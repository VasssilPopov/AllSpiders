{"url": "https://www.monitor.bg:443/bg/a/view/esenta-e-sezonyt-na-astmata-180112", "text": "Есента е сезонът, в който астмата се обостря. Това е времето на респираторните и вирусните инфекции. Организмът става по-податлив на инфекции заради застудяването, особено при децата, тъй като те контактуват всеки ден – в училище или в детската градина. „Всичко това води до обостряне на бронхиалната астма, особено ако пациентът е прекарал лятната отпуска добре, на слънце и е спрял терапията. Есенните температури и влага обаче могат да доведат до изостряне на хроничното му състояние, предупреди доц. Ваня Юрукова, заместник-директор на белодробната болница „Света София“ в столицата. Към проблема се прибавя и замърсяването на въздуха в по-големите градове. Те предразполагат към хронично възпаление, което може да провокира пристъпи на задух при хора, които са предразположени към това заболяване. По-податливи в случая за малките деца и бременните“, предупреди специалистът. Усещане за възпалени или изпълнени със секрети дихателни пътища са едни от най-характерните признаци на астма. Типични и чести симптоми са кашляне, особено през нощта, хриптене, хъхрене при дишане и учестено дишане, болка или усещане за напрежение в гърдите. При всеки състоянието и пристъпите са специфични, както и всеки път да се появяват различни симптоми при един човек. Някои астматици имат продължителни периоди без оплаквания, прекъсвани периодично от влошаване на състоянието и наличие на астматични пристъпи. Други изпитват симптомите ежедневно. Изключение са астматиците, чието състояние се влошава само при спортуване или настинка, грип или друго заболяване. Докато обаче възрастният човек може да определи тези състояния, да ги формулира и те да го подсетят да отиде на лекар, при децата картината е много по-различна. „При тях, освен задухът, е възможна и суха кашлица. При малките пациенти е по-трудно отделянето на секретите, те гълтат храчките, които се появяват най-често след възпаление на дихателните пътища. Характерно е т. нар. свиркане. Понякога бронхоспазмът е силноизявен и се чува от разстояние, казва доц. Ваня Юрукова. По-голямо безпокойство за нас, лекарите обаче будят са т. нар. глухи бели дробове. При тях не се чуват бронхоспазмите, дишането е много отслабнало. Това е много обезпокоителен признак“, допълни тя и посъветва в такива случаи пациентите, независимо дали са възрастни или деца, да бъдат транспортирани по-възможно най-бързия начин до специализирано болнично заведение. Специалистите са единодушни: тъй като малките деца трудно могат да формулират какво чувстват и да обяснят с точност състоянието си, родителите трябва да наблюдават дали те не се давят при кашляне. Доц. Юрукова поясни, че специфично за астмата при малчуганите е свиркането. Статистиката показва, че 10-12 % от децата страдат от астма. Тя може да се появи за първи път във всяка възраст, но при децата най-често се изявява до навършването на 5 годинки. Хроничното кашляне е често срещано явление при тях, което крие риск от неразпознаване на астмата – състоянието може погрешно да се вземе за бронхит. По време на него се измерва функционалното състояние на дихателната система. Това се осъществява със спирометрия. С нея се измерват белодробните дебити и обеми. То ни дава информация за това в какво състояние е функцията на белите дробове. Това е първият тест, на който специалистите се позовават за поставяне на диагнозата. Допълнително могат да бъдат направени тестове за алергия и изследване на имуноглуболин Е в кръвта. Лечението и при децата, и при възрастните се изразява в респираторна терапия. Първата стъпка е да се потвърди или да се отхвърли, дали пациентът има бронхиална астма. Ако тя се потвърди, следва да се потвърди нейният тип, тъй като заболяването има много фенотипи. Поредната стъпка е да се определи от какво тя се провокира, дали е алергична или не е алергична, дали е свързана с тютюнопушенето или не е, дали е в резултат на физическо натоварване. Проследява се дали човекът има хроничен ринит, назални полипи, хроничен синуит. Всичко това е много важно, защото не се ли обърне внимание на провокиращите агенти, независимо от лечението, възпалениетоможе да остане и астмата да остане неконтролирана. „Целите ни при терапията са да се постигне контрол на заболяването с оглед предотвратяване на бъдещия риск. Самото лечение се осъществява с инхалаторни препарати, които са контролиращи медикаменти. Те потискат възпалението. Има и облекчаващи, които пък се използват само при нужда“, поясни доц. Юрукова и уточни, че съществуват и комбинирани препарати.", "date": "2019.11.06", "title": "Есента е сезонът на астмата "}
{"url": "https://www.monitor.bg:443/bg/a/view/300-leva-minimalna-pensija-i-pochivka-iskat-pensionerskite-organizacii-180116", "text": "Предложение на пенсионерските организации е за минимална пенсия за осигурителен стаж и възраст от 300 лева. Управителят на Националния осигурителен институт Ивайло Иванов представи пред Националния комитет по проблемите на възрастните хора експертен анализ на института относно финансовите ефекти от предложенията за промени в областта на пенсиите. Тези предложения бяха направени на предишна среща в този формат, състояла се преди около месец, като днес управителят на НОИ и воденият от него екип представиха на разположение на пенсионерските организации поисканите от тях финансови разчети на различните варианти за преизчисления на пенсиите със среден осигурителен доход за 2015, 2016, 2017 и 2018 г., както и за евентуално увеличение на минималния размер на пенсията за осигурителен стаж и възраст. Националният комитет по проблемите на възрастните хора, който обединява Съюз на пенсионерите 2004 – обединени, Българска асоциация на пенсионерите – обединени, Национална инициатива „Социална солидарност“, Съюз на офицерите и сержантите от запаса, Съюз на военноинвалидите и военнопострадалите, се солидаризира около вариант за преизчисление на пенсиите за трудова дейност със средния осигурителен доход за 2015 г. Размерът на този доход е 726,40 лв., което според разчетите на НОИ би довело до допълнителен разход от 133,3 милиона лева на месец за 2020 г. „Доколкото актуалната бюджетна процедура е в ход сега е моментът да представите вижданията на пенсионерските организации пред парламента“, коментира Ивайло Иванов. От страна на пенсионерските организации бе проявен интерес към възможността пенсионерите да ползват по определен преференциален ред 19-те бази на туроператора „Профилактика, рехабилитация и отдих“ ЕАД.", "date": "2019.11.06", "title": "300 лева минимална пенсия и почивка искат пенсионерските организации"}
{"url": "https://www.monitor.bg:443/bg/a/view/bylgarija-i-azerbajdjan-sys-spogodba-za-pensionno-osigurjavane-180118", "text": "В Баку, министърът на труда и социалната политика Бисер Петков и азербайджанският му колега Сахил Бабайев подписаха Спогодба за пенсионно осигуряване между България и Азербайджан, заявиха от социалното министерство. Спогодбата за пенсионно осигуряване ще регулира осигуряването при работа в двете държави, както и реда за отпускане и изплащане на пенсиите за осигурителен стаж и възраст, пенсиите за инвалидност поради общо заболяване и наследствените пенсии. По този начин ще се даде възможност хората, осигурявани в България и в Азербайджан, да се пенсионират. От спогодбата ще могат да се възползват граждани на България и Азербайджан, които в момента са или са били под действието на законодателството на едната или на двете страни, както и членовете на техните семейства. Материалният обхват е ограничен до пенсионното законодателство на договарящите се страни. Във връзка с определянето на пенсионните права по Спогодбата се предвижда взаимно зачитане на осигурителните периоди, завършени съгласно законодателствата на България и Азербайджан. При определянето на правото на пенсия ще се зачитат и осигурителни периоди в трета държава, с която държавата, преценяваща правото на пенсия, има сключен договор за социална сигурност, който предвижда сумиране на осигурителни периоди. Ако осигурителните периоди по двете законодателства съвпадат по време на придобиване, те не се сумират. Ще се зачитат и периоди, придобити преди влизане в сила на Спогодбата. За да влезе в сила, е необходимо документът да бъде ратифициран от Народното събрание.  ", "date": "2019.11.06", "title": "България и Азербайджан със спогодба за пенсионно осигуряване"}
{"url": "https://www.monitor.bg:443/bg/a/view/eva-parmakova-stilyt-na-lipstick-e-mojat-pyt-180120", "text": "Преди по-малко ор две седмици, отличничката на X Factor Ева Пармакова даде заявка за нов хит с парчето сиLipstick. По песента работи заедно с шведско-румънски екип, като самата Ева е съавтор, а с българския текст се нагърбва Павел от хип-хоп дуото Павел и Венци Венц. Пред \"Монитор\" младата певица разказа в подробности как се е родила песента. - Машината тук е международният екип, с който правихме една седмица музика на Боровец в рамките на първия Sofia Songwriting Camp. Преди това имах текста на Tell Me Right в творческия си актив и се включвах с идеи за кантото на вокалите, а тук срещнах мега яките хора, които ме накараха да се отпусна и приемаха всяка моя идея на 100 %. Това са румънския продуцент Моноар и Касиопея, която е сред най-горешите хитмейкъри в кей попа в момента. Идеите ми идват спонтанно, не сядам с китарата на фона на залез, за да си акомпанирам и да пиша. Трябва да съм обградена от правилните съмишленици. Тогава се случва магията. Не съм имала по-вдънхновявщо училище от този камп. За тези седем дни влизах в колаборации с бийтмейкъри и продуценти от екипите на звезди като Риана и Крис Браун. Страхувах се, че с моите 18 години и два сингъла зад гърба си никой няма да ме отрази – все пак това са автори на световно ниво. Вместо армия от студени професионалисти срещнах съмишленици, които ми помогнаха да порасна много като артисти. - Lipstick е най-близката до мен като звучене песен. Има вайба, който може да раздвижи и дърво на дансинга, позитивна е, усмихва. Мисля да се развивам в тази посока занапред. - Като цяло не бих изкарвала толкова често песни в различни жанрове, защото рискувам да загубия индивидуалността си и хората в един момент да си кажат „Кое беше това момиче?“. Толерирам чалгата на купони със съученици, но това е стил, който няма нищо общо с моето светоусещане. - Много се радвам, че след Lipstick всеки ме пита за албум. Може би ми е малко рано за това. Първо трябва да задобрея като автор на песните си и да се наложа на изпълнител на българската сцена. - Музиката е моето нещо, нямам Б план за професия. Мечтая да направя малки, но сигурни стъпки към международен пазар. През лятото Tell Me Right се завъртя в ефира на MTV Dance – приемам го за знак, че вървим в правилната посока.", "date": "2019.11.06", "title": "Ева Пармакова: Стилът на Lipstick е моят път"}
{"url": "https://www.monitor.bg:443/bg/a/view/otneha-bylgarsko-bebe-ot-roditelite-mu-v-anglija-180115", "text": "Българско бебе трябва да бъде осиновено в Англия, въпреки че в резултат сигурно ще изгуби културната си идентичност, реши английски съдия, пише днес издаваният в Брадфорд в. „Телеграф & Аргъс“, цитирана от БНР. Съдия Сара Линч е трябвало да вземе решение за бъдещето на момичето, чието име не се съобщава, по искане на социални работници, които твърдят, че българските ѝ родители не могат да оказват сигурна грижа за нея. Съдията заяви, че осиновяването „най-вероятно“ ще доведе до загуба на идентичността на момичето като българско дете. Но тя добави, че няма реалистична перспектива бебето да бъде оставено на родителите и е решила, че единствено осиновяване ще донесе сигурността, от която се нуждае. Сара Линч посочи в писменото си становище, че момичето на може да бъде идентифицирано в медиите, но в случая е въвлечен общинският съвет на Брадфорд, графство Западен Йоркшир. Тя допълва, че момичето, което скоро ще навърши 1 година, трябва да бъде осиновени след анализ на доказателства от скорошно съдебно слушане в Лийдс. Родителите искали да остане с тях и не се съгласили и „с намек“ за осиновяване. Но социалните работници заявяват, че бебето няма да е на сигурно място у дома, а подходящи за осиновяване роднини няма на разположение. Случаят се следи от българското посолство в Лондон. Съдията е уведомена, че момичето има брат, който живее с дядо си в България.", "date": "2019.11.06", "title": "Отнеха българско бебе от родителите му в Англия"}
{"url": "https://www.monitor.bg:443/bg/a/view/nikolaj-stajkov-co-s-fond-za-mokri-porychki-180110", "text": "Нова отчаяна акция срещу враговете на ментора си – подсъдимия олигарх Иво Прокопиев и ортака му банкера беглец Цветан Василев, предприе кохортата бивши храненици на разградския бос на кръга „Капитал“, подслонила се в НПО-то с помпозно название „Антикорупционен фонд“. Целите на операцията, маскирана под благовидната форма на „разследване“, са няколко. От една страна, да удари пак избрания от ВСС за обвинител №1 Иван Гешев, като за пореден път лансира брадясалата и опровергавана стотици пъти опорка, че прокуратурата в негово лице умишлено не била разследвала имагинерна връзка на депутата и издател на „Телеграф медиа“ Делян Пеевски с фалита на КТБ. От друга – да удари самия Пеевски, който отдавна бе обявен от олигархията у нас за неин враг №1 заради законодателните си инициативи и разкритията на изданията от медийната си група за кражбите на българското задкулисие. Но най-вече - на ортаците на ментора си Прокопиев – банкера беглец Цветан Василев и председателя на движение „Русофили“ Николай Малинов, като пришие на други фиктивни руски връзки. За да омаловажи шпионския скандал, при който лъсна наяве не само антидържавната дейност на Василев и обвиняемия за аферата Малинов, но бяха осветени с доказателства и документи и покровителите им в Русия – генералът от ГРУ Леонид Решетников и приближеният до Кремъл олигарх Константин Малофеев. Така вчера т.нар. „Антикорупционен фонд“, който от съществуването си насам действа само и единствено като инструмент за мокри поръчки, пусна втори епизод от „сериала“ си „Делото КТБ: Липсващите имена“. Очаквано, видеото се озова броени минути по-късно на сайта на друго място, приютило бивши храненици на Прокопиев и свързани с него медии – българската секция на „Свободна Европа“. И също толкова очаквано представлява По подобие на първия епизод. Точно като при него обаче авторите и режисьорите на тюрлюгювеча от полуистини и откровени лъжи допускат поредица от грешки, вадещи наяве, че става въпрос за откровена дезинформация, а не за „разследване“, каквото се опитват да го изкарат. Така в първата част от тюрлюгювеча, в опит да натопят депутата от опозиционната ДПС Делян Пеевски за аферата „Южен поток“, бандата за мокри „журналистически“ поръчки на Николай Стайков реално потвърди дебелите като корабни въжета обвързаности на Цветан Василев с Русия, като – вероятно без да иска - го закова, че е контактувал лично с един от най-доверените хора на Владимир Путин – Александър Бабаков. От материала стана ясно, че руснакът е бил един от посетителите на банкера беглец, като на 22 ноември 2013 г. е ходил на крака в кабинета му в сградата на столичния бул. „Борис III“ №159. Счита се, че Бабаков, който е депутат от горната камара на руския парламент, е и един от хората, лично натоварени да наблюдават развитието на проекта „Южен поток“. А за да бъде затвърдена връзката между него и Василев, от „Антикорупционния фонд“ показаха и документ, доказващ, че КТБ е издала гаранция за 2,5 млн. евро за проекта на името на руската фирма „Стройтрансгаз“. Да виждате някаква връзка тук с Делян Пеевски? Няма и да видите, защото авторите на филма не показват такава, което не им пречи се опитват да пришият именно на него и руските връзки, и самия проект. Как? С твърдения на Цветан Василев. И тъй като авторите абсолютно същите опити продължават и във втория епизод на „сериала“. В него документи за подобни обвързаности отново не се показват. Но пък твърденията на главния подсъдим по делото „КТБ“ срещу основния му враг Пеевски, с чиито законодателни инициативи бяха прекратени опитите за вторичен грабеж от страна на Василев на банката, са „обогатени“ с тези на още един обвиняем – Николай Малинов. Защо и как хранениците на Прокопиев са решили да се доверят на думите на един подсъдим, който дори отказва да даде показания по собственото си дело, защото се крие като мустаката мишка в Белград, и на друг, който нелегално замина за Москва, за да получи орден и да се срещне с общите им ментори Малофеев и Решетников, е риторичен въпрос. По-любопитното е обаче, че автори на видеото се оплитат за пореден път в собствения си комплот. Първо между Пеевски и фалита на КТБ, като признават, че от над 400 показания, дадени в рамките на разследването за трезора, само в едно се споменава името му. Кое? На Николай Малинов, разбира се. Тук е моментът да припомним, че в рамките на това дело показания са дали и абсолютно всички подсъдими по него, без самия Цветан Василев. В това число изпълнителните директори на трезора. Но нито един от тях не е споменавал подобна връзка. Защо ли? Логично – защото я няма. Твърдения за нея дават само Василев, който има интерес да изкара Пеевски по-лош от дявола, защото именно внесените от него и още няколко депутати от ДПС промени в закона за банковата несъстоятелност сложиха край на вторичния грабеж на КТБ и дадоха възможност да се върнат част от вече откраднатите активи в масата на несъстоятелността на трезора. Както и Малинов, който впрочем споменава Пеевски два пъти и буквално насред нищото, ако се съди по документите, дадени от самия „Антикорупционен фонд“. Второ – във филма, явно за да се придаде тежест, отново на Пеевски се пришиват цял набор дружества, с които няма нищо общо и това лесно може да се провери при елементарна проверка в публичните фирмени регистри на страната. Пробутва се и старата измислица за „невърнати кредити“ от Пеевски, като авторите изпадат напълно в ситуацията на старата поговорка за лъжата и късите крака. В случая – памет. След като през годините са лансирали най-различни цифри за въпросните имагинерни дългове – от 150 милиона през 700 милиона, сега заковават сума от 575 млн. лева. Откъде точно идва тя, така и не става ясно, но бърза проверка в Гугъл показва, че именно такива суми са излизали, пак през годините, от устата на самия Цветан Василев, подставеното му лице от НПО-то „Ние, гражданите“ Вера Ахундова (бел.р., агент Хранова на ДС), както и от сайта на издръжка при банкера беглец „Фрогнюз“ (бел.р., също собственост на агент на ДС – Огнян Стефанов). Каква всъщност е истината? Тя също е лесно проверима. Пеевски и семейството му като това бе потвърдено и от БНБ, и от синдиците на фалирания трезор. Опитите отново да се изтупа прахът друга опровергавана до встръсване опорка за „Булгартабак“ дори не си струва да бъдат споменавани. За сметка на това обаче е добре да се види таймингът на епизодите от блудкавия сериал на фонда за мокри поръчки на Стайков и ко. Втората част излиза буквално 48 часа след като публичното пространство на страната бе разтърсено от разкритието, че обвиняемият за шпионаж Николай Малинов – същият, който е използван като основен източник във видеото, е бил пуснат нелегално да отиде в Москва. Заради случая главният прокурор Сотир Цацаров поиска от Инспектората на ВСС да провери магистрата от спецсъда, дал разрешение на Малинов, защото го е направил в разрез със законовите процедури. Пак заради Малинов говорителят на Кремъл Дмитрий Песков дори си позволи скандално да размаха пръст на страната ни, грубо намесвайки се във вътрешните работи на България. На този фон във видеото се прави опит за внушение, че обвиненията срещу Малинов били едва ли не несъстоятелни. И ако си мислите, че съвпадението на двете събития е случайно, помислете пак. Цялата сага с измислената поредица за уж липсващите имена в КТБ започна само месец след избухването на същия този шпионски скандал, което няма как да не повдигне въпроса дали хранениците на Прокопиев, чийто милионен грант изтича в края на тази година, не са намерили друг начин за финансиране на дейността си.", "date": "2019.11.06", "title": "Николай Стайков & Co с фонд за мокри поръчки"}
{"url": "https://www.monitor.bg:443/bg/a/view/rektorite-iskat-oshte120-mln-lv-za-visshe-obrazovanie-prez-2020-a-180117", "text": "Да бъдат заделени 120, 55 млн. лв. отгоре за издръжка на обучението, издаване на учебници и социално-битови разходи на студенти през 2020-а поиска председателят на Съвета на ректорите проф. Любен Тотев при разглеждането на проектобюджета за следващата година в образователната комисия. Той предложи средствата за издръжка на обучение на студентите да бъдат увеличени с 65, 5 млн. лв или от 373 млн. лв. да скочат на 439 млн. лв през 2020-а. Идеята на ректорите е базисният актив от 693 лв. за финансиране да се запази като разчетна единици, но коефициентът на професионалните направления като икономика, туризъм, администрация и управления, педагогика на обучението по да се увеличи на 1,7% или 1178 лв. В проектобюджета за издръжка на обучението е заложена по-малка сума – 413, 8 млн. лв. При представянето му пък образователният министър Красимир Вълчев уточни, че това означава ръст с 13% спрямо 2019-а , а коефициентът за финансиране на изброените направления ще бъде 1,6. От съвета на ректорите искат още 47, 7 млн. лв за творческа дейност, издаване на учебници и фонд наука. За разходите на общежития и столове смятат, че трябва да бъдат отпуснати 18, 25 млн. лв. вместо заложените в проекта 15,9 млн. лв. Тотев обясни, че последното перо, по което смятат, че е нужно увеличение са стипендиите. Ректорите предлагат поощренията на студентите за 2020-а да бъдат в размер на 54,3 млн. лв. или с 10% повече от настоящата година. В бюджета пък са заложени само 49, 3 млн. лв. Синдикат „Висше образование и наука“ към КНСБ пък предложи въвеждане на минимална заплата за асистентите в размер на 1148 лв. По сметки на председателя доц. Лиляна Вълчева за целта са необходими допълнителни 23 млн. лв. Просветният министър посочи, че средната брутна заплата във вузовете е близо 1900 лева, като университети сами са решили да не дават високи заплати на асистентите си. Той обаче смята, че може да се направи механизъм, по който да се увеличат възнагражденията им. „Искам да включат допълнителни възнаграждения в зависимост от оценките на студентите и това кой прави научна дейност, а не само спрямо стажа.“, заяви Вълчев. От синдиката смятат още, че е необходимо да се направи програма за младите преподаватели във висшите училища. Тя срещна подкрепа от страна на министъра, който каза, че готов такава да бъде обсъдена със социалните партньори. Депутатите от образователната комисия дадоха „зелена“ светлина на проектобюджета за 2020-а с 13 гласа „за“ и 7 „против“.", "date": "2019.11.06", "title": "Ректорите искат още 120 млн. лв. за висше образование през 2020-а"}
{"url": "https://www.monitor.bg:443/bg/a/view/vsjaka-treta-firma-gotova-da-naema-novi-rabotnici-180111", "text": "Близо 40 на сто от анкетираните в България предприемачи имат намерение да назначават нови служители през следващата година. Незаети в реалния сектор са 140 000 работни места. Данните са от проучване на Българската търговско-промишлена палата (БТПП) за бизнес климата през 2020 г. Топпроблемите пред компаниите остават недостигът на персонал и работна ръка, цените на енергията и суровините. Фирмите са загрижени, че ще бъдат неспособни да се справят с нарастващото търсене на своите продукти и услуги, защото става все по-трудно да се намерят работници с необходимия профил. Затова от БТПП отново настояват за намаляване на ускоряване на процеса при наемане на работници извън Европейския съюз. Но засега внос на работна сила е основно от Украйна и Виетнам. По информация на БТПП Близо 63% от анкетираните в България предприемачи очакват подобрение на бизнес климата през 2020-та година. През 2019 г. делът им е бил 54%. Анкетата е част от мащабно бизнеспроучване в Европа, в което участват над 53 000 фирми от 28 държави. В резултатите от проведеното проучване България се нарежда в първите пет страни с най-високи очаквания за по-добър бизнес климат и възобновяване на инвестиционната дейност през 2020 г. спрямо 2019 г. Голям песимизъм има във Франция и Италия по отношение на вътрешното търсене. Около 53% от анкетираните очакват увеличени продажби в чужбина, а малко над 44% от анкетираните са оптимисти за по-високо търсене от местния пазар. За заетостта прогнозите за 2020 г. са за стабилизиране и лек растеж. Според председателят на БТПП Цветан Симеонов трябва да бъдат заделяни повече средства за приложни изследвания. Той отчете още, че и въвеждането на промени в съдебната система. От БТПП очакват една предизвикателна 2020 година за европейските фирми главно заради напреженията при свободната търговия, които ограничават инвестициите и растежа на частния сектор. Износът, вътрешното потребление и липсата на квалифициран персонал са едни от основните затруднения пред европейския бизнес.", "date": "2019.11.06", "title": "Всяка трета фирма готова да наема нови работници"}
{"url": "https://www.monitor.bg:443/bg/a/view/nov-pravilnik-zabranjava-glasuvane-vyzdyrjal-se-v-obshtinskija-syvet-na-burgas-180099", "text": "Проект за нов правилник за дейността на общинския съвет в Бургас забранява гласуване с \"въздържал се\". Проектът вече е качен на страницата на местния парламент и тече 14-дневен срок за предложения и становища. В Чл. 51 епредвидено, че през новия мандат на съветниците те ще имат право да гласуват само и единствено със \"за\" или \"Против\". За да няма неразбрали е добавена и ал. 2, която  гласи: \"Не се допуска гласуване с \"въздържал се\". Ако правилника бъде приет в този му вариант, това означава, че местните съветници вече няма да могат да запазят неутралитет по даден въпрос и ще бъдат длъжни да заемат ясна позиция с която да подкрепят или отхвърлят докладните.  Друга интересна промяна в правилата за работа въвежда лимит за говорене от трибуната. До сега местните парламентаристи не се съобразяваха с никакви ограничения и някои от тях изпадаха в дълги и отегчителни обяснения. В новия проект на правилника е предвидено всеки съветник да има точно по две минути време за изказване. За спазването на това правило ще се следи стриктно, а ако някой от групите надвиши лимита, то изговореното над двуминутния лимит време ще бъда отрязвано от общите минути за групата. \"С новия проект за правилника се очаква да се подобри организацията и работата на съвета. Новата подредба на нормите, както и съобразяването им със законите в България, ще доведат до законосъобразното провеждане на заседанията на Общински съвет – Бургас\", пише в мотивите за приемането на нормативния акт.  Предвидени са и промени, според които зам. председатели на ОбС вече ще могат да бъдат излъчвани и избирани съветници, които не членуват в групи. Досега тези позиции бяха само за групите. Промяната цели да се избегне безмисленото роене на групи с единствената цел техен кандидат да заеме заместническо място.  Заплатите на местните парламентаристи остават без промяна. И през този мандат те ще получават 54% от възнаграждението на Председателя на ОбС или по 800 лева. ", "date": "2019.11.06", "title": "Забраняват на общинарите в Бургас да гласуват с \"въздържал се\""}
{"url": "https://www.monitor.bg:443/bg/a/view/diskriminiran-li-e-onkobolnijat-lekar-kojto-ne-stana-asistent-v-mu-180109", "text": "Дискриминиран ли е онкоболният лекар, който не успя да стане асистент в Медицинския университет в София?. Вижте гледните точки на самия Радислав Наков и декана на Медицинския факултет при МУ-София проф. Иван Митов: Ще подам жалба в Комисията по дискриминация до края на седмицата, тъй като все още съм в болницата на лечение. Всъщност ще подам жалби до Медицинския университет още за спиране на кариерно развитие и до Министерството на образованието за нарушения по време на изпита. По време на него бе нарушена анонимността. Комисията не би трябвало да знае кое име стои зад всяка работа, докато не бъдат обявени резултатите и видени номерата на кандидатите. Един обаче, който спечели мястото за асистент, беше извикан преди това от комисията, за да разчете част от работата. Това е явно нарушение, защото стана, преди да бъдат обявени резултатите и разкрити номерата ни. Стига да е възможно, ще поискам преразглеждане на работите. С адвокатите ще помислим и дали да заведем съдебно дело, но това ще решим по-късно. В момента искам да бъде показана една несправедливост. Много хора ми оказаха подкрепа, случаят получи широк отглас в медийното пространство, а това за мен е една голяма морална победа. Аз се радвам, че една несправедливост бе разкрита. Дори да обявят конкурс, няма да се явя отново. Не мога да си представя, че същата комисия ще ме изпитва. Дори да ме изпитват на собствената ми биография, тези хора пак ще кажат, че не съм добре подготвен. Те просто не искат да работят с мен като асистент. Да се явя пак, все едно да отида на самоубийство. През януари 2018 г. пак се явих на конкурс за асистент. И тогава имаше нарушения. Премълчах ги, защото бях помолен от шефа на катедрата проф. Владимиров.   Конкурсът за три асистентски места е проведен. Явиха се 4-ма кандидати, единият се отказа в началото на изпита, другите 3-ма продължиха писмения изпит. И тримата са колеги от Катедрата по гастроентерология. Работите на двама от кандидатите са оценени за под 4,50, което не им позволява да се явят на устен изпит. Тоест, те са познати на колегите в комисията. Единият е д-р Радислав Наков. Изпитът е анонимен. Тъй като до устния изпит е допуснат само един от кандидатите, а катедрата се нуждае от асистенти, следва отново да пуснем конкурс. Аз познавам д-р Наков отдавна, беше активен още като студент в Асоциацията на медицинските дружества. Имам много добри впечатления от него и съм учуден защо са го оценили така. Това е негово второ явяване за асистентско място. Предишното беше преди година, преди да бъде диагностицирано заболяването му. И тогава не е избран за асистент. Не мога да приема, че неговата писмена работа е оценена ниско, защото е болен. Ние сме лекари и това е изключено. Д-р Наков обаче смята, че е дискриминиран по този показател и има право да си търси правата. Единственото, което можем да направим, е да отворим работите отново, да бъдат прегледани отново и да се види защо са оценени така. Все пак в комисията влизат трима уважавани професори от катедрата. Д-р Наков не е подал до момента искане за преразглеждане на работата му, не е депозирал и жалба, а направо тръгва по медиите, което никак не е добре за Медицинския университет. Повтарям, той има качества. Смятам, че в бъдеще, когато бъде отново обявен конкурс, нещата ще тръгнат успешно за него.  ", "date": "2019.11.06", "title": "Дискриминиран ли е онкоболният лекар, който не стана асистент в МУ? "}
{"url": "https://www.monitor.bg:443/bg/a/view/poveche-pari-za-noshten-trud-na-policaite-180121", "text": "Има преизпълнение на бюджета на МВР поради повишената събираемост на глоби, стана ясно от думите на министъра на вътрешните работи Младен Маринов след изслушване в ресорната парламентарна комисия. Министърът посочи, че глобите действат превантивно и намаляват войната по пътищата. Той заяви също, че предвидените около 1,7 млрд. лева бюджет на МВР за 2020 г. ще задоволят нуждите на министерството да поддържа щатна численост и ще спомогне за опазването на общестения ред. До месец ще стане ясно и с колко ще бъде повишено възнаграждението на полицейските служители за нощен труд, съобщава \"24 часа\". Повече пари ще се влагат и в „Средствата са предвидени по политики. Бюджетни средства са предвидени, но там основно сме развили административен капацитет. Мога да похваля Главна дирекция \"Пожарна безопасност и защита на населението\", че са първенци да работят по европейски програми и други начини за финансиране. Моята основна цел е насочена да подсигурим средства за лична защита на пожарникарите и техническа окомплектовка, която преди всичко да пази тяхното здраве и живот. До този момент сме направили максималното, което можем. \", цитират Младен Маринов от \"Фокус\". Министърът заяви още, че тенденцията в системата на МВР назначаване - напускане е обърната, както и че е постигната стабилност на изпълнителните нива. Той допълни, че в момента текат конкурси за назначаване на оперативни работници в министерството. Младен Маринов коментира и изминалите местни избори като посочи, че обстановката в страната е била динамична - задържани са 60 души, а 95 са образуваните разследвания.", "date": "2019.11.06", "title": "Повече пари за нощен труд на полицаите"}
{"url": "https://www.monitor.bg:443/bg/a/view/signal-za-trevoga-na-letishteto-v-amsterdam-180122", "text": "Пилот предизвика извънредна ситуация на летище „Схипхол” в Амстердам, след като натиснал по невнимание паник бутона на борда на самолет.   По-късно стана ясно, че става дума за фалшива тревога. На място веднага пристигнали специализиран отряд и два медицински хеликоптера. Свидетели пък съобщаваха, че на летището пристигат много линейки с включени сирени. Официално се казва, че службите за сигурност са били повикани на летището заради подозрителна ситуация на борда на самолет. Медицински хеликоптер също е на път. Говорител на полицията отказваше да съобщи за какво точно става въпрос. Очевидци разказаха, че на летището пристигат много линейки с включени сирени. Няколко изхода на летището също са затворени. На пътниците от няколко кацащи самолета не им е било позволено да влязат в ръкавите, а са били вкарани в летището по друг път. По непотвърдена информация самолетът е на „AirEuropa” и е трябвало да отлети за Мадрид. Докато пътниците се качвали, капитанът е натиснал паник бутона за отвличане. В този момент са се били качили 27 пътници. Министърът на правосъдието и сигурността на Холандия е напусна парламентарна сесия, а премиерът Марк Рюте е прекъсна дебат за образованието заради ситуацията на летището. Малко по-късно холандската полиция съобщи, че пътниците и екипажът са свалени и са в безопасност. Полицията класифицирала инцидента като GRIP-3, което според терминологията на холандските власти е \"сериозен инцидент със значителни последици за местното население\". Схипхол е едно от най-натоварените летища в Европа, като обслужва около 70 милиона пътници годишно.", "date": "2019.11.06", "title": "Сигнал за тревога блокира летището в Амстердам "}
{"url": "https://www.monitor.bg:443/bg/a/view/mladejite-v-es-vse-po-rjadko-piratstvat-180074", "text": "Пиратството е все по-рядко срещан феномен сред младежите в Европейския съюз. Това сочат данните от проведеното от Службата за интелектуална собственост в ЕС изследване. Едва 49 на сто от хората на възраст между 15 и 24 г. са прибягвали до пиратско цифрово съдържание през последната година, като така се наблюдава спад от 22% в сравнение с 2016 г. Най-привлекателни за пиратите си остават видеата и филмите. 79% от младите хора са имали достъп до пиратско видео съдържание през 2019 г., което представлява незначителна разлика спрямо данните за 2016 г., когато 85% от тях са използвали такова. За музикалната индустрия обаче цифрите са различни. Проучването установява, че едва 39 на сто от младежите в ЕС са имали достъп до пиратско музикално съдържание, което е спад с 31% спрямо данните от преди три години. Използването на пиратско цифрово съдържание варира значително в зависимост от страната. В богатите страни използването на съдържание от незаконни източници е доста по-малко, отколкото в по-бедните страни. Така например в Германия едва 13% от младите хора са имали достъп до пиратско съдържание от нелегални източници, в Обединеното кралство този процент е 14. В Литва обаче 45 на сто от младите хора са ползвали пиратско съдържание на база незаконни източници. Това, което мотивира пиратството, също се промени, гласи още изследването на Службата за интелектуална собственост в ЕС. Докато през 2016 г. 67% от младежите посочват цената за достъп до легално съдържание като причина за пиратството, през 2019 г. само 56% от анкетираните посочват подобно основание. В същото време, липсата на избор, навика и удобството като причина за пиратството се увеличава.", "date": "2019.11.06", "title": "Младежите в ЕС все по-рядко пиратстват"}
{"url": "https://www.monitor.bg:443/bg/a/view/levski-s-shesta-poredna-pobeda-na-gerena-3-0-s-etyr-180102", "text": "„Левски“ се върна на второто място в шампионата, след като разби с 3:0 „Етър“ в мач от 15-ия кръг и записа шеста поредна победа на стадион \"Георги Аспарухов\". На трибуните бе и временният президент на БФС Михаил Касабов, който изгледа двубоя в компанията на изпълнителния директор на „сините“ Павел Колев. Най-силния си мач за столичани направи Дени Алар, който отбеляза дебютното си попадение в родното първенства в 67-ата минута, след като преди това бе асистирал за головете на Холмар Ейолфсон (23) и Паулиьо (48). 26-кратните шампиони вече имат актив от 35 точки и продължават да изостават на четири от лидера „Лудогорец“, но вече имат преднина от две точки пред третия „Локомотив“ (Пловдив). Успехът бе приветстван от треньора на „Левски“ Петър Хубчев, който обаче призова да не се правят генерални изводи от показаното в този двубой. „В основата на успеха бе това, че много повече искахме победата, става въпрос за отношението на играчите, сподели Хубчев. - Класирането не оказва влияние върху момчетата, точките се броят накрая. Играхме по-раздвижено, много съм доволен, че неутрализирахме двамата най-силни футболисти на „Етър“ и това се оказа решаващо. 99 процента от хората в България определят тази победа като рутинна, така че нека не правим генерални изводи“, допълни спецът. “Вкараха ни без сериозни положения в нашата врата, сподели спецът, за чийто тим това бе трета поредна загуба. - При 0:1 можехме да изравним, но не се получи и след втория мачът приключи. Физическата форма на играчите не е добра и на този етап не можем да се противопоставим сериозно на големите отбори, както го правихме в началото на сезона. Говорих преди мача с момчетата да не падаме духом, ако допуснем първи гол и да не се предаваме, но не се получи. В предишния мач с ЦСКА и сега в този срещу „Левски“ се видя, че не можем да се мерим с големите отбори. Всеки треньор държи оставката си в задния джоб и не се притеснявам от това, но засега мисля само за работа и за предстоящия мач с „Черно море“, допълни Кирилов.", "date": "2019.11.06", "title": "„Левски“ с шеста поредна победа на „Герена“ - 3:0 с \"Етър\""}
{"url": "https://www.monitor.bg:443/bg/a/view/22-6-mln-lv-gyltat-fasadata-pokrivyt-i-elinstalaciite-na-ns-180101", "text": "НС е заделило над 22,6 млн. лв. за смяна на инсталациите, ремонт на покрива и фасадата на сградата на бившия Партиен дом, където се намира новата пленарна зала на депутатите. Това става ясно от обществена поръчка, публикувана на сайта на парламента. Част от средствата са и за изготвянето на инвестиционен проект, за авторски надзор, както и за самия ремонт. Така наред с покрива и фасадата, ще бъде реконструирана елинсталацията, отоплителната и вентилационната система. Изпълнителят ще трябва да направи реконструкцията за две години. Крайният срок за подаване на офертите е на 17 демекври. Проектът ще се финансива от републиканския бюджет, като парите са предвидени и в бюджета на НС за догодина.", "date": "2019.11.06", "title": "22,6 млн. лв. гълтат фасадата, покривът и елинсталациите на НС"}
{"url": "https://www.monitor.bg:443/bg/a/view/izleze-neizdavan-singyl-na-djordj-majkyl-ch-ujte-ja-180097", "text": "This Is How (We Want You To Get High) е чисто нов, неиздаван до сега сингъл от звездата Джордж Майкъл, който напусна този свят твърде рано – на 53-годипна възраст, на връх Коледа през 2016 г. Песента ще звучи на финала на премиерния филм „Последната Коледа“, вдъхновен, както личи от заглавието, от товрчестото на Wham! и соловата кариера на Майкъл. Лентата тръгва по кината на 15 ноември, а дискът със саундтрака ще е в магазините седмица по-рано. Новата песен е написана от Джордж Майкъл и дългогодишния му сътридник Джеймс Джакман, като текстът изцяло е дело на певеца. Работата по This Is How е започнала в началото на 2012 г., като патчето е записано по време на няколко сесии в Air Studios в Лондон, преди да бъдат добавени последните щрихи в края на 2015 г. при финалните студийни записи на Джордж Майкъл. Целият саундтрак на Last Christmas включва 3 сингъла на Wham! и 12 от най-великите песни от соловата кариера на Джордж Майкъл. Съавтор на сценария е актрисата Ема Томпсън, която през пролетта на 2013 г. лично е посетила Джордж Майкъл, за да му представи идеите си за сценарии и е получила неговата благословия. Режисьор е Пол Фейг (Bridesmaids, Mad Men). Той описва филма като “любовно писмо до Джордж”. През пролетта на 2018 г., след дискусии кои песни да влязат във филма, Ема Томпсън получава достъп до 4 нови, завършени и неиздавани песни на големия артист. Тя мигновено се влюбва в “This Is How (We Want You To Get High)”, отбелязвайки колко точно текстът резонира на основната тема във филма.", "date": "2019.11.06", "title": "Излезе неиздаван сингъл на Джордж Майкъл. ЧУЙТЕ Я!"}
{"url": "https://www.monitor.bg:443/bg/a/view/vonen-vodolaz-pochina-v-barokamera-180100", "text": "Млад военен е починал в барокамерата на Военноморска болница Варна. За случая първо потвърдиха от ВМА-София. При извършване на годишни медицински прегледи на водолазния състав от Военноморските сили с имитационни водолазни спускания в барокамера във Военноморската болница в гр. Варна почина матрос III клас Спас Стоилов Пенчев от военно формирование 34 590-Бургас, съобщиха от военното министерство. Матрос Спас Пенчев е на 36 години. Той е семеен с едно дете. По случая се води досъдебно производство и повече информация може да се получи след разрешение от наблюдаващия прокурор. Ръководството на Министерството на отбраната и Българската армия на матрос Спас Пенчев, съобщиха още от ведомството.", "date": "2019.11.06", "title": "Военен водолаз почина в барокамера"}
{"url": "https://www.monitor.bg:443/bg/a/view/dubioza-kolektiv-iznenadaha-s-koncert-na-jenski-pazar-snimki-i-video-180103", "text": "След като изненадаха феновете на лудите балкански ритми, омесени с пънк, ска и реге, с подгряващо парти в столичния клуб „Терминал 1“ преди вечер, босненските звезди от Dubioza Kolektiv вчера се появиха инцидентно насред Женския пазар, където спретнаха импровизиран лайф и повлякоха ститоци в диви танци и емоции. Бандата пристигна в пълен състав, за да направи нещо, което е далеко от концертния канон – да изнесе малък клубен концерт, преди голямата си изява в Арена Армеец на 29 ноември. Явно цяла нощ беснеене в центъра на столицата не им е стигнала, та посвириха и сред сергиите със зеленчуци точно до маса 24 в сектор 3 на тържището. Музикантите обясниха, че са избрали мястото, защото според тях всеки пазар е огледалото на града. Всъщност това е запазена марка на групата, които обичат да се появяват изненадващо на необичайни места. В сърцето на София, феновете дълго не искаха да ги пуснат да си тръгнат, а музикантите им се обясняваха в любов като вплитаха думите „София, обичам те!“ в песните си. По време на лайфа, музикантите черпиха феновете и с продукта си „безалкохолна ракия“ и раздаваха награди – билети за голямото си шоу след три седмици. Вчера беше и премиерата на чисто новата им песен, написана съвместно с друго голямо име – Manu Chao. Парчето се казва Cross the Line и само за няколко часа е гледано 50 000 пъти в Youtube. Песента е включена в предстоящия нов албум на бандата, девети за тях, който се очаква да излезе през януари 2020 г. За пръв път идват у нас през 2011 г. и като виждат публиката, веднага я слагат в графа „най-добрите“, затова и честичко се връщат. Сега се завръщат с доста чисто нови песни, но няма да пропуснат и най-големите си хитове като Kokuz, Balkan Funk, Kazu, Free.mp3, Firma Ilegal, U.S.A., No Escape (from Balkan), Hay Libertad, Vlast i policija, One More Time.", "date": "2019.11.06", "title": "Dubioza Kolektiv изненадаха с концерт на Женски пазар (СНИМКИ И ВИДЕО)"}
{"url": "https://www.monitor.bg:443/bg/a/view/britanski-syd-razreshi-ekoprotestite-180105", "text": "Върховният съд на Лондон обяви за незаконно решението на столичната полиция за забрана на протести на екологичното движение \"Бунт срещу унищожението\" (Extinction Rebellion), наложена през октомври, предаде Ройтерс. Съдът постанови, че отделни митинги, дори да са координирани от една организация, не могат да бъдат определяни като \"публични събрания\" и затова забраната им е незаконна. \"Това е историческа победа, защото за първи път оспорихме превишаването на правомощията от страна на полицията и победихме. Това е чудесно\", каза една от привърженичките на движението баронеса Джени Джоунс, цитирана от в.\"Гардиън\" Движението \"Бунт срещу унищожението\", основано във Великобритания миналата година, обяви за своя цел чрез протести да привлече вниманието на политиците и да ги подтикне да вземат мерки срещу климатичните промени. Акциите на движението протичат в 60 градове по света. През април екоактивистите в продължение на две седмици блокираха движението по улиците на Лондон, нарушиха работата на метрото и блокираха входа на сградата на Лондонската фондова борса, за да привлекат вниманието към глобалното затопляне. По време на априлските протести полицията задържа над хиляда души.", "date": "2019.11.06", "title": "Британски съд разреши екопротестите"}
{"url": "https://www.monitor.bg:443/bg/a/view/lelka-karala-5-godishen-da-byrshe-toaletnata-teche-proverka-v-zabavachnicata-180090", "text": "Помощник-възпитателка в детска градина „Мир” в Пловдив наказвала 5-годишно момченце да бърше тоалетните и да стои право в ъгъла, докато останалите деца се хранят. Това гласи сигнал от родителите на потърпевшото дете до община Пловдив, след който веднага е започнала проверка. Това потвърди за скандалния случай зам.-кметът по образование Стефан Стоянов. „Има няколко жалби в община Пловдив от родители и от част от екипа на детската градина. Едната от тях е за наказание на дете, което не е допустимо, ако се е случвало. Има от родители, има от част от екипа на детската градина. Затова от началото на тази седмица тече вътрешна проверка в детската градина, за да се изяснят всички проблеми и да се тушира напрежението. А и най-вече, за да бъдат спокойни децата”, обясни Стефан Стоянов. Той призна, че жалбата от родителите на наказваното дете до директорката на детската градина не я е виждал, но в общината имало внесен сигнал за случилото се. По думите му наказания върху деца в 21-и век са недопустими и ако проверката установи, че това се е случило, виновните длъжностни лица ще си понесат съответните наказания. „Образованието в 21-и век предполага да не се унижават децата по никакъв начин. Чакам официално становище от колегите, за да може да се предприемат адекватни мерки”, каза още зам.-кметът по образование в община Пловдив. „При мен дойде майка на дете и разказа, че многократно е било карано да бърше с парцал тоалетните и умивалнята за наказание, че не спи. Същия ден е било лишено и от плод за закуска. Миналата година се е случвало същото, но не са били взети мерки”, заяви Светлана Джаникян пред marica.bg. Детска градина „Мир” в район „Западен” в Пловдив е забавачницата, в която при предишната директорка този януари момченца играха мъжко хоро в басейна. Децата бяха облечени в народни носии, а пресцентърът на района разпространи техните снимки в басейна на детската градина. Няколко месеца по-късно бе проведен конкурс за нов директор на забавачницата, който бе спечелен от настоящата ръководителка на детското заведение Светлана Джаникян. И тя, и лелката, която е обвинена от родителите, че е наказвала сина им, са в болнични. Според родители от забавачницата обаче новата директорка искала да се освободи от някои от старите кадри и да назначи нови хора, поради което избухнал този скандал.", "date": "2019.11.06", "title": "Лелка карала 5-годишен да бърше тоалетната (ОБЗОР)"}
{"url": "https://www.monitor.bg:443/bg/a/view/pochti-vseki-vtori-e-glasuval-s-preferencija-180094", "text": "44% или 1 363 183 от всички избиратели на местните избори са гласували с преференция. Това обяви по време на брифинг говорителят на ЦИК Александър Андреев. Най-много е гласувано с преференции в Симитли където е 92% и Челопеч където е 86%, а най-малко Черноочене с 3%, Якоруда с 4% и Хитрино с 8%. В столична община са гласували 21% с преференция, в Пловдив 36%, а във Варна 45%. Андреев уточни, че в другите по-големи градове варива между 40% и 50%. Той заяви, че в 16 от листите има пренареждане на основана на преференциите.  Също така Андреев каза, че избирателната активност на втори тур е към 20:00ч. е 42,10% или 1 674 147 души. Тя е изчислена въз основа на общия брой избиратели, които са гласували за кметове на общини и кметства. Най-висока активност е отчетена в Белене 83,3% и Георги Дамяново 83,33%. Най-ниска пък е в Пловдив -28,91% и във Варна където е 28,97%. Жалбите и сигналите, които са получени от насрочването до днес са 348, като те са извън изборните дни. От тях 78 срещу решения на ОИК, 137 относно регистрация на кандидати, партии и коалиции. 18 жалби са постъпили за повторно преброяване, като Андреев уточни, че са ги препратили към ОИК и административните съдилища. 98 жалби срещу предизборни кампании. Той добави, че на 3 ноември в ЦИК са постъпили общо 129 жалби и сигнали, от които 62 са били във връзка с нарушенията на организацията на изборния ден, 16 жалби или сигнали, които са били за нарушения на избирателните права. 44 сигнали и жалби за агитация в изборния ден, като 20 от тях са свързани с публикуването на социологическите проучвания. Андреев каза, че по тези случаи ЦИК е взела решения и е установила нарушение и следва съставяне на акт и налагането на административна наказателна санкция. Той уточни, че това било срещу 9 медии. Говорителят на ЦИК добави, че също така има 7 жалби за купуване на гласове. Също така съобщи, че в Шумен една от полиичесите сили оспорва изборите, както за обшинкси съветници, така и за кмет.  По въпроса за кмета на Несебър, който е арестуван, Андреев заяви, че са ЦИК е разгледал писмото, което е постъпило от областния управител на Бургас и са били поставени 4 основни въпроса, но те били свързани с тълкуването на ЗМСМА. „ЦИК винаги е съблюдавала своите правомощия и няма как да дава становища по тълкуването на ЗМСМА. В тази връзка ние сме отговорили писмено на областния управител на Бургас, където изразихме това становище и от тук нататъка мислим, че ЦИК ясно е дала отговор на това питане“, съобщи Андреев. Той добави, че областният управител трябвало да прецени всички приложими разпоредби в ЗМСМА във връзка със стъпването в длъжност на кмета на община Несебър.", "date": "2019.11.06", "title": "Почти всеки втори е гласувал с преференция"}
{"url": "https://www.monitor.bg:443/bg/a/view/nad-3-ryst-na-proizvodstvoto-na-mlechni-produkti-180098", "text": "Над 3 на сто е бил ръстът в производството на мляко и млечни продукти за първите 9 месеца на годината. Това заяви в министърът на земеделието, храните и горите Десислава Танева след откриването на международните специализирани изложения Месомания, Светът на млякото, Булпек, Салон на виното, Интерфуд & Дринк и #RETAIL SHOW 2019. В събитието взеха участие и посланикът на САЩ у нас Н. Пр. Херо Мустафа и на Италия - Н. Пр. Стефано Балди и представители на браншови организации от хранителния сектор. По думите на министър Танева, основен принос за този ръст имат увеличеното производство имат млечните продукти от козе и биволско мляко. Тя добави, че това се дължи и на  на тези традиционни за нашата трапеза продукти. „Все пак те са свързани със здравословното хранене и стремежа на потребителите да си осигурят по-голямо разнообразие от продукти. Увеличено производство за периода се наблюдава и при птичите яйца. На практика във всяко едно от хранителните производства България или поддържа стабилно ниво или бележи ръст, като увеличение има и при износа. „Цифрите за стокообмена със селскостопански стоки показват положително търговско салдо за нашата страна. Основният ни партньор на тази търговия са другите страни от ЕС. На тях се пада близо 75% от стокообмена. Не бива да забравяме, че през 2007 г. избрахме да бъдем част от един голям пазар от 500 млн. потребители. На него няма национални граници, а за да сме конкурентни получаваме субсидии от ЕС. Затова нашият хранителен сектор вече има едни от най-модерните фабрики в Европа”, добави тя. На въпрос за дела на българските храни, продавани в супермаркетите у нас, Танева припомни, че всяка от големите търговски е започнала да реализира собствена програма как да предложи на потребителите и стоки родно производство. По думите й, данните на тези търговци също показват ръст и ще се търсят начини това да продължи. Относно информациите за намаляване от следващия програмен период на евросубсидиите за българските фермери, земеделският министър каза, че проектът за бюджета на Новата селскостопанска политика на ЕС има намаление само по програмата за развитие на селските район Относно информациите за намаляване от следващия програмен период на евросубсидиите за българските фермери, земеделският министър каза, че проектът за бюджета на Новата селскостопанска политика на ЕС има намаление само по програмата за развитие на селските райони (ПРСР).  Те относително запазват нивата си и дори ще има увеличение. Има обаче завишени изисквания, защото потребителят иска екологосъобразно произведена храна”, поясни Танева. Министърът припомни, че става дума за общата сума за страна и не бива да забравяме непрекъснатото нарастване на обработваемата земя в България, а парите се разпределят на хектар от нея. и (ПРСР). Участниците в изложението са над 550 български и чужди фирми, като освен храни в ИЕЦ в София могат да се видят техника и опаковки за производството им и превозни средства за транспортирането им. Българските производители на млечни продукти акцентират, както на традиционните за нашата трапеза, така  В зала 2 на изложението „Светът на млякото” мандра от района на Силистра представя и три нови млечни продукта без аналог на нашия пазар - млечни конци, каймак, както и три вида лабне (пресен продукт, който много напомня на крема сирене и се приготвя от цедено кисело мляко). Всички те са произведени у нас с българско краве и козе мляко по автентични рецепти от Близкия Изток. Регионалният мениджър на фирмата за София Танер Шахин обясни, че идеята за пускането на пазара на тези продукти е от преди 3-4 години, но едва от няколко седмици те могат да се намерят в търговската мрежа реализира сега в известна степен има най-голям интерес към лабнето.", "date": "2019.11.06", "title": "Над 3% ръст на производството на млечни продукти"}
{"url": "https://www.monitor.bg:443/bg/a/view/katrin-deniov-e-poluchila-insult-180114", "text": "Катрин Деньов получи инсулт, заяви семейството й в комюнике, разгласено от говорителката й Клер Бондел, предаде Франс прес. За щастие 76-годишната актриса не е получила парализа, но ще трябва известно време да се възстановява. Тя е хоспитализирана в парижка клиника, оповести семейството й, без да даде повече подробности. Състоянието обаче остава сериозно. По-рано днес в. \"Паризиен\" съобщи, че Деньов се е почувствала зле през нощта във вторник срещу сряда. От няколко седмици актрисата се снима във филма \"Приживе\" на Еманюел Берко. В него тя играе майка, чийто син (Беноа Мажимел) е болен от рак. Катрин Деньов е един от символите на френското кино. Наричат я \"Ледената кралица\" заради деликатната красота и хладните маниери. Тя става световна звезда през 60-те години на миналия век.   ", "date": "2019.11.06", "title": "Катрин Деньов е получила инсулт "}
{"url": "https://www.monitor.bg:443/bg/a/view/poslanichnata-na-sa-sht-poseti-i-rilskija-manastir-180088", "text": "Посланикът на САЩ у нас Херо Мустафа е била на преден културен тур, този път в Рилския манастир. Това стана ясно от публикация в официалният профил на дипломатическата мисия на САЩ във Фейсбук, където публикуваха снимка от разходката на Мустафа до обтелта. \"Културни контакти – това е нашата седмична поредица! През изминалия уикенд посланик Херо Мустафа се наслади на красотата на спиращия дъха Рилски манастир и се запозна с неговата история\", написаха от американското послство.  Веднага след като пристигна у нас Мустафа посети Националния исторически музей (НИМ), където видя части от Панагюрското съкровище. На следващата седмица пък се разходи из столичните улици, снима се при паметника на Петко и Пенчо Славейкови, а след това постети и Софийската библиотека.", "date": "2019.11.06", "title": "Посланичката на САЩ разгледа и Рилския манастир"}
{"url": "https://www.monitor.bg:443/bg/a/view/klavdija-pregyrna-brad-pit-snimki-180056", "text": "Певицата Клавдия прегърна холивудския ас Брад Пит и дори се щракна с него. Не става въпрос обаце за среща с актьора от кръв и плът, а за неговата восъчна фигура в прочутия музей на мадам Тюсо в Лондон. Изпълнителката на „Даваме накъсо“ сподели редица снимки от пътуването си до Великобритания. „Много ме впечатли видяното, но разбира се най-силно ме завладя залата с музикалните звезди. Удивих се от реалното и истинско излъчване на Фреди Меркюри, Бионсе, Майкъл Джексън.“, разказва тя. По време на обиколката в музея на мадам Тюсо чаровната брюнетка сбъдна една от мечтите си - получи шанса да седне в стола на журиращ в музикалното шоу The Voice of UK („Гласът на Великобритания“) . „Имаше и стая, където Беше страшно, но и много забавно, защото актьорите бяха много добри. Даже един от „убийците“ се приближи към мен с нож в ръка, но оцелях!“, сподели още Клавдия.", "date": "2019.11.06", "title": "Клавдия прегърна Брад Пит (СНИМКИ)"}
{"url": "https://www.monitor.bg:443/bg/a/view/delo-za-nasledstvo-se-tochi-v-sydilishtata-blizo-26-g-180091", "text": "Гражданско дело за наследство е продължило 25 г., 11 месеца и 26 дни, съобщи Инспекторатът на ВСС. То е било образувано пред Софийския районен съд през април 1993 г. по искове за възстановяване на запазена част от наследство и е приключило окончателно през март 2019 г. В продължителността на производството е включен и периодът от 14 г., 3 месеца и 17 дни, през който е било спряно поради водено от 1992 г. преюдициално дело в Софийски районен съд, по иск с правно основание чл. 7 от Закона за възстановяване на собствеността върху одържавени недвижими имоти, приключило с окончателен акт през март 2002 г. Основната причина за продължителността на преюдициалното дело е свързана с действията на съда по организация на съдебните заседания в първоинстанционното производство, продължило 6 г. и 7 месеца. От поради нередовна процедура по призоваване на страни. Проверяващият състав на ИВСС е установил забавяне от 7 г. от приключване на преюдициалния спор през март 2002 г. до възобновяване на основното производство от СРС през март 2009 г. То се дължи на липсата на извършвани периодични справки за движението и приключването на делото по преюдициалния спор, което е довело до забавяне при възобновяването на основното дело. На следващо място, по делото. Насрочени са били 14 съдебни заседания, като 5 от тях били отложени поради нередовно призоваване на страни, а други 8 - за събиране на доказателства. Забавяния са допуснати и във въззивното производство пред Софийски градски съд, което продължило 5 г. и 9 месеца. Проведените 10 съдебни заседания по делото били насрочвани в интервали от 4 до 8 месеца. Въззивният състав се произнесъл с решение по делото 1 г. и 7 месеца след изтичане на законоустановения 30-дневен срок.", "date": "2019.11.06", "title": "Дело за наследство се точи в съдилищата близо 26 г."}
{"url": "https://www.monitor.bg:443/bg/a/view/botev-bi-navyn-za-sefte-ot-375-dni-180092", "text": "„Ботев“ (Пловдив) сложи край на негативната си серия и постигна първи успех под ръководството на Ферарио Спасов. Пловдивчани победиха с 2:1 закъсалия финансово „Дунав“ в мач от 15-ия кръг на Първа лига. Фернандо Виана (13, 49) вкара двата гола за \"канарчетата\", а Ахмед Ахмедов (85) върна един гол след точно изпълнение на дузпа. „Ботев“ (Пд) беше без победа навън вече повече от година - 375 дни. За последно тимът спечели като гост във Враца на 27 октомври 2018 година с 1:0. В момента \"канарчетата\" се намират на 11-о място в класирането, но треньорът Ферарио Спасов е оптимист, че тимът му ще се върне на победния път под негово ръководство. „Вижда се израстване, нещата се подобряват“, допълни спецът. В лагера на „Дунав“ пък положението е трагично, като играчите не са получавали заплати от 2 месеца и тимът е пред разпад. Преди двубоя от клуба обявиха, че футболистите спират с тренировките и бъдещето пред русенци в Първа лига е изключително несигурно.", "date": "2019.11.06", "title": "„Ботев“ би навън за сефте от 375 дни"}
{"url": "https://www.monitor.bg:443/bg/a/view/zadyrjaha-240-kontrabandni-lekarstva-za-ptici-180093", "text": "240 опаковки контрабандни лекарства за ветеринарна употреба задържаха митнически служители на МП Малко Търново. Те са открити при проверка на влизащ в страната от Турция миктобус тази събота. Шофьорът – български гражданин, и петима путници заявили, че не внасят нищо за деклариране, но при последвалия оглед, митническите служители откриват между багажа на пътниците четири кашона, съдържащи общо 240 опаковки с три вида лекарства за лечение на птици. Те са собственост на водача на микробуса. Срещу него е съставен акт за нарушение на Закона за митниците. Това е трети случай на задържани контрабандни лекарствени средства на МП Малко Търново през последните дни. Други 13 опаковки с инжекционни системи - писалки с хормон на растежа „Genotropin“ са открити в багажа на влизащи в страната двама пътници, при съвместни проверки на митническите и гранични служители на пункта през месец октомври. В първия случай, 7 опаковки „Genotropin“ са били укрити в найлонова торба, поставена вътре в кутия с прах за пране в багажа на турски гражданин, пътуващ с автобус. Други 6 опаковки „Genotropin“ са открити на дъното на чанта с хранителни продукти на полски гражданин, пътуващ с лек автомобил. Контрабандните лекарствени средства са иззети. Срещу нарушителите са съставени актове за установените административни нарушения, съобщават от Агенция „Митници“.", "date": "2019.11.06", "title": "Задържаха 240 контрабандни лекарства за птици"}
{"url": "https://www.monitor.bg:443/bg/a/view/evropejskata-centralna-banka-moje-da-syzdade-svoja-kriptovaluta-180095", "text": "Европейската централна банка (ЕЦБ) трябва да обмисли възможността за създаване на своя криптовалута. Това се препоръчва в проектодокумент на ЕС, съобщава „Ройтерс“. Причина за препоръката е инициативата на Фейсбук да създаде своя криптовалута, която бе посрещната със скептицизъм от световните регулатори. Плановете на социалната мрежа са дигиталната валута Либра да тръгне от догодина, но според Франция и Германия това излага на риск финансовия сектор, и вместо това трябва да се търси разработването на държавна алтернатива. Друго предложение в документа е създаването на общ подход за криптовалутите, в това число и забраняването на проекти, които са с твърде високо ниво на риск. Очаква се текстът да се обсъди този петък от финансовите министри на ЕС.", "date": "2019.11.06", "title": "ЕЦБ може да създаде своя криптовалута"}
{"url": "https://www.monitor.bg:443/bg/a/view/kubinci-shte-boksirat-v-jambol-v-nacionalnata-liga-180084", "text": "Кубински боксьори потвърдиха участие в третия кръг на Националната боксова лига. Галавечерта е на 10 ноември от 19,00 ч. в зала \"Диана\" в Ямбол, когато ще бъде отбелязана и 20-годишнината на БК „Априлец“. Боксьорите от Острова на свободата са Хавиер Ибанес, който в категория до 64 килограма ще се бие с Якуб Чиновлиев, и Кристиян Нориега, който в същата теглова дивизия ще премери сили с Кирил Русинов. Третият кръг на Националната боксова лига ще бъде със сериозно международно участие. Освен двамата кубинци, на ринга в зала \"Диана\" ще се качат бойци от Молдова, Швейцария и Украйна. От българска страна пък ще видим бронзовия медалист от световното първенство в Екатеринбург (Рус) Радослав Панталеев, както и многократния ни европейски шампион Даниел Асенов-Тайсъна. Между въжетата за отбора на Звездите на НБЛ ще влязат още Венсан Киркоров, Боян Асенов, Катин Асенов, Симеон Чамов, Виктор Николов и Кристиян Николов. Стартът на битките от основната програма е 19.00 ч., като входът е свободен. Час преди това пък събитието ще бъде подгряно от мачове с участието на юноши и младежи. ЗВЕЗДИ НА НБЛ VS СБОРЕН ОТБОР 64 кг Венсан Киркоров - Микел Пали (Швейцария) 60 кг Боян Асенов - Виктор Васула (Молдова) 64 кг Якуб Чиновлиев - Хавиер Ибанес (Куба) 65 кг Катин Асенов - Морис Рикардо (Швейцария) 75 кг Симеон Чамов - Роберт Чамасанян 64 кг Кирил Русинов - Кристиян Нориега (Куба) 81 кг Виктор Николов - Кристиян Николов 56 кг Даниел Асенов - Александър Усатенко (Молдова) 91 кг Радослав Панталеев - Роберт Мартон (Украйна)", "date": "2019.11.06", "title": "Кубинци ще боксират в Ямбол в националната лига"}
{"url": "https://www.monitor.bg:443/bg/a/view/gyrcija-s-globa-ot-200-evro-za-shofiorite-180096", "text": "Пътната полиция в Гърция въвежда глоба от 200 евро за шофьорите на леки автомобили и таксита.  Санкцията е за спиране и паркиране в бус лента, предава БНР. Закъснение в разписанието на градските автобуси, както и пострадали пътници при слизане и качване принуди пътна полиция да наложи пълно спазване на забраната за спиране и паркиране на лентата за автобуси. Масово се поставят камери по трасетата на градския транспорт, като глобата за нарушение е 200 евро. По трасетата на автобусите на градския транспорт са монтирани съответните пътни знаци, които забраняват спиране, престой и паркиране на други превозни средства. Самите шофьори в градския транспорт поискаха помощ от пътна полиция и съобщават за риск от катастрофи, създаден от паркирани коли дори на спирки. Пътна полиция санкционира масово и за нарушения при паркиране и спиране на места за инвалиди, както и на пешеходни пътеки.", "date": "2019.11.06", "title": "Гърция с глоба от 200 евро за шофьорите"}
{"url": "https://www.monitor.bg:443/bg/a/view/matu-makkonyhi-debutira-v-instagram-180007", "text": "Актьорът Матю Макконъхи осъмна с личен профил в Инстаграм. Дебютът на звездата от „Истински детектив“ в социалната мрежа датира от 4 ноември, когато той духна 50 свещички от тортата за рождения си ден. За това Макконъхи съобщи първо на феновете си в друга социална медия – Туитър. „Родих се на 4 ноември 1969 г. Но чак сега, когато навърших 50, станах @officiallymcconaughey. Това е профилът ми в Инстаграм. Ще се видим там“, написа той. Актьорът призна, че се е притеснявал да се присъедини към социалната мрежа и затова е чакал толкова дълго време. Това е първото място, на което ще мога да покажа толкова от себе си и да споделям вижданията си със света. Затова се вълнувам.“, уточни той. За 24 часа Матю събра около 800 000 последователи.", "date": "2019.11.06", "title": "Матю Макконъхи дебютира в Инстаграм"}
{"url": "https://www.monitor.bg:443/bg/a/view/trima-meksikanci-i-shvejcarka-raneni-pri-napadenie-s-noj-v-jordanija-180080", "text": "Трима мексикански туристи и една швейцарка са ранени при нападение с нож в град Джераш в Северна Йордания, каза за АФП говорител на силите за сигурност. Йордански екскурзовод и служител на силите за сигурност също са пострадали, докато се опитвали да спрат нападателя, каза същият източник. С това ранените при атаката стават шестима. Нападателят е задържан. Какви са мотивите му за нападението засега е неясно. По-рано Ройтерс съобщи за петима намушкани при атаката - три испански туристки, местен гид и охранител. Испанското външно министерство обаче опроверга информацията, че ранените туристи са испански граждани. Джераш е популярен сред туристите археологически обект.", "date": "2019.11.06", "title": "Трима мексиканци и швейцарка ранени при нападение с нож в Йордания"}
{"url": "https://www.monitor.bg:443/bg/a/view/zadyrjaha-izdirvan-ot-interpol-180082", "text": "Задържаха 47-годишен русенец, обявен за издирване, в столицата днес. Мъжът е криминално проявен с влязла в сила присъда „лишаване от свобода“ от 10 години за извършени кражби и длъжностно присвояване в условията на опасен рецидив. Той е обявен за общодържавно издирване през 2011 г., спрямо него има издадена европейска заповед за арест и е обявен за издирване с червена бюлетина от Интерпол. За случая е уведомена Районната прокуратура в Бяла. Предстои предаването на мъжа на органите на Министерството на правосъдието и привеждането му в затвора в гр. Белене.", "date": "2019.11.06", "title": "Задържаха издирван от Интерпол"}
{"url": "https://www.monitor.bg:443/bg/a/view/zakopchaha-starec-tormozil-kuche-180081", "text": "71- годишен мъж е задържан за проявена жестокост към куче, съобщават от полицията. Служителите на реда реагирали незабавно на сигнал за жестоко отношение към животното в село Тенево, постъпил в полицията вчера малко преди 16 часа. На място те установили извършителя на деянието - 71-годишен местен жител. Мъжът е и задържан за 24 часа. Пострадалото животно е прегледано и настанено в приют за бездомни кучета.  Преди дни кадри с брутално насилие над беззащитно куче буквално взривиха социалните мрежи у нас. След множество сигнали и издирване от полицията насилникът - 32-годишният Ангелин от Мъглиж, бе задържан.", "date": "2019.11.06", "title": "Закопчаха старец, тормозил куче"}
{"url": "https://www.monitor.bg:443/bg/a/view/izvesten-amerikanski-kechist-osinovi-bylgarche-180083", "text": "Семейството на една от най-големите звезди в кеча - американеца Кърт Енгъл се увеличи с още един член. 50-годишният Енгъл дочака пристигането на българчето, което осинови. Олимпийският шампион по борба от Атланта 1996 и съпругата му имат още четири дъщери и един син, а вече се грижат и за 15-годишния Иван от Сливен. Кърт Енгъл се срещна с тийнейджъра през лятото, а цялата процедура по осиновяването продължи няколко месеца. Момчето вече носи и името Джоузеф, а новите му родители полагат всички грижи, за да се адаптира възможно най-бързо, като включително са наели учител по английски език. Освен това известният кечист явно е решил да прави момчето спортист, тъй като показа в социалните мрежи тяхна обща снимка от фитнеса. \"Джоузеф е новият ми партньор в тренировките\", написа Кърт Енгъл в Инстаграм. Пред телевизионния канал \"TMZ\" Енгъл сподели: \"Наистина е невероятно. 15-годишният ни син вече е при нас и се приспособява към живота в Америка. Имаше много трудности, но той е страхотно хлапе. Със съпругата ми решихме, че не искаме бебе, а по-голямо дете.\"", "date": "2019.11.06", "title": "Известен американски кечист осинови българче"}
{"url": "https://www.monitor.bg:443/bg/a/view/zdravkov-vryshta-na-popravitelen-remonta-na-ploshtad-aleksandyr-nevski-180087", "text": "Главният архитект на София Здравко Здравков връща на поправителен изготвения проект за реконструкцията на Зона 4, в която влиза площад „Александър Невски“, булевардите „Цар Освободител”, „Васил Левски” и прилежащите улици. Това става ясно от обществената поръчка на Столичната община. Пространството около храма трябва да се ремонтира основно, а спечелилите ахритектурния конкурс са студио А.Д.А, които проектираха и ремонта на ул. „Граф Игнатиев“. В обществената поръчка Здравков подробно описва какво трябва да се промени в проекта. Има изискване за въвеждане на етапност при изпълнението на обекта, а не цялостно блокиране на пространството. На площад „Александър Невски“ трябва да бъдат поставени и самопочистващи се тоалетни. Подмяна на уличното осветление и подземни контейнери за отпадъци също трябва да влязат в преработения проект за обновяването на зоната. Относно настилката в изискванията на главния архитект се посочва, че трябва „да се прецизират детайлите на всички тротоарни настилки по отношение дебелината на основните пластове, правилно обозначаване на материалите в пътните конструкции, както и стандартите, на които трябва да отговарят“ За реконструкцията на бул. „Цар Освободител“ Здравков изисква да се уточнят местата и необходимите количества жълт керамичен паваж за репариране на пътната настилка спрямо състоянието към момента. Също така да се даде детайл за повдигнатата паважна настилка при кръговото кръстовище на булеварда, като се има предвид наличието на трамвайни релси.", "date": "2019.11.06", "title": "Здравков връща на поправителен ремонта на площад „Александър Невски“ "}
{"url": "https://www.monitor.bg:443/bg/a/view/lufthansa-otmeni-1300-poleta-zaradi-stachkata-utre-i-vdrugiden-180086", "text": "Lufthansa отменя 1300 полета от разписанието си за утре и вдругиден, след като не успя да блокира в съда призива за стачка на синдиката на кабинния персонал УФО (UFO), предадоха международните агенции. От утрешните 3000 полета ще бъдат изпълнени 2300, а в петък ще бъдат извършени 2400 от общо 3000. Засегнати ще бъдат 180 000 пътници, уточни авиокомпанията в комюнике. Стачните действия трябва да започнат тази вечер в 23:00 ч. по Гринуич (01:00 ч. бълг. време в четвъртък) и да продължат до 23:00 ч. по Гринуич в петък (01:00 ч. бълг. време в събота), обхващайки всички заминаващи полети от германските летища - вътрешни и международни. Lufthansa е част от спор за заплатите и правния статут на синдиката. Превозвачът изготвя алтернативно разписание и пътниците ще могат да намерят информация за полета си на сайта на превозвача.", "date": "2019.11.06", "title": "Lufthansa отмени 1300 полета заради стачката утре и вдругиден"}
{"url": "https://www.monitor.bg:443/bg/a/view/osydiha-myj-na-5-meseca-zatvor-za-kupuvane-na-glasove-180089", "text": "Районният съд в Сливен наложи ефективно наказание от пет месеца \"лишаване от свобода\" на мъж, обвинен в купуване на гласове, съобщава БТА. Светлин С. признал, че в съучастие с Янка А, предложили на трима души по 30 лева, за да гласуват за определен кандидат за кмет в Сливен. Това се е случило в периода от 14 до 21 октомври.  Жената също признала вината си, вследствие на което й е наложено наказание от 5 месеца \"лишаване от свобода\", което е отложено с изпитателен срок от три години.  Одобреното от Районния съд в Сливен споразумение е окончателно и има статут на влязла в законна сила осъдителна присъда. ", "date": "2019.11.06", "title": "Осъдиха мъж на 5 месеца затвор за купуване на гласове"}
{"url": "https://www.monitor.bg:443/bg/a/view/livyrpul-igrae-dva-macha-za-24-chasa-na-razlichni-kontinenti-180085", "text": "Европейският клубен шампион „Ливърпул“ ще играе с два различни състава в рамките на 24 часа и то на два различни континента. До този прецедент в световния футбол се стигна, след като четвъртфиналът за Купата на Лигата в Англия между мърсисайдци и „Астън Вила“ беше потвърден за 17 декември от 21:45 часа наше време. Ден по-късно - на 18 декември, “червените” имат полуфинален сблъсък от Световното клубно първенство в Доха. Така мърсисайдци ще оставят в Англия дублиращия си състав и голяма част от юношите, а титулярите ще заминат за Катар. В същото време мениджърът на „Манчестър Сити“ Пеп Гуардиола се отметна от думите си, че звездата на „Ливърпул“ Садио Мане е симулант. „Не искам да наливам масло в огъня преди дербито, извинявам се, не бях разбран правилно“, заяви испанският спец. Двата тима излизат в супермач в събота, а преди него „Ливърпул“ води на „Сити“ с 6 точки на върха.", "date": "2019.11.06", "title": "„Ливърпул“ играе два мача за 24 часа на различни континенти"}
{"url": "https://www.monitor.bg:443/bg/a/view/65-mln-evro-pechalba-pravi-frenski-kooperativ-179909", "text": "И докато в България думата кооперация все още е лоша дума във Франция тя е повод за истинска гордост. Може дори да се каже, че думата кооперация е нарицателно за успех и панацея за успешно земеделие. В интерес на истината хората в агросектора в Страната на петела, са наясно със ситуацията в България. И когато споменеш, че си българин и понечиш да питаш за кооперативите те с усмивка възкликват    ”Да, ние знаем за вашия проблем, вие се страхувате от кооперациите, защото това ви е наследство от съветския модел на земеделие”.    Един такъв успешен кооператив е Лузеал, който затваря цикъла за производство и сушене на люцерна. Една от фабриките за сушене Люзерн се намира в Сен Реми сюр Бюси, в района на Париж. Това е и едно от местата, част от успешното френско земеделие, което бе показано по време на прес тур за агрорепортери от Европейската асоциация на агрожурналистите ENAJ, организиран от френското дружество към него - AFJB. Фабрика за сушене на люцерна има и в България и вероятно не по-малко добри в техническо отношение. Но това, по което се отличава тази дейност от нашата е, че е резултат от кооперативно обединение. В резултат на което и дейността е много по-успешна и лека за всички, които участват в нея.    Дейностите по производството и сушенето на растенията са толкова добре организирани, че годишната печалба на кооперацията възлиза на 65 млн.евро годишно. Кооперативът отглежда растения върху 20 000 ха от 1800 членове на кооператива. Растенията се обработват в пет фабрики така че годишният обем възлиза на 400 хил. т дехидрадирана продукция. Освен люцерна се обработва макови семена, дървета, слонска трева, която е високодобивно и енергийно растение и др.    Произвеждат се няколко вида продукти в резултат на дехидратацията. Те са биотопливо, гранули за храна на млечни крави, овце, кози и коне, полувлажни каши, екстракти от люцернови концентрати, бали от люцерна от 20 кг до 400 кг. Също така екстракти от люцернови концентрати, хранителни добавки за човешка храна.  Реколтата от люцерна е от три до пет пъти годишно от април до октомври. Сортовете, които се отглеждат са предварително тествани от индустрията. Важно е да се отбележи, че кооперативът работи в тясно сътрудничество с научния институт Акта. Прилага се възможно най- екологично земеделие, като не малък процент имат био площи. Много от нивите са засяти със сортове, които почти не се нуждаят от поливане и оросяване. Храненето на растенията е щадящо за почвите и водите. А в площите с люцерна се поставят кошери, и така кооперативът произвежда чист мед от люцерна, който има специфични лечебни качества.    С начина на отглеждане на люцерната фермерите намаляват извличането на азот от почвите, намаляват пирема на азо от растенията, ограничава се ерозията на почвата и се подобрява водно солевия баланс на почвите. Фабриката за дехидратация Люзерн преработва суровината от 320 000 ха от чиста люцерна. Произвеждат се фибри за храносмилане, проетини, без гмо, от които 7% са био. Те се използват за храна на млечни крави, кози, овце, зайци, коне. Каква е работата на дехидрататора? От реколтиран нехомогенен продукт се трансформира в перфектно хомогенен. Така че да отговори на нормите и изискванията на храненето на животните.", "date": "2019.11.06", "title": "65 млн. евро печалба прави френски кооператив"}
{"url": "https://www.monitor.bg:443/bg/a/view/irlandija-vyvejda-danyk-late-za-chashkite-za-ednokratna-upotreba-180073", "text": "До 2012 година Ирландия ще наложи \"данък лате\" на чашките за кафе за еднократна употреба в опит да промени навиците на потребителите и да намали изхвърлянето на пластмасови отпадъци, предадоха международните агенции. Дъблин започна по-активна политика за намаляване на въздействието на икономиката върху околната среда, след като през 2018-а за трета поредна година превиши определеното допустимо ниво на парникови газове.  Правителството се надява предложеният налог от 0,25 евро на чашка да стимулира любителите на кафето да носят със себе си чаши за многократна употреба, за които вече могат да се ползват отстъпки в някои кафенета. Това е само една от поредица нови или повишени такси, които трябва да насърчат по-устойчиви навици. В супермаркетите, например, бе вдигната до 0,25 евро цената за средноголемите найлонови торбички. Ирландия за първи път въведе налог за пластмасовите торбички през 2002 година. Междувременно германското правителство одобри днес забрана за найлоновите торбички в супермаркетите. Предложението на германската министърка на околната среда Свеня Шулце изключва от забраната малките найлонови пликчета за плодове и зеленчуци, но включва биоразградимите торбички. Найлоновите торбички са пример за пропиляване на ресурси. Произвеждат се от петрол и често се използват само няколко минути, посочва тя в изявление. Германският парламент трябва да приеме закона, след което ще има преходен период от около шест месеца, през който да се изразходват останалите наличности от найлонови торбички. Точният времеви период зависи от датата на приемане на закона. Първоначално германският план беше клиентите да плащат за найлоновите торбички. Само около 20 торбички на глава от населението са използвани през 2018 година спрямо 68 през 2015 година. Преценено бе обаче, че потреблението няма да спадне достатъчно и затова се налага цялостна забрана.", "date": "2019.11.06", "title": "Ирландия въвежда \"данък лате\" за чашките за еднократна употреба"}
{"url": "https://www.monitor.bg:443/bg/a/view/tedi-salparov-napuska-shampiona-i-poema-kym-rusija-180075", "text": "Либерото на България и „Нефтохимик 2010“ (Бс) и спортен директор на бургазлии Теодор Салпаров се разделя с шампионите. 37-годишният волейболист ще продължи кариерата си в Русия. Теди Салпаров ще облече фланелката на „Газром Юрга“ (Сургут), а договорът е за 5 месеца - до края на сезона. Либерото подготвя документи и трябва да отпътува за новия си клуб най-късно в петък, съобщи bgvolleyball.com. Теодор Салпаров се завръща в Русия, след като за последно носи фланелката на гранда „Зенит“ (Казан). С казанци той спечели Шампионската лига през сезон 2015/2016 и бе обявен за най-добро либеро на най-силния европейския клубен турнир. Салпаров вече е играл и за „Газпром“ през далечната 2005/2006 г. През годините пък през клуба са минали още националите Теодор Тодоров и Тодор Алексиев, а бившият селекционер на България Пламен Константинов започна своя път като треньор в Русия именно от там. Салпаров разкри, че се е разделил със съотборниците и колегите си в Бургас със сълзи на очи. Той обаче бе категоричен, че на неговите години няма как да откаже толкова примамлива оферта, като това ще бъде полезно и за националния отбор. \"Играл съм в този отбор и имам добри отношения с ръководството. Те искаха трансферът да се случи възможно най-бързо, тъй като от 3 мача имат 3 загуби в шампионата. Искат стабилизиране в защита и прибегнаха до мен, разкри либерото пред dsport.bg. - Офертата е страхотна и на моята възраст трудно се отказва. Трудно се разделих с момчетата и ръководителите от „Нефтохимик 2010“. Казах им със сълзи на очите, че се разделяме. Семейството ме подкрепи. За тези 5 месеца ще стисна зъби. Шампионатът е тежък, много пътувания. Надявам се „Нефтохимик 2010“ да гони титла и Купа на България. Ще помагам на отбора с каквото мога. Моето напускане не означава, че се разделяме завинаги. А този трансфер ще бъде полезен и добре също така за националния ни отбор защото януари имаме важни мачове и ще съм на добро ниво\", допълни Салпаров. В негово отсъствие бургазлии ще разчитат на другото си либеро Кристиан Петров. Следващият мач на шампионите е от петия кръг на Суперлигата у нас, в който гостуват на „Черно море“ (Варна) в петък от 18,00 часа.  ", "date": "2019.11.06", "title": "Теди Салпаров напуска шампиона и поема към Русия"}
{"url": "https://www.monitor.bg:443/bg/a/view/grosmajstor-kiril-georgiev-se-vkluchva-v-silen-turnir-v-sofija-180072", "text": "Гросмайстор Кирил Георгиев е големият фаворит в организирания от шахматен клуб \"Левски\" турнир за ветерани над 45 години. Надпреварата за купа \"Линопрост\" и ще се проведе тази събота, 9 ноември в залите на Пресклуб \"България\" на Националния стадион \"Васил Левски\" от 10 часа. Вече има подадени заявки от 75 участници от цялата страна. Турнирът ще се проведе по швейцарската система в 7 кръга по правилата на ускорения шахмат. Организаторите са подготвили и сериозен награден фонд, като първа награда е 400 лева, втора - 300 лева, трета - 250 лева, а общата сума на наградите достига 5 000 лева. \"Приех с удоволствие да участвам. Мисля, че наистина ще се получи силно състезание\", заяви Кирил Георгиев. \"Надявам се в бъдеще турнирът да стане традиционен и да бъде полезен на шахматистите. Всеки подобен турнир е добре дошъл за българския шахмат\", добави Георгиев, сред чийто основни съперници за първото място ще е друг изявен наш гросмайстор Евгени Ерменков. Председателят на шахматен клуб \"Левски\" Николай Тодоров също подчерта очакваното високо ниво на турнира и желанието той да се проведе и в следващите години.", "date": "2019.11.06", "title": "Гросмайстор Кирил Георгиев се включва в силен турнир в София"}
{"url": "https://www.monitor.bg:443/bg/a/view/gospodarka-na-zloto-2-oshte-dominira-v-rodnija-boksofis-180047", "text": "Лентата \"Господарка на злото 2\" вече трета седмица събира най-много зрители в българските киносалони, сочат обобщените данни у нас. Приключението на Аврора и Злодеида е гледано от вече 105 019 зрители и има 1 098 638 лева приходи. Първата премиера от миналия уикенд - анимацията \"Семейство Адамс\", е на втора позиция. Новата история за любимите герои е проследена от 15 698 зрители и събира 162 077 лева приходи, в които са включени и тези от деня на Хелоуин, когато филмът стартира на екраните. Българският филм \"Завръщане\" е на трето място по интерес след третата седмица на екраните с 57 689 зрители и 518 942 лева приходи. На четвърта позиция е \"Терминатор: Мрачна съдба\". След десет дни на екраните у нас филмът, в който Сара Конър и Грейс обединяват сили срещу Рев-9 ,е с 21 285 зрители и има 207 904 лева приходи. На пето място се нарежда \"Жокера\", който за пет седмици на екраните у нас събра 14 567 зрители и има 1 089 403 лева приходи. Топ 10 се допълва от трилъра \"Обратно броене\" със 14 335 зрители и има 120 548 лева приходи за десетте дни, екшъна \"Близнакът\" с 32 952 зрители и 356 914 лева приходи, анимацията \"Клара\" с 6 097 зрители и 51 225 лева приходи, рисуваният филм \"Загубеният йети\" с 42 666 зрители и 407 586 лева приходи и \"Angry Birds: Филмът 2\" със 75 747 зрители и 696 543 лева приходи.", "date": "2019.11.06", "title": "\"Господарка на злото 2\" още доминира в родния боксофис "}
{"url": "https://www.monitor.bg:443/bg/a/view/odobreni-sa-promeni-v-spisyka-na-republikanskite-pytishta-180062", "text": "Правителството обяви за публична общинска собственост пътен участък от републикански път III-488 п.к. Градец - Градец - Ичера - Сливен, с дължина 5,930 км на територията на Сливен. Промяната се извършва по предложение на община Сливен. Изменя се и списъкът на републиканските пътища, като наименованието на републикански път III-488 се променя на „Градец - Ичера - Сливен - Сотиря - /о.п.Сливен - Лозенец/“. От списъка на републиканските пътища се заличава републикански път III-6007 (о.п. Сливен - Лозенец) - Сотиря - (Ичера - Сливен). Предложените промени ще осигурят на общинската администрация по-голяма самостоятелност при изпълнението на целенасочени промени в организацията на движение в Сливен, да контролира и управлява движението по проблемните, с висока интензивност на движение и натоварени почти през цялото денонощие централни булеварди и улици в града.", "date": "2019.11.06", "title": "Одобрени са промени в списъка на републиканските пътища"}
{"url": "https://www.monitor.bg:443/bg/a/view/zatvarja-se-pazara-ni-za-gyshi-drob-179908", "text": "Градският съвет в Ню Йорк гласува забрана продажбата, сервирането и дори притежаването на гъши дроб. Законът трябва да влезе в сила през месец октомври 2022 г., съобщи БНР. За нарушителите е предвидена глоба от 500 до 2000 долара. Производители на гъши дроб обаче се канят да обжалват решението в съда. Като причина за забрана на гъшия дроб управата на американския мегаполис посочва жестокото отношение към гъските и патиците, които се угояват насила, за да имат по-мазен черен дроб. Данни на Европейската федерация на гъшия дроб сочат, че 90% от производството в света е съсредоточено в пет страни от Европейския съюз – Франция, Унгария, България, Испания и Белгия. От януари тази година сходна забрана има в Калифорния, която влезе в сила след 15-годишна битка в съда.", "date": "2019.11.06", "title": "Затваря се пазара ни за гъши дроб"}
{"url": "https://www.monitor.bg:443/bg/a/view/ribar-spasi-ogromna-bjala-akula-tja-ne-spira-da-mu-blagodari-vseki-den-video-180077", "text": "Арнолд Пойнтър се занимава с риболов край бреговете на Южна Австралия. Преди няколко години той забелязал огромна бяла акула, която била попаднала в мрежата, пише  . Мъжът взел нож и пуснал хищника на свобода. Но акулата не бързала да отплува: тя решила първо да благодари на спасителя си. Странно, но явно древният океански хищник, въпреки своите инстинкти, е почувствал нещо като истинско приятелство. Акулата, която е дълга около 6 метра, а рибарят на шега я нарича Синди чака лодката му на кея всяка сутрин. И след това го следва в улавянето на риба. Рибарят, разбира се, е изненадан и поласкан, но такъв приятел сякаш не е много добър за бизнеса.", "date": "2019.11.06", "title": "Рибар спаси огромна бяла акула, тя не спира да му благодари всеки ден (ВИДЕО)"}
{"url": "https://www.monitor.bg:443/bg/a/view/boecyt-georgi-georgiev-s-gnusna-lyja-nalojili-mu-zabrana-da-napuska-stranata-zaradi-peevski-180078", "text": "„Лидерът“ на квазигражданската организация БОЕЦ Георги Георгиев постигна невероятно ниво на морална низост, като превърна личната си семейна драма в оръжие за гнусна политическа интрига. Очаквано, нечистоплътното внушение бе подето от организираната медийна група на олигархията. А размахването на тези мръсни гащи бе изкарано висш морален акт. Личният „боец“ за мокри поръчки на Цветан Василев – Георги Георгиев има прокурорска забрана за напускане на страната, защото е подсъдим за нанасяне на лека телесна повреда на журналисти от Канал 3. Той безскрупулно използва този факт, за да се ожали и да излъже публично, че прокуратурата му е наложила забраната, за да не може да напусне страната и да стане бъбречен донор на съпругата си Мариела в специализирана болница в Гренобъл. „Наложиха ми мярка за неотклонение – забрана за напускане на страната и местоживеене, за да не можем да заминем в чужбина и да направим трансплантацията. Това е целта им“, нагло излъга Георгиев. „Още след сигнала на БОЕЦ срещу Цветанов за#АпартаментГейт и делата на БОЕЦ срещу участието на Пеевски в евроизборите ударите станаха всекидневие. Вчера ми връчиха 59-ата призовка само за тази година“, твърди още момчето за мокри поръчки на Цветан Василев. И за да не остане съмнение, уточнява: „Иcтинaтa e, чe Гeшeв, Бoриcoв и Пeeвcки рaзбрaхa, чe БOEЦ e иcтинcкa зaплaхa зa тях, зaрaди нeпримиримocттa, пocлeдoвaтeлнocттa и бeзкoмпрoмиcнocттa”. Добре известно е, че професионалният протестър Георгиев мени настроенията и симпатиите си според това колко са дебели портфейлите на покровителите му. Не очаквахме обаче да използва здравословните проблеми в семейството си за гнусните си инсинуации. Мерзко и подло е дебелашкото му твърдение, че едва ли не прокуратурата, премиерът Бойко Борисов, новоизбраният главен прокурор Иван Гешев и депутатът и издател на „Телеграф медиа“ Делян Пеевски го спират да пътува в чужбина, за да стане донор на съпругата си. Нещо повече – то е и абсолютно невярно. „Лидерът на гражданското движение БОЕЦ Георги Георгиев ще може безпрепятствено да напусне страната на 11 ноември, за да стане бъбречен донор на съпругата си Мариела в специализирана болница в Гренобъл“. Това заяви говорителят на Видинската окръжна прокуратура Владислав Влашев пред Свободна Европа. Мнението на прокуратурата е ясно и точно, напълно недвусмислено и категорично. Обвинението дори прави компромис със съдебната практика, като пуска Георгиев да пътува в чужбина по чисто човешки подбуди, а не с правни мотиви. Така въпреки забраната, той ще може да напусне страната, за да помогне на жена си. Сигурно е, че всички му желаят успешна операция и бързо възстановяване – за него и за съпругата му. Самият Георгиев обаче се е хванал за този съчинен от самия него „скандал“ като удавник за сламка, изтъквайки факта, че де юре забраната му не била свалена. Подло, непристойно, долно и безчестно е, Георгиев, да вкарвате семейната си драма в политическите си интриги, за които и вие самият не криете кой ви плаща. Такова низко поведение е обидно най-вече за съпругата ви, а и за вас самия. А за „високоморалните“ медии на олигархията, които превърнаха този личен семеен проблем в политическо плашило и фалшива новина, е добре известно, че понятието „морал“ е само куха фраза.", "date": "2019.11.06", "title": "„Боецът“ Георги Георгиев с гнусна лъжа: наложили му забрана да напуска страната заради Пеевски"}
{"url": "https://www.monitor.bg:443/bg/a/view/polovin-milion-dushi-s-uvrejdanija-s-pari-ot-dyrjavata-prez-2018-g-180064", "text": "Близо 500 000 души с увреждания са получили подкрепа със средства от държавния бюджет през 2018 г. За добавки за социална интеграция през същата година са били платени 151 568 051 лв. Това се посочва в Доклада за изпълнението на Националната стратегия за хората с увреждания в периода 2016-2018 г., който беше одобрен от правителството. Документът отразява постигнатите резултатите в изпълнението на държавната политика за хората с увреждания по посочените в националната стратегия ключови приоритети до 2020 г. Те са свързани с осигуряване на достъп до среда за живеене, качествено образование и здравни услуги, заетост, възможности за спорт, отдих, туризъм и участие в културния живот. Акцентът в доклада е поставен върху изпълнението на Закона за интеграция на хората с увреждания, който регламентира институционалната рамка, стратегическите и оперативни документи за управление на политиката за интеграция на хората с увреждания и върху реализираните дейности по приоритета „Хората с увреждания - пълноправни членове на обществото“ по време на Българското председателство на Съвета на Европейския съюз. Докладът отчита също дейността на Националния съвет за интеграция на хората с увреждания към Министерския съвет, който е консултативен орган при осъществяване на политиката за хора с увреждания, както и на сътрудничество и координация между централните и териториалните органи на изпълнителната власт и структурите на гражданското общество.", "date": "2019.11.06", "title": "Половин милион души с увреждания с пари от държавата през 2018 г."}
{"url": "https://www.monitor.bg:443/bg/a/view/kupuvame-dva-koraba-minni-lovci-ot-niderlandija-180065", "text": "Министерският съвет одобри проект на договор между правителството на Република България и правителството на Кралство Нидерландия за закупуване на два кораба минни ловци за сумата от 1 996 000 евро без ДДС. Придобиването на минните ловци ще допринесе за повишаване на способностите на българските Военноморски сили за изпълнение в пълен обем на задълженията за провеждане на противоминни операции за осигуряване безопасността на корабоплаването в морското ни пространство в мирно време, както и за успешно изпълнение на военновременните задачи в национален и съюзнически формат в НАТО и ЕС. Съгласно Закона за международните договори на Република България, с одобряването на проекта на договор за закупуване на двата кораба, правителството упълномощава министъра на отбраната да проведе преговори и да подпише договора, при условие на последваща ратификация от Народното събрание на Република България.", "date": "2019.11.06", "title": "Купуваме два кораба минни ловци от Нидерландия"}
{"url": "https://www.monitor.bg:443/bg/a/view/29-gola-i-neverojatni-obrati-v-shampionskata-liga-180068", "text": "„Челси“ стана първият английски клуб от 14 години, който успява да навакса изоставане от три гола в един мач от Шампионската лига. Възпитаниците на Франк Лампард губеха с 1:4, но стигнаха до равенство 4:4 срещу „Аякс“. При резултат 2:4 двама футболисти на гостите бяха изгонени от терена с червени картони. Предният клуб, който е постигнал такова постижение, е „Ливърпул“ във финала на Шампионската лига през сезон 2004/2005. Тогава отборът на Рафаел Бенитес губи с 0:3 от „Милан“, стига до равенство 3:3 и печели мача след дузпи. През първото полувреме на мача с „Аякс“ тимът на „Челси“ допусна три гола, а това се случва със \"сините\" за първи път в Шампионската лига. В другата среща от групата „Валенсия“ победи „Лил“ с 4:1. Така „Аякс“, „Челси“ и „Валенсия“ имат по 7 точки в актива си. „Борусия“ (Дортмунд) направи страхотен обрат и победи Интер с 3:2. „Нерадзурите\" имаха преднина от 2:0 след първото полувреме. С два гола на Хакими и един на Брандт „Борусия“ направи пълен обрат през втората част. „Барселона“ изигра втори разочароващ мач и завърши 0:0 при домакинството на „Славия“ (Прага). Тимът на Ернесто Валверде остава на първа позиция с 8 осем точки, „Борусия“ има 7, а „Интер“ 4. Група Е „Ливърпул“ – „Генк“ 2:1 „Наполи“ – „Залцбург“ 1:1 Група F „Барселона“ - „Славия“ (Прага) 0:0  „Борусия“ (Дортмунд) - “Интер“ 3:2 Група G „Зенит“ - „Лайпциг“ 0:2 „Лион – „Бенфика“ 3:1 Група Н „Челси“ - „Аякс“ 4:4 „Валенсия“ - „Лил“ 4:1", "date": "2019.11.06", "title": "29 гола и невероятни обрати в Шампионската лига  (ОБЗОР)"}
{"url": "https://www.monitor.bg:443/bg/a/view/usiliha-13-ot-povredenite-ot-pojara-koloni-na-mosta-kraj-dupnica-snimki-180079", "text": "Продължава ремонтът на моста на Автомагистрала Струма край Дупница, увреден от пожара в депото за вторични суровини от 13 август Днес се наливаше бетон в една от двете ремонтирани дилатационни фуги на моста. Усилени са 13 колони, остава да бъде завършена още една, предава БГНЕС. След пожара 14-те засегнати от огъня колони бяха обелени до здраво, а след това усилени. Пътната агенция съобщи, че от пожара са засегнати 13 колони, от които 5 сериозно, няколко стоманено-бетонни греди, отводнители и лагерът на моста, който обира амплитудите при разширяване и свиване. Констатацията на експертите след пожара бе, че части от моста и двете платна са силно засегнати, поради което платното за Благоевград е затворено вече трети месец. Движението към Благоевград и София се осъществява двупосочно в платното към столицата. ", "date": "2019.11.06", "title": "Усилиха 13 от повредените от пожара колони на моста край Дупница (СНИМКИ)"}
{"url": "https://www.monitor.bg:443/bg/a/view/iznosyt-ni-na-selskostopanski-stoki-dostigna-4-3-mlrd-lv-180069", "text": "Износът ни на селскостопански стоки достигна 4.3 млрд. лв. през 2018 г. Увеличението спрямо 2017 г. е над 4%, каза министърът на земеделието, храните и горите Десислава Танева по време на събитие на Лидл България. “Търговските вериги са голяма тема за българските производители на храни, защото през тях минава по-големият оборот от търговия с храни. Те са и желан партньор за производителите, защото дават достъп до един добър пазар”, коментира ресорният министър. Тя допълни, че въпреки трудностите в сектора, отчетените резултати за страната ни са добри, особено след присъединяването ни към ЕС.  “Незначителен дял имат житните и маслодайните култури, но плодовете и зеленчуците, които са с най-голям ръст, взимат голям дял”, каза още Танева. Над 600 млн. лв. е и увеличилото се търговско салдо. По думите на Танева, България е в топ 10 на производителите на зърнено жито и култури, на технически култури като близо 80% от общия добив на зърна се изнася. Ръст се наблюдава и при износа на храни с ДДС - това са хляб, тестени изделия, месни продукти, птичи яйца. “Процентите може да са малко, но тенденцията е ясна”, коментира земеделският министър като предупреди, че все пак има предизвикателства пред сектора и недостигът на европейски средства вече се усеща значително. Именно заради този недостиг през настоящия програмен период. Проектната удовлетвореност по мерките за бизнеса 4.1 и 4.2 няма да надвиши 30%. “България е аграрна страна и се надявам в новия програмен период, който се договаря в момента, да намерим повече инструменти, с които да се задържи трендът”, завърши Танева.  Проучване на веригата за търговия на дребно  \"Лидл\" за продажбата на български хранителни в нейните магазини извън България сочат, че Те обичат най-много да купуват български хляб (26%), захарни изделия(13%) и оризови продукти (12%). Това показват данните на Лидл България за периода март-септември 2019 г. Година по-рано най-търсени са били хлябът (21%), олиото (15%) и оризовите и замразените продукти (9%). Основнте страни, където се предлагат такива българскихрани, са Румъния (37%), Германия (18%), Гърция (17%), Сърбия (7%) и Полша (4%) като последната е нов пазар за нас. Освен тях, в списъка влизат Финландия, Швеция, Холандия, Ирландия, Унгария, Чехия и Литва.  През 2018 г. сме изнасяли за Румъния (39%), Германия (19%) Гърция (18%), Полша (10%) и Хърватия (3.5%). Изнесените артикули са нагоре с 161% през 2019 г. като са достигнали 112 броя, а износът до момента е на стойност 24 млн. лв. “Успехът ни е свързан с популяризирането на България като кулинарна дестинация и различните изложения, на които производителите участват”, каза главният изпълнителен директор на Лидл България Милена Драгийска.", "date": "2019.11.06", "title": "Износът ни на селскостопански стоки достигна 4.3 млрд. лв. "}
{"url": "https://www.monitor.bg:443/bg/a/view/diana-dimitrova-i-ivajlo-zahariev-se-borjat-za-priza-bg-modna-ikona-180063", "text": "За единадесета поредна година ще се проведе надпревара за „БГ модна икона“, а в списъка с номинирани по традиция присъстват редица имена на представители на шоубизнеса. Дамите, които ще се борят за отличие за стил, са звездата от медицинската драма „Откраднат живот“ Диана Димитрова, колежката й Алекс Сърчаджиева, певиците Райна Кабаиванска, Мария Иливеа и Михаела Филева, спортистката Ивет Лалова, Мис България 2006 Славена Вътова, водещите Мира Добрева и Десислава Стоянова, както и инфлуенсърката Александра Петканова. Представителите на силния пол, които протягат ръка към статуетката „БГ модна икона\" 2019, са звездата от „Пътят на честта“ Ивайло Захариев, колегите му Башар Рахал, Иво Аръков и Александър Кадиев, Ваня Джаферович, музикантите Васил Петров и Влади Ампов-Графа, журналистът Николай Дойнов и спортните звезди Григор Димитров и Димитър Бербатов. “Вярвам, че с избора на най-стилните и успешни българи тазгодишната надпревара ще даде новите естетически, културни и социални ориентири за успех и добра репутация. Обичайно сред номинираните Те са не само от медийните среди, но и от артистичната, музикалната и спортната сфера. Особено съм удовлетворен, че е номинирана за своя уникален стил и великата оперна певица Райна Кабаиванска. Благодаря на всички колеги – лайфстайл журналисти от реномирани медии, които предложиха тези номинации!“, коментира председателят на Академията за мода проф. Любомир Стойков. Наградата, която ще получат лауреатите, е пластика, изработена от българския бижутер Анжело Красини. Статуетката е интерпретация на първото облекло на Адам и Ева, смокиновия лист, с образите на най-прочути дизайнери и модни икони. От днес до 26 ноември всеки може да гласува онлайн за своите фаворити.", "date": "2019.11.06", "title": "Диана Димитрова и Ивайло Захариев се борят за приза „БГ модна икона“"}
{"url": "https://www.monitor.bg:443/bg/a/view/podavame-zajavlenie-za-lichna-karta-onlajn-180066", "text": "Подаването на заявление за издаване на лична карта ще става по електронен път, без да е необходимо ползването на квалифицирано удостоверение за електронен подпис. Това реши Министерския съвет чрез приемане на промени в Правилника за издаване на български лични документи, съобщиха от „Дондуков“1 и допълват, че целта на направените изменения е намаляване на административната тежест на гражданите. Намаляват се също сроковете за издаване на паспорт, когато заявлението е подадено в дипломатическите и консулските представителства на страната ни в чужбина. Друга промяна дава възможност за лично получаване на български личен документ чрез лицензиран доставчик на пощенска или куриерска услуга, когато заявлението за издаването на документа е подадено лично в дипломатическите и консулските представителства на страната ни в чужбина, което предлага тази услуга. Осигурява се и възможността за подаване на заявление за издаване на свидетелство за управление на моторно превозно средство в определени случаи и в районни управления към ОДМВР по постоянен адрес на заявителя. В съответствие с измененията на Закона за българските лични документи (ЗБЛД), е предвидено и издаването на временен паспорт да се съгласува от дипломатическите и консулските представителства само с министерството на външните работи, освен в случаите на издаване на временни паспорти на български граждани, на които след 1 септември 1999 г. не са издавани български документи за самоличност, когато тяхното издаване се съгласува с МВР. „Очакваните резултати са свързани както с постигане на съответствие с предвиденото в ЗБЛД, така и с преодоляване на необоснованата административна тежест за гражданите при предоставяне на услугата по издаване на български лични документи“, уточняват още Министерския съвет.", "date": "2019.11.06", "title": "Подаваме заявление за лична карта онлайн"}
{"url": "https://www.monitor.bg:443/bg/a/view/350-policai-aplodiraha-na-kraka-v-kryg-180067", "text": "Над 350 полицаи се стекоха към зала „Люмиер Лидл“ в сряда, за да изгледат за първи път посветения на техните дейност и ежедневие филм „В кръг“. Органите на реда бяха първите зрители на режисираната от Стефан Командарев лента в София, а след края на финалните надписи всички униформени аплодираха бурно и изправени на крака екипа на продукцията. коментира министърът на вътрешните работи Младен Маринов, който бе на прожекцията заедно с главния секретар на МВР Ивайло Иванов. „Това не е филм за полицаи, а филм за България! Уникален поглед за всичко, което е около нас всеки ден“ и „Надявам се повече хора да гледат този филм, за да разберат какво е полицай и какво е ченге“ гласят сам част от отзивите на униформените след прожекцията. Припомняме, че „В кръг“ проследява събитията в една нощ, а главните персонажи за три двойки патрулиращи полицаи в София. В техните роли ще видим Иван Бърнев, Асен Блатечки, Ирини Жамбонас, Стефан Денолюбов, Стоян Дойчев и Васил Василев-Зуека. Кастът се допълва още от Павел Поппандов, Герасим Георгиев–Геро, Николай Урумов, Анастасия Ингилизова, Ованес Торосян и др. За вдъхновение и основа на сюжета пък служат истинските разкази на органите на реда. „Синдикалната федерация на служителите на МВР изключително ни помогна. Благодаря от името на целия екип на филма!“, обясни режисьорът Стефан Командарев. „Няма какво да допълним, реакцията на всички хора в залата е показателна за качествата на филма. Смятам, че дължим такъв филм на всички наши служители и съм изключително радостен, че той вече е факт.“, каза и Илия Кузманов от СФСМВР. „В кръг“ тръгва по кината из цялата страна от 8 ноември.", "date": "2019.11.06", "title": "350 полицаи аплодираха на крака „В кръг“"}
{"url": "https://www.monitor.bg:443/bg/a/view/pusnaha-kutija-za-gledane-na-filmi-v-samota-180070", "text": "Телевизионният канал НВО неспирно мисли за зрителите си и именно по тази причина новият продукт, който се предлага на вниманието им, е специална черна кутия, изработена от картон, с дупки за краката. На пръв поглед предметът е повече от ненужен, но това е далеч от истината - HBO Box е за онези, които искат да гледат филми в пълна или поне във въображаема самота. Тъжната новина в случая е, че новият продукт не се продава, но има и нещо успокояващо - HBO Box може да бъде спечелена – но пък и не е чак толкова успокояващо, защото НВО е стартирала конкурс за спечелване на кашона, но уви, това важи само за американски студенти. Всеки, който иска да спечели този паметник на зависимостта от сериали, трябва просто да отговори на въпроса: За както е тази кутия?", "date": "2019.11.06", "title": "Пуснаха кутия за гледане на филми в самота"}
{"url": "https://www.monitor.bg:443/bg/a/view/zapochva-izgrajdaneto-na-krygovoto-na-pytja-haskovo-dimitrovgrad-180051", "text": "Започва изграждането на кръгово кръстовище на път I-5 Хасково – Димитровград. То ще замени съществуващото триклонно кръстовище край завода „Язаки България“ ЕООД. Предстои стартиране на същинските строителни работи. В момента се извършва изместване на оптични кабели и комуникации и на съществуващия водопровод. По време на строителните дейности движението ще се осъществява двупосочно в платното, в което не се работи. Необходимо е шофьорите да карат с повишено внимание, като спазват стриктно поставената сигнализация и указанията на „Пътна полиция“. Новото кръстовище ще бъде с енергоефективно LED осветление, нови мантинели, пътни знаци и маркировка. С изграждането му ще се подобри безопасността на движението и ще се намалят до минимум предпоставките за пътнотранспортни произшествия. Изпълнител на проекта е „АБ“ АД, Хасково. Стойността на договора е 568 788,48 лв. с ДДС, а срокът е 90 дни. Строителният надзор се осъществява от МТТ „Инженеринг“.", "date": "2019.11.06", "title": "Започва изграждането на кръговото на пътя Хасково - Димитровград"}
{"url": "https://www.monitor.bg:443/bg/a/view/a1-startira-prodajbite-na-novija-smartfon-nokia-6-2-180057", "text": "Новият смартфон Nokia 6.2 вече е наличен в търговската мрежа на А1. Моделът се позиционира в средния ценови клас, като може да бъде закупен за 9,99 лева на месец или за 199,99 лева в брой с план A1 One Unlimited 5XL. Nokia 6.2 идва с нов дизайн, като за изработката на корпуса е използван полимерен композит, който придава здравина и издръжливост. Смартфонът е лек, като притежава заоблени ъгли и извивки по страните, които правят работата с него по-удобна и възможна дори с една ръка. Дизайнът се отличава и с новата подредба на камерите на задния панел, разположени в леко издаденa рамка с форма на кръг. Смартфонът се предлага от А1 в керамичен черен цвят, който има матов завършек, придаващ допълнителен стил и удобство. Предният панел на Nokia 6.2 разполага със защита Corning Gorilla Glass от трето поколение, а самият дисплей е с размер 6.3 инча. Той е с IPS LCD матрица, FHD+ резолюция и поддържа функцията Always On, с която потребителите могат винаги да следят своите известия. Екранът е от типа PureDispley, като устройството разполага със специален Pixelwork видеопроцесор, който преобразува всяко едно видеосъдържание от стандартен динамичен диапазон (SDR) във висококачествен динамичен диапазон (HDR). По този начин видеоклиповете са с по-наситени цветови нюанси и с по-добра яркост. В горната част на дисплея е включен малък капковидно изрязан прорез, където е разположена селфи камерата с 8MP. Тя поддържа HDR технология и функции за заснемане на видео във FHD резолюция с до 30 кадъра в секунда. Задната камера на Nokia 6.2 е тройна и поддържаща функции с изкуствен интелект. Основният сензор е широкоъгълен 16 MP (f/1.8), като с него се заснемат изображения с богати детайли, добър контраст и светлина. Втората камера е ултраширокоъгълна с 8MP (f/2.2), като сензорът позволява заснемане на кадри със зрително поле до 118 градуса. Nokia 6.2 разполага и със сензор за дълбочина от 5MP, който позволява добавяне на боке ефект към изображенията. Смартфонът притежава Dual-Sight функция за заснемане, която активира основната и предната камера едновременно, като по този начин дава възможност да се заснемат клипове и от двете камери по едно и също време. Камерата може да заснема видео с 4K резолюция и да записва съраунд звук. Сред функциите за снимане изпъква и специалният нощен режим, който улавя детайли дори при ниска осветеност. Nokia 6.2 комбинира осемядрен процесор Snapdragon™ 636 от Qualcomm®, изграден по 14-нанометрова архитектура, графичен процесор Adreno 509 и 4GB оперативна памет. Процесорът разполага с функции с изкуствен интелект, които оптимизират работата на устройството и допълнително спомагат за енергийната ефективност на смартфона. Паметта за съхранение е 64 GB, като тя може да се увеличи до 512GB с помощта на microSD. Хардуерът на смартфона се допълва от адаптивна батерия с капацитет от 3500 mAh, като изкуственият интелект на операционната система оптимизира използването на рядко отваряни приложения. Батерията разполага с функция за бързо зареждане с до 10 W. Nokia 6.2 идва с Android 9 Pie и е част от програмата Android One. В рамките на 3 години устройството ще получава гарантирани месечни ъпдейти за сигурност, като периодът за актуализации на операционната система е 2 години. Като част от програмата Android One, Nokia 6.2 ще бъде и сред първите, които ще получат най-новата операционна система от Google – Android 10, след нейното официално представяне.", "date": "2019.11.06", "title": "А1 стартира продажбите на новия смартфон Nokia 6.2"}
{"url": "https://www.monitor.bg:443/bg/a/view/dani-kanazireva-stava-oblasten-upravitel-na-plovdiv-180053", "text": "Кандидатът за кмет на Пловдив Дани Каназирева става областен управител на Пловдив. Решението е взето на заседанието на Министерския съвет в сряда, съобщиха от „Дондуков“ 1. Оттам уточняват, че правителството е приело решение за освобождаване на Здравко Димитров от длъжността областен управител на област Пловдив, считано от 11 ноември 2019 г. От тази дата на поста пък се назначавала Дани Каназирева, която към момента е общински съветник в Пловдив. С друго правителствено решение Станислав Дечев се освобождава от длъжността областен управител на област Хасково и на поста се назначава Стефка Стефанова, която към момента е заместник областен управител на областта, съобщиха още от МС.", "date": "2019.11.06", "title": "Дани Каназирева става областен управител на Пловдив"}
{"url": "https://www.monitor.bg:443/bg/a/view/boris-djonsyn-sravni-lidera-na-opozicijata-korbin-sys-stalin-180052", "text": "Британският премиер Борис Джонсън сравни основния си политически съперник със съветския диктатор Йосиф Сталин. Той направи това преди официалното начало на кампанията на управляващата Консервативна партия за изборите на 12 декември, предаде АП. В статия за вестник \"Дейли телеграф\" Джонсън заявява, че лидерът на Лейбъристката партия Джереми Корбин ще \"повишава данъците толкова необуздано\", че това ще съсипе британския просперитет. По думите му ръководството на Лейбъристката партия напада богатите \"с удоволствие и отмъстителност, невиждани от времената, когато Сталин е преследвал кулаците\" - по-богатите селяни, взети на мушка от съветския режим през 30-те години. Днес Джонсън ще се срещне с кралица Елизабет, за да бъде обявено официалното разпускане на парламента преди предсрочните избори, след което ще произнесе реч, с която ще даде началото на кампанията на Консервативната партия.", "date": "2019.11.06", "title": "Борис Джонсън сравни лидера на опозицията Корбин със Сталин"}
{"url": "https://www.monitor.bg:443/bg/a/view/novata-evrokomisija-moje-da-zaraboti-chak-dogodina-180055", "text": "Има вероятност новата Европейска комисия да започне работа чак догодина, съобщиха световните медии. Причината е забавените кандидатури на Румъния, Унгария, Франция и Великобритания. От ЕК съобщиха още, че изслушванията на новопредложените за еврокомисари от Унгария и от Франция са преминали успешно в понеделник. Букурещ също реагира. Евродепутатите Зигфрид Мурешан и Адина Валян са предложенията за поста еврокомисар на новото румънско правителство на Национално-либералната партия. Съобщението бе направено от премиера на Румъния Лудовик Орбан, а решението е било взето на правителствено заседание. Предложенията ще бъдат изпратени на председателя на Европейската комисия. Президентът на Румъния Йоханис заяви, че \"диша по-леко\" поради факта, че Румъния има ново правителство, решено да се заеме с проблемите на страната. Държавният глава участва в първото заседание на новия кабинет на Национално-либералната партия, който встъпи в длъжност в понеделник, след като получи одобрението на парламента. Кабинетът на Социалдемократическата партия, оглавяван от лидера на формацията Виорика Дънчила, бе свален с вот на недоверие в парламента на 10 октомври. Едно от първите действия на новия парламент бе решаването на проблема с еврокомисарския пост. Така най-оптимистичната дата пред Еврокомисията остава 1 декември. До тогава трябва да бъдат изслушани и одобрени всичките кандидати. Комисията трябваше да започне работа в началото на месеца, но Европейският парламент отхвърли кандидатурите на Франция, Унгария и Румъния. На този фон стана ясно, че новоизбраният председател на Европейската комисия Урсула фон дер Лайен се е опитала да разреши и другия проблем пред това Еврокомисията да започне работа навреме. Тя е изпратила писмо до британския премиер Борис Джонсън, в което настоява бързо да бъде направено предложение за британски еврокомисар. Това съобщи говорител на ЕК. Великобритания бе задължена да изпрати еврокомисар в Брюксел заради поредното отлагане на Брекзит. Говорителят уточни, че Джонсън може да предложи няколко кандидати, от които Фон дер Лайен да избере най-подходящия. Тя очаква отговор възможно най-бързо, за да може да бъде постигната целта новата комисия да встъпи в длъжност от 1 декември. Според говорителя това не е невъзможно. „В това писмо тя насърчава премиера на Великобритания Джонсън да предложи също така и кандидати от женски пол, като се има предвид нейната цел да създаде Комисия, в която да има равенство между мъже и жени“, каза говорителката.    ", "date": "2019.11.06", "title": "Новата Еврокомисия може да заработи чак догодина"}
{"url": "https://www.monitor.bg:443/bg/a/view/tusk-njama-da-se-bori-za-prezident-na-polsha-180050", "text": "Председателят на Европейския съвет Доналд Туск съобщи вчера, че няма да се кандидатира за президент на родната си Полша, предаде АП. Мандатът му начело на Европейския съвет приключва в края на този месец, което би му дало достатъчно време да започне предизборна кампания. Туск, който бе полски премиер от 2007 до 2014 г., даде вчера интервю за полски телевизии в Брюксел. Той каза, че няма да се кандидатира, защото е силно обременен от времето, в което е бил председател на правителството. По време на неговия мандат бяха взети непопулярни мерки като увеличаване на пенсионната възраст и избухнаха скандали с членове на неговото правителство, отбеляза АП. Решението на Туск оставя опозицията в Полша без ясен кандидат, който да се изправи срещу президента Анджей Дуда на изборите през пролетта догодина. Управляващата партия \"Право и справедливост\" е яростен критик на Туск, а държавната телевизия, която е под неин контрол, го представя в негативна светлина. Новинарският портал \"Онет\" съобщи в понеделник, че Туск е ангажирал социологическа агенция да направи проучване за шансовете му за успех на изборите и резултатите са се оказали разочароващи.", "date": "2019.11.06", "title": "Туск няма да се бори за президент на Полша"}
{"url": "https://www.monitor.bg:443/bg/a/view/kenet-brana-otnovo-razplita-ubijstvo-pod-mustaka-na-erkul-poaro-180015", "text": "Две години, след като събра зашеметяващ каст за „Убийство в Ориент Експрес“, Кенет Брана отново се заема с екранизация на една от класиките на Агата Кристи. Актьорът, който и този път ще седне на режисьорското столче, ще филмира „Смърт край Нил“, като за целта съвсем скоро ще отпътува заедно с екипа си към Египет. Самият той отново ще си сложи знаменития мустак на следователя Еркюл Поаро. След като за „Убийство в Ориент Експрес“ позиционира пред камерата си имена от ранга на Джуди Денч, Мишел Пфайфър, Джош Гад, Пенелопе Крус, Дейзи Ридли и Джони Деп, Брана отново планира да събере цяла плеяда от звезди за „Смърт край Нил“. В центъра на събитията ще попадне Жената-чудо, иначе казано – актрисата Гал Гадот. Именно тя ще скочи в ролята на богатата наследница Линет Риджуей, намерила смъртта си на кораб, пътуващ по река Нил. Сред останалите актьори, които ще видим в заглавието, са Летиша Райт, Арми Хамър, Анет Бенинг, Али Фазал, Софи Оконедо, Том Бейтман, Ема Маки, Ръсел Бранд и др. „Смърт край Нил“ се очаква да направи световната си премиера през месец октомври 2020 г.", "date": "2019.11.06", "title": "Кенет Брана отново разплита убийство под мустака на Еркюл Поаро"}
{"url": "https://www.monitor.bg:443/bg/a/view/ludogorec-shte-tyrsi-revansh-sreshtu-espaniol-180058", "text": "„Лудогорец“ ще може да разчита на най-добрите си футболисти за гостуването на \"Еспаньол\" в мач от 4-ия кръг от груповата фаза на Лига Европа. Двубоят е утре от 22:00 часа на стадион \"Корнея Ел Прат\". Единственият, който има леки болежки, е бранителят Драгош Григоре. При победа на „Лудогорец“ в четвъртък, българският шампион ще излезе отново начело във временното класиране и ще направи сериозна крачка към елиминационната фаза на турнира. Изпълнителният директор на „Лудогорец“ Ангел Петричев сподели очакванията си за предстоящия двубой срещу „Еспаньол“ преди заминаването на тима за Испания. \"Според мен поуки може да сме си взели много, но основната е, че играем с отбор, който е спечелил квота за евротурнирите в едно от най-добрите първенства в света. Имаше една създадена нагласа, че едва ли не „Лудогорец“ задължително трябва да бие „Еспаньол“ едва ли не с разлика, което е доста заблуждаващо, защото знаем какво име е „Еспаньол“, какъв отбор е. Трябва да сме наясно, че отиваме да играем срещу един изключително добър отбор, който участва в силно първенство\", коментира Петричев. \"С интерес прочетох във вестниците, че имаме интерес към футболисти на „Левски“. На мен не ми е известно нещо подобно. Свикнал съм да чета какви ли не спекулации, не се учудвам. Нямаме интерес към никой от футболистите на „Левски“, добави Петричев. Наставникът на „Лудогорец“ Станислав Генчев също коментира предстоящия двубой срещу испанския „Еспаньол“. \"Това, което искам за мача утре, е да успеем да променим резултата от първия мач. Вероятно ще има промени в състава на „Еспаньол“, предвид срещата, която им предстои с „Атлетико“ (Мадрид) през уикенда. При нас всички са на линия, нямаме проблеми с контузени футболисти\", коментира Генчев. В класирането „Лудогорец“ заема второто място с актив от 6 точки, а „Еспаньол“ е на първата позиция с една повече.", "date": "2019.11.06", "title": "„Лудогорец“ ще търси реванш срещу „Еспаньол“ "}
{"url": "https://www.monitor.bg:443/bg/a/view/3800-direktori-na-uchebni-zavedenija-shte-si-razdeljat-4-5-mln-leva-bonusi-180060", "text": "Още 4,5 млн. лв. за допълнителни възнаграждения на директори на детски градини, училища и центрове за подкрепа. Сумата се отпуска от Министерски съвет за постигнати резултати. От тях 2 056 800 лв. са за 1714 директори на детски градини, 2 356 378 лв. - за 1 941 директори на училища, 140 859 лв. са за 120 директори на центрове за подкрепа за личностно развитие и 7 655 лв. за 7 директори на центрове за специална образователна подкрепа. Средствата се осигуряват за сметка на намаление на утвърдените разходи бюджета на Министерството на образованието и науката за 2019 г.", "date": "2019.11.06", "title": "3800 директори на учебни заведения ще си разделят 4,5 млн. лева бонуси"}
{"url": "https://www.monitor.bg:443/bg/a/view/biznesyt-e-otvoren-da-priema-na-rabota-mladeji-ot-socialni-institucii-180044", "text": "Ние сме социално ангажирани за цялостната деинституционализация и се стремим да осигурим старт - работа на младежите, а бизнесът и фирмите приемат идеята, да помагат за интеграцията на младите хора, заяви Ричард Пихлер представител на външните въпроси на СОС „Детски селища”. Според него е много важна емоционалната помощ, за да могат децата от институции да изградят семейства със здрава емоционална връзка, да работят и да се чувстват пълноценни. \"Променихме живота на над 14 000 деца в България\", заяви пък зам.социалният министър Зорница Русинова. \"Нашето желание е да променим коренно грижата за деца. Ключът към успешната реформа се оказа това, че всички гледахме в една посока и работихме заедно, бяхме укрилени от 3 основни принципа „ Работа, работа и пак работа”, добави още тя. Междувременно стана ясно, че 18 институции за деца от 0 до 3 гидини са закрити в рамките на процеса на деинституционализация в цялата страна. Това заявиха от сдружение „Надежда и домове за децата”. Подрепата за децата и техните семейства е приложена в над 15 града и се изразява в помощ за грижата към най-малките, предоставяне на храна, лекарства и консумативи, което е част от превенцията за изоставяне на деца. От сдружението коментират, че са помогнали на 1735 майки да не изоставят децата си, а 190 са случаите на деца, върнати в биологичното си семейство. По покана на българското правителство от неправителствения сектор(„Лумос”) се включват в програма за разработване на „ Заместваща грижа” за децата с тежки уврецдания, насочена към тяхното обучение. Фондация „Лумос” е работила по 850 случая на превенция и интеграция на деца с множествени увреждания, разговаряно е и с родителите на близо 1400 деца настанени в домове за деца с увреждания. Приоритет на фондацията е осигуряването на приемна грижа за децата с тежки психически и физически увреждания.", "date": "2019.11.06", "title": "Бизнесът е отворен да приема на работа младежи от социални институции"}
{"url": "https://www.monitor.bg:443/bg/a/view/karucar-bjaga-ot-policejska-proverka-180043", "text": "Каруцар от Велинград е избягал от полицаи, които го спрели за проверка. След кратко преследване мъжът бил задържан в ареста на местното Районно управление на МВР. Екшънът е станал на улица в курортния град, където автопатрул предприел проверка на каруца, управлявана от 29-годишния велинградчанин С.Г. Докато полицаите извършвали задълженията си, мъжът започнал да се държи агресивно, демонстративно не изпълнявал разпорежданията, отправени към него и внезапно побягнал, за да не му съставят акт. След кратко преследване органите на реда го заловили и бил въведен в ареста на Районното полицейско управление във Велинград. Спрямо него е образувано бързо производство за възпрепятстване на органите на полицията да изпълнят задълженията си по служба.", "date": "2019.11.06", "title": "Каруцар бяга от полицейска проверка"}
{"url": "https://www.monitor.bg:443/bg/a/view/katrin-deniov-e-v-bolnica-v-tejko-systojanie-180059", "text": "Голямата френска актриса Катрин Деньов е приета по спешност в една от парижките болници снощи, съобщи „Паризиен“. Не е ясно каква точно диагноза й е поставена, но 76-годишната звезда е отбелязва още изданието. Припомняме, че през месец октомври Деньов започна снимки в околностите на френската столица за най-новия филм на Емануел Беркот „Приживе” (De son vivant) с Беноа Мажимел. Затова сегашното й състояние е изненада за нейните фенове.", "date": "2019.11.06", "title": "Катрин Деньов е в болница в тежко състояние"}
{"url": "https://www.monitor.bg:443/bg/a/view/sybirat-podpiska-s-iskane-da-se-okastrjat-hrasti-i-dyrveta-po-opasen-pyt-180042", "text": "Жители на брациговските села Розово и Равногор събират подписка, в която настояват да се вземат мерки и да бъдат почистени храсти и дървета по пътя между двете населени места. Шосето е с множество завои и гъстата растителност създава често опасни ситуации за пътуващите по направлението. Недоволните от поддържането на пътя ще изпратят подписката до министъра на регионалното развитие и благоустройството, Агенция „ Пътна инфраструктура“ и Областно пътно управление в Пазарджик. Пътят между село Розово и село Равногор е доста живописен и по него пътуват ежедневно хора, които работят в Брацигово и Пещера. По него през почивните дни пътуват и много туристи, които посещават природната забележителност Бекови скали, както и вилните селища –Атолука и Розовски вриз.", "date": "2019.11.06", "title": "Събират подписка с искане да се окастрят храсти и дървета по опасен път"}
{"url": "https://www.monitor.bg:443/bg/a/view/hristo-mutafchiev-syvetva-krasavicite-na-megz-180010", "text": "Актьорът Христо Мутафчиев се появи в необичайна компания – в тази на красавиците на дизайнерката Миглена Каканашева-Мегз от уеб риалити формата TopQueen. Председателят на Съюза на артистите в България влезе в ролята на ментор на младите момичета. Той засегна темата за предразсъдъците на българското общество относно донорството. Според него хората трябва да бъдат по-информирани в това отношение и да осъзнаят, че Мутафчиев сподели още как по време на престоя си в болница е искал да зарадва с каквото може деца, болни от церебрална парализа и да компенсира липсата на достатъчно внимание към тях. сърце да я усетите и желание да я осъществите“, категоричен е той. Участничките в шоуто получиха като награда от Мегз възможността звездата на Народния да им помогне с избора на лични каузи, зад които да застанат.", "date": "2019.11.06", "title": "Христо Мутафчиев съветва красавиците на Мегз"}
{"url": "https://www.monitor.bg:443/bg/a/view/mlada-jena-s-opasnost-za-jivota-sled-katastrofa-180041", "text": "22-годишна жена е с опасност за живота, след катастрофа на пътя Плевен-Ловеч. Това съобщиха от ОД МВР- Плевен.   На 5 ноември около 07:15 часа на път II-35 Плевен-Ловеч, на пътен участък в близост до село Брестовец, е настъпило пътно-транспортно произшествие. 22-годишна жена от Ловеч, е изгубила контрол над управлението на лек автомобил, който се е ударил с дясна странична част в крайпътно дърво. При инцидента е пострадала водачката. Съдействие за изваждане на тялото на пострадалата от огънатите ламарини, са оказали служители от РС ПБЗН – Плевен. Тя е транспортирана в Спешно отделение - Плевен, където е прегледана и е установено, че има тежка черепно-мозъчна травма и множество тежки наранявания по тялото. С опасност за живота е и е настанена за лечение в САРИЛ при УМБАЛ гр. Плевен.  Взета е кръвна проба за наличие на алкохол и други упойващи вещества. Местопроизшествието е посетено от разследващ полицай, автоексперт и експерт при Базова научно-техническа лаборатория при ОДМВР – Плевен. Уведомен е прокурор от РП - Плевен. Образувано е досъдебно производство от НК. Продължава работа разследващ полицай.  ", "date": "2019.11.06", "title": "Млада жена с опасност за живота след катастрофа"}
{"url": "https://www.monitor.bg:443/bg/a/view/martin-skorseze-otkaza-na-jokera-180005", "text": "Култовият режисьор Мартин Скорсезе е отказал на Warner Brothers да се заеме с „Жокера“. Това призна пред БиБиСи самият кинодеец, чиито филми „Шофьор на такси“ и „Кралят на комедията“ служат като основни вдъхновения за Тод Филипс в неговата продукция за антигероя от комиксите за Батман. призна Скорсезе. Въпреки че мнозина смятат, че носителят на „Оскар“ е щял да седне на режисьорското столче вместо Филипс, то най-вероятно самият той говори за продуцентската дейност около „Жокера“. Името на Скорсезе фигурира сред първоначално обявените от Warner Brothers продуценти преди да бъде сменено от Ема Тилинджър. Самата тя нерядко е работила с прочутия режисьор, като съвместната им дейност включва филми като „Вълкът от Уолстрийт“, „Мълчание“ и предстоящият „Ирландецът“. Въпреки отказа си да се включи зад камерата, Скорсезе оценява „Жокера“ на Тод Филипс високо и го определя като „забележителна творба“. „Познавам сценария много добре“, намигна още ", "date": "2019.11.06", "title": "Мартин Скорсезе отказа на „Жокера“"}
{"url": "https://www.monitor.bg:443/bg/a/view/bsp-vkarva-izbora-na-kmet-v-shumen-v-syda-180049", "text": "До края на седмицата БСП ще внесе жалба в Административния съд в Шумен срещу обявения резултат от избора на кмет на общината, съобщиха на съвместен брифинг лидерът на социалистите в града Веселин Пенчев и кандидатът на социалистите за кмет Венцислав Венков. Венков участва в балотаж с кандидата на ГЕРБ Любомир Христов и на втория тур загуби вота с разлика от 77 гласа или 3 десети от процента. Основание за обжалване според социалистите е нищожната разлика и големия брой пороци, както и съмненията за купен вот и нечестно проведени избори. „ Ако изборът на Христов бъде потвърден, това ще бъде първият кмет, избран благодарение на вероятно купен етнически вот.” - каза Пенчев. Според  Пенчев щабът на БСП през целия изборен ден е подавал редица жалби за купуване на гласове, включително и с участието на ромски бос, а  по тези жалби не било взето никакво отношение.  Съмненията падали върху Иван Станчев – Шекера, който в предишен мандат беше съветник от групата на БСП, но сега открито работел за друга партия. „Знае се кои са организаторите, но не се намери воля да се пресече порочната практика.” -  каза още лидерът на социалистите.  Жалбите са останали без последствие поради факта, че от полицията са поискали да бъдат приложени доказателства. „Ние не сме разследващи органи и не е наша работа да представяме доказателства. Ние изразяваме съмнения, работа на полицията е да събере доказателствата.” - коментира Пенчев. Според Венцислав Венков „екзотиката“ по време на изборния ден е била много голяма, включително е имало и избиратели, които са дошли в секциите с написан на дясната ръка номер на кандидата на ГЕРБ. Според наблюдатели е имало прехвърляне на бюлетините от една купчина на друга, а след 18 ч. е имало стълпотворение  от роми пред секцията в сградата на мюсюлманското училище Нювваб, които са се разбягали при появата на екипа на БНТ. Като най-фрапиращ Пенчев посочи случаите с подписани от комисиите протоколи с непопълнени резултати, които впоследствие са били допълвани вероятно от тримата представители на СИК, които са предавали материалите, което води до съмнения в истинността на бройките. „Имаме съмнения освен за купен вот и за нарушения при отчитането на вота. Смятаме, че това, което е написано в протоколите не отговаря на броя на бюлетините и се съмняваме, че това е действителният резултат.” – обясни подозренията си Веселин Пенчев.", "date": "2019.11.06", "title": "БСП вкарва избора на кмет в Шумен в съда"}
{"url": "https://www.monitor.bg:443/bg/a/view/porajenie-za-partijata-na-trymp-na-regionalni-i-mestni-izbori-v-sa-sht-180045", "text": "Републиканците понесоха поражения от демократите в произведените вчера в САЩ регионални и местни избори, предаде Франс прес. В дълбоко разделената страна тези избори бяха очаквани като тест за популярността на президента Доналд Тръмп, който лично участва в предизборната кампания на кандидатите републиканци. Демократите обявиха победа на изборите за губернатор на щата Кентъки и вече имат контрол върху парламента на щата Вирджиния, предаде Ройтерс. Развръзката на изборите в четирите щата - Кентъки, Вирджиния, Мисисипи и Ню Джърси - може да даде известна представа как ще се развият президентските избори догодина, отбелязва агенцията. Преднината на кандидата за губернатор на Кентъки на демократите Анди Бешиър пред републиканеца Мат Бевин е малка и затова Бевин все още не е признал поражението си. На предизборна проява в Лексингтън, Кентъки, в понеделник вечерта президентът Тръмп, който спечели на изборите през 2016 г. в Кентъки с преднина от 30 процента, призова избирателите да преизберат досегашния си губернатор Бевин. В противен случай, каза Тръмп, опонентите ще кажат, че президентът \"е понесъл най-голямата загуба в световната история\". Двадесет и четири часа по-късно кандидатът за губернатор на демократите победи на изборите. Въпреки че резултатът от изборите в Кентъки е сериозен неуспех за Тръмп, подкрепата за него в този щат продължава да е значителна и е възможно поражението да се дължи по-скоро на намалялата популярност на губернатора Бевин, отбелязва Ройтерс. В Туитър Тръмп заяви, че предизборната проява с негово участие е помогнала на Бевин да не понесе по-тежко поражение. Във Вирджиния демократите получиха мнозинство и в двете камари на щатското законодателно събрание. Така Демократическата партия получава пълен контрол върху управлението на този щат за първи път от четвърт век. \"Тук съм, за да обявя официално днес, 5 ноември 2019 г., че Вирджиния е синя\", заяви пред събралите се в Ричмънд симпатизанти губернаторът демократ на Вирджиния Ралф Нортъм, предаде Асошиейтед прес. На изборите за губернатор в Мисисипи кандидатът на републиканците Тейт Рийвс спечели срещу демократа Джим Худ. По време на предизборната си кампания Рийвс поддържаше образа на пламенен привърженик на президента Тръмп, който участва в негова предизборна проява миналата седмица. Окончателният резултат обаче още не е ясен и е възможно преднината на Рийвс да се окаже едноцифрено число (за сравнение, Тръмп спечели на президентските избори през 2016 г. в Мисисипи с преднина от 28 процента). Очаква се след изборите демократите да запазят мнозинствата си в Конгреса на щата Ню Джърси. Досегашната кметица на Сан Франциско от Демократическата партия Лондон Брийд обяви победа на произведените вчера в града местни избори, предаде Асошиейтед прес. Тя спечели с около 60 процента преднина пред останалите кандидати. Няма данни изборният процес на произведените вчера в САЩ регионални и местни избори да е бил опорочен от действията на чуждестранни правителства, заявиха американското министерство на правосъдието и шест американски служби за сигурност, цитирани от Ройтерс.", "date": "2019.11.06", "title": "Поражение за партията на Тръмп на регионални и местни избори в САЩ "}
{"url": "https://www.monitor.bg:443/bg/a/view/ns-prie-pravilata-za-izbor-na-shef-na-kpkonpi-180033", "text": "Парламентът прие правилата за избор на нов шеф на Комисията за противодействие на корупцията и за отнемане на незаконно придобитото имущество, като той ще бъде ясен до края на ноември. Това стана със 150 гласа \"за\", без против и 3 \"въздържал се\".  Мястото остана вакантно след като Пламен Георгиев подаде оставка през юли, причина за която стана имотният скандал около пристройката на терасата му. Парламентът я одобри, а до този момент функциите му се изпълняват от неговия заместник Антон Славчев. След като бяха приети правилата започва да тече 14 дневен срок, в който депутатите могат да издигат номинации.  Кандидатите имат 7 дни срок да внесат писмена декларация за имотно състояние и конфликт на интереси. Следва проверка за принадлежност към Държавна сигурност, а след това и изслушването на кандидатите от ресорната комисия. Това ще стане на открито заседание, което ще се излъчва и онлайн на сайта на НС. Накрая предложенията трябва да бъдат гласувани в зала, като кандидатът, трябва да спечелил половината от гласовете на присъстващите депутати, а бъде избран за шеф на КПКОНПИ. Също така председателят на комисията трябва да е с юридическо образование и да има 10 годишен стаж.  Новият председател ще довърши мандата на комисията, който е 6 г. и тече от пролетта на 2018 г.", "date": "2019.11.06", "title": "НС прие правилата за избор на шеф на КПКОНПИ"}
{"url": "https://www.monitor.bg:443/bg/a/view/nina-dobrev-se-e-razdelila-s-prijatelja-si-180035", "text": "Актрисата Нина Добрев се е разделила с приятеля си, режисьора и сценарист Грант Мелън, след продължила по-малко от година връзка, съобщават сп. \"Пийпъл\" и Контактмюзик. Според източници от обкръжението на 30-годишната Добрев и 33-годишния Мелън връзката им, за която се заговори през януари, \"се е изчерпала\". Двамата не са виждани заедно от повече от месец. \"Нина не го е водила на събития от повече от месец и не го е споменавала. Тя е заета с различни проекти, ходи по партита и се среща с приятели, но без Грант\", разкрива неназован източник. Приятелите на 30-годишната Нина Добрев не са сигурни какво точно се е случило помежду им, тъй като актрисата не е споменавала за раздялата им, казва друг източник, цитиран от И! Нюз. Нина Добрев преди имаше връзки с актьорите Глен Пауъл и Иън Сомърхолдър, с когото си партнираше в сериала \"Дневниците на вампира\". /БТА/", "date": "2019.11.06", "title": "Нина Добрев се е разделила с приятеля си"}
{"url": "https://www.monitor.bg:443/bg/a/view/gdbop-i-gryckite-specslujbi-razsledvat-bylgarskijat-kamion-s-nelegalni-emigranti-180034", "text": "ГДБОП и гръцките спецслужби работят съвместно за разкриване на канал за незаконни превози след новия случай на камион с българска регистрация, хванат с нелегални мигранти в Северна Гърция. Камионът е с регистрация от Пазарджик и е бил собственост на молдовски гражданин, съобщи БТВ.  По думите на вътрешния министър Младен Маринов се проверява движението на превозното средство, собственика, фирмата, на която е регистриран и в координация с гръцките власти се работи усилено по случая. В камиона са намерени 41 нелегални бежанци от Афганистан. От пазарджишката фирма, продала машината на молдовеца заявиха, че пред тях 36-годишният мъж обяснил, че възнамерява да внася дрехи от Турция за Молдова и затова търси да купи камион. По информация на гръцките власти задържаният шофьор е грузинец и няма шофьорска книжка", "date": "2019.11.06", "title": "ГДБОП и гръцките спецслужби разследват българският камион с нелегални емигранти"}
{"url": "https://www.monitor.bg:443/bg/a/view/majk-pompeo-za-tri-dni-v-germanija-180048", "text": "Визитата на държавния секретар на САЩ Майк Помпео в Германия ще предостави възможност за обсъждане на съвместни действия срещу \"глобалните заплахи\" от страна на Русия, Иран и Китай. Това съобщи вчера в телефонен брифинг високопоставен представител на Държавния департамент. Посещението на Помпео започва днес и ще продължи до 8 ноември. Утре той ще се срещне в Лайпциг с германския външен министър Хайко Маас. В петък в програмата му са предвидени срещи с канцлерката Ангела Меркел, с министърката на отбраната Анегрет Крамп-Каренбауер и с финансовия министър Олаф Шолц. Той ще посети няколко града и ще вземе участие в прояви по случай 30 години от падането на Берлинската стена.", "date": "2019.11.06", "title": "Майк Помпео за три дни в Германия"}
{"url": "https://www.monitor.bg:443/bg/a/view/10-godini-po-kysno-pod-500-deca-v-instituciite-180038", "text": "За 10 години от 7 587 деца в институции, в момента се отглеждат 495 деца и младежи, настанени в 21 специализирани институции от семеен тип, заяви зам.-министърът на труда и социалната политика Зорница Русинова на международна конференция „Деинстутиционализация на грижата за деца“. Институциите от стар тип за деца и младежи с увреждания, вече не съществуват, в момента се предлагат 324 социални услуги с деца и семейства от нов тип с капацитет над 10 000 места. Този тип социална реформа е пример за най-успешен модел на промяна в правилната посока, заяви вицепремиерът Томислав Дончев, според който успеха е голям, но предстои още много работа в посока социализация и осигуряване на успеваемост на младежите. В момента 94% от всички институции са закрити. „Ние дадохме различен шанс за живот на 7600 деца, за 10 години създадохме услуги, малки семейни къщички от резидентен тип в жилищни квартали и помагат за социализацията. Защото (бел.р. децата) там са сред обществото, а не са изолирани”, коментира Русинова. На конференцията присъстват 320 участници от 31 страни, фокус на събитието ще бъде интеграция и социализация на деца и младежи, както и изпълнението на плана за закриване на всички институции за деца до 2025 г.", "date": "2019.11.06", "title": "10 години по-късно: Под 500 деца в институциите "}
{"url": "https://www.monitor.bg:443/bg/a/view/eva-majdel-vse-po-trudno-e-da-rabotish-za-obedinena-evropa-180037", "text": "Българският евродепутат Ева Майдел (ГЕРБ/ЕНП) е домакин на тазгодишното издание на наградите „Евродепутат на годината“, организирани от авторитетното брюкселско списание „Парламентът“ („The Parliament Magazine”). „Все по-трудно е да работиш за обединена Европа, защото има увеличаващ се брой сили, които не искат Европейският съюз да е силен. Не само външни, но и вътрешни за ЕС фигури се опитват да трупат личен рейтинг и позитиви с антиевропейска реторика. Затова всяко усилие да се отличат евродепутатите, които с ежедневната си работа на практика допринасят за подобряването на живота на европейските граждани, заслужава подкрепа.“ Това заяви Ева Майдел, цитирана от пресцентърът на ГЕРБ, по време на откриващото събитие на наградите, с което беше даден старт на процеса по номинации на кандидати. Майдел е двукратен носител на приза „Евродепутат на годината“. През 2015 г. тя беше отличена за най-добър новодошъл европейски депутат, а през 2017 г. спечели отличието в категорията „Нови технологии“. През януари 2020 г. ще бъдат обявени номинираните евродепутати във всяка категория, след което експертно жури ще оценява кандидатите по заслуги и постижения. Наградите ще бъдат връчени на 25 март 2020 г. на специална гала вечер в Брюксел, на която присъстват водещи европейски политици. „Освен традиционните за всеки местен или национален парламент партийни и регионални различия, в Европейския има често и стратегически национални интереси, които с колегите от делегацията на ГЕРБ взимаме предвид при разработването на законодателство. Винаги сме водени от желанието интереса на българските граждани да бъде добре защитен – падането на роуминга, намаляването на таксите за преводи в евро, гарантиране на депозитите в банките, правото на обезщетение при закъснял полет и още много други права и удобства, които без ЕС нямаше да имаме.“ Това допълни Ева Майдел.", "date": "2019.11.06", "title": "Ева Майдел:  Все по-трудно е да работиш за обединена Европа"}
{"url": "https://www.monitor.bg:443/bg/a/view/ucheni-iskat-pylna-zabrana-na-filtrite-na-cigarite-179945", "text": "Британски и американски учени призоваха да бъде въведена пълна забрана на филтрите на цигарите, съобщава научното списание \"Бритиш медикъл джърнъл\". Специалистите предлагат тези изделия да бъдат включени в черния списък на забранените пластмаси за еднократна употреба, който ще влезе в сила в ЕС през 2021 година. Експертите нарекоха цигарените филтри \"най-смъртоносната измама в историята на човешката цивилизация\". Според тях те са напълно безполезни и в никакъв случай не намаляват вредата от тютюнопушенето. Те не филтрират отровите и не правят цигарите по-безопасни, каквато е глобалната заблуда. Учените припомнят, че цигарите с филтър започват да се продават от 50-те години на миналия век. Именно тогава производителите убеждаваха потребителите, че с тези приспособления пушенето не е толкова опасно. Но на практика филтрите са били въведени, за да се пести от тютюна, да се произвеждат повече цигари и едновременно да послужат за психологическа примамка. \"Сега вече знаем, че аргументът за безопасността е бил мит, един от многото, сътворени от тютюневата промишленост, за увеличаване на продажбата на цигари\", пише в изследването.", "date": "2019.11.06", "title": "Учени искат пълна забрана на филтрите на цигарите"}
{"url": "https://www.monitor.bg:443/bg/a/view/kapuleti-i-monteki-shte-vrajduvat-v-operata-179990", "text": "На 10 и 14 ноември в Софийската опера ще бъдат представени премиерните спектакли на операта „Капулети и Монтеки“ от Винченцо Белини, концертно изпълнение. Творбата е по либрето на Феличе Романи. В концертното изпълнение гостуват певиците Маргарита Левчук (Беларус) като Жулиета и Абигейл Ливайс (САЩ) като Ромео. Изборът на мецосопран за ролята на Ромео е, за да се усети чистата, младежка любов и да се подчертае свежестта, невинността и очарованието на героя. Петър Бучков ще е Капелио, Хрисимир Дамянов – Тебалдо, Валентин Ватев – отец Лоренцо. Премиерата на „Капулети и Монтеки“ е в театър „Ла Фениче“, Венеция, на 11 март 1830 г. Същата година на 26 декември тя е поставена и Миланската Скала. До 1835 г. има над 30 различни постановки в цяла Италия. Сред световните интерпретаторки в „Капулети и Монтеки“ на двете централни партии блестят имената на Рената Ското, Катя Ричарели, Бевърли Силс, Едита Груберова, Анна Нетребко, Джанет Бейкър, Агнес Балтса, Дженифър Лармор, Елина Гаранча и Веселина Кацарова. Действието се развива във Верона през XIII век, а в центъра е борбата между двата враждуващи рода Капулети и Монтеки, към които принадлежат влюбените Ромео и Жулиета. Последствията от враждата са трагични. Ромео и Жулиета умират в разцвета на своята любов. Маргарита Левчук е родена през 1990 г. в Брест. Завършила е Беларуската държавна музикална академия в Минск при доц. Людмила Щербакова. От 2016 г. е солистка на беларуския Болшой театър. През същата година дебютира и в киното във филма „Ангел хранител“ на Максим Демченко, където изпълнява ролята на певицата Елен. Лауреат е на национални и международни конкурси. Абигейл Ливайс е родена в Портланд, Мейн. Завършила е музикалното училище на Мурс в университета в Хюстън, а след това консерваторията на колежа Бард. Била е резидентен артист на операта в Юта, солистка на операта в Люцерн. Печелила е няколко конкурса в родината си. Диригент ще е естонецът Ерки Пек. Той вече е познат на опернатa публика във Варна и Бургас. Дирижирал е в беларуския Болшой театър, в театъра на Ерфурт, в различни театри в Белгия, Холандия и Франция.  ", "date": "2019.11.06", "title": "„Капулети и Монтеки“ ще враждуват в Операта  "}
{"url": "https://www.monitor.bg:443/bg/a/view/zverska-katastrofa-kraj-kursk-vze-5-jertvi-180039", "text": "Петима души загинаха при адска авария в Курска област с участието на лек автомобил Ауди 100 и камион КамАЗ. Катастрофата се случила рано сутринта във вторник на 13-ия километър на пътя Шигри-Колпна. По данни на автомобилните инспектори, двете превозни средства да се ударили челно, като са загинали шофьорът и четиримата пътници на леката кола.   По случая се водят следствени действия, които ще изяснят причината за смъртоносната авария. Междувременно в Москва успешно бе предотвратен друг транспортен инцидент. Самолет Боинг 777, изпълняващ полет до Доминиканската република, кацна аварийно на столичното летище „Шереметиево“. Причина за принудителното приземяване станала техническа неизправност в един от двигателите на лайнера. Пострадали при кацането няма.    ", "date": "2019.11.06", "title": "Зверска катастрофа край Курск взе 5 жертви "}
{"url": "https://www.monitor.bg:443/bg/a/view/borisov-hiljadi-chakat-transplantacii-da-podkrepim-donorstvoto-180040", "text": "Хиляди хора чакат за трансплантации, нека подкрепим донорството. Този призив отправи премиерът Бойко Борисов в началото на правителственото заседание по повод стартиралата кампания на здравното министерство за насърчаване на донорството, която представлява разпространяване на 50 хиляди карти в страната, с които всеки може да декларира, че е съгласен да стане донор, в случай че го сполети фатална злополука. Борисов и министрите от кабинета бяха сред първите попълнили картите, които се разпространяват в регионалните здравни инспекции, както и от доброволци на БЧК на обществени места След като попълни картата Борисов коментира още, че в България се правят най-модерни операции и трансплантации. “Имаме прекрасни хирурзи. Някои говорят, че от предразсъдъци донорството не се развива в България. Какъв е проблемът с предразсъдъците?”, попита премиерът и изрази надежда, че всеки ще се замисли по темата. „При успешна донорска кампания или операция, част от теб продължава да живее. Не само спасяваш живот, но и част от теб продължава да живее. Човек не знае кога може да му се случи. Сега в България 1150 души чакат за трансплантация. Те могат да се върнат здрави към нормален живот“, каза още премиерът. От своя страна здравният министър Кирил Ананиев посочи, че има подкрепата на всички религиозни общности за разясняване на възможността за донорство сред гражданите. „Донорството дава втори шанс за живот, няма нищо по-хубаво от това хората да се върнат при близките и в семейството. Картата няма юридическа сила, но показва волята на човека на неговите близки за донорство, и те могат да вземат информирано решение“, каза министърът на здравеопазването Кирил Ананиев по време на заседанието.", "date": "2019.11.06", "title": "Борисов: Хиляди чакат трансплантации, да подкрепим донорството (ОБНОВЕНА)"}
{"url": "https://www.monitor.bg:443/bg/a/view/predlagame-chartyrni-poleti-do-burgas-ot-amsterdam-maastriht-i-bruksel-180036", "text": "Министърът на туризма Николина Ангелкова проведе работна среща в Лондон с водещи мениджъри от холандския туроператор Corendon, който има силно присъствие в Бенелюкс и притежава собствена авиокомпания. Тя предлага чартърни полети до Бургас от Амстердам, Маастрихт и Брюксел, като има едни от най-дългите летни сезони у нас с 9 полета седмично. Разговорът се състоя в рамките на 40-ото Международно туристическо изложение WTM в британската столица. През лятото на 2018 г. над 20 000 туристи са пътували в България през Corendon, но възможностите са много по-големи сред семействата и младите двойки. Фирмата предлага съвместна маркетингова кампания за страната ни в Бенелюкс и прогнозира увеличение на пътуванията си до България за лято 2020 г. до 40 000. Министър Ангелкова увери, че има потенциал за разширяване на сътрудничеството и към други градове в страната ни, както и в крилата на сезоните, защото целта е утвърждаване на България като целогодишна дестинация. Пред представители на ръководния екип на компанията Beautiful destinations - Джеръми Джонси - главен изпълнителен директор, и Елизабет Линдер – изпълнителен директор, министър Ангелкова представи богатия потенциал на страната ни като дестинация за четири сезона и припомни, че въпреки предизвикателствата през настоящата година се отчитат много добри резултати в сектора. За първите девет месеца на 2019-а националната статистика отбеляза над 7,8 млн. чуждестранни визити у нас, което е спад едва от 0,8% спрямо рекордната за туризма 2018 г. България е все по-привлекателна за чуждите туристи не само с утвърдените летни и зимни ваканции, но и с разнообразни оферти за културно-исторически, балнео- и СПА, кулинарен, голф, приключенски, еко- и селски туризъм, подчерта министърът. Страната ни е все по-предпочитано място и за правене на бизнес, като специално за туризма възможностите са изключително перспективни. През пролетта на тази година в най-големия ни туристически комплекс Слънчев бряг се състоя международен форум за устойчиви инвестиции в сектора. Целта бе да се привлече вниманието на водещи брандове в туристическата индустрия към потенциала на България и Югоизточна Европа. Предстои да се проведе и второ издание на конференцията. Мениджърите от Beautiful destinations представиха дейността си на редица пазари в Европа, Близкия изток, Африка. Интерес за тях представлява и България, която много харесват като маршрут, споделиха те и изразиха готовността си за активно сътрудничество в сферата на дигиталната трансформация, контактите със социалните мрежи, онлайн маркетинга и т.н. Beautiful Destinations има богат опит и от маркетинговата си кампания за дестинация Египет.", "date": "2019.11.06", "title": "Предлагаме чартърни полети до Бургас от Амстердам, Маастрихт и Брюксел"}
{"url": "https://www.monitor.bg:443/bg/a/view/ansambyl-chinari-predstavja-bylgarskata-kultura-i-tradicii-v-kitaj-180006", "text": "Ансамбъл „Чинари“ ще представя страната ни на Форум за културно сътрудничество в Пекин, от 10 до 16 ноември. Срещата е между Китай и 17 страни от Централна и Източна Европа. Българската култура и традиции ще бъдат представени от Любомира Павлова от ансамбъл „Чинари“. Млада, талантлива и амбициозна, тя е един от ангелските гласове на трио „Булгарина“, най-новият формат към „Чинари“, чиято дебютна песен „Химера“ стремително върви към върха в музикалните класации в страната. Именно момичетата от трио „Булгарина“ (Любомира Павлова, Радостина Николова и Деница Стойкова) впечатлиха с таланта и излъчването си представителите на всички държави от Европа и Китай на срещата в София, миналата година.  Любомира Павлова е и основният вокал на група „Етнотикс“ – първата етно-рок група в България с женски квартет гъдулки. Всички те, заедно с прекрасните танцьори от ансамбъл „Чинари“ ще бъдат част от „Магията на танца“, спектакълът, който ще завладее зала 1 на НДК на 12 декември. Билети за него, на цени от 20 до 40 лева, можете да намерите на касите на НДК и в www.Ticketportal.bg.", "date": "2019.11.06", "title": "Ансамбъл „Чинари“ представя българската култура и традиции в Китай "}
{"url": "https://www.monitor.bg:443/bg/a/view/dvama-novi-deputati-polojiha-kletva-180029", "text": "Двама нови депутати положиха клетва. Руслан Тошев влиза на мястото на Лиляна Павлова от ГЕРБ, която вече е вицепрезидент в Управителния съвет на ЕИБ. Тошев влиза от листата във Варна.  На място на лидера на Атака Волен Сидеров, който пък става общинар в СОС, влиза следващата в листата на патриотите в Ямбол Мария Цветкова от ВМРО. Следващата точка в НС е приемането на правила за избор на нов шеф на КПКОНПИ. ", "date": "2019.11.06", "title": "Двама нови депутати положиха клетва "}
{"url": "https://www.monitor.bg:443/bg/a/view/izbirame-riska-za-parite-ni-za-vtora-pensija-180011", "text": "Осигурените ще могат да избират сами риска при инвестирането на средствата им. Моделът на универсалните пенсионни фондове в момента да предлагат един и същ продукт вероятно този път ще бъде променен, за да може бъдещите пенсионери да решат дали вноските им да се управляват консервативно или агресивно. Това са предложения, залегнали в отчета за 2018 г. за изпълнение на Актуализираната национална стратегия за демографско развитие на населението в Република България (2012-2030 г.). Идеята не е нова. Тя беше предложена преди четири години от Комисията за финансов надзор с подкрепата на кабинета „Борисов 2“, а за въвеждането й пенсионните компании настояват. Тогава беше обсъждан модел хората да могат да внасят в три вида фондове - агресивен, балансиран и консервативен. Сега промените включват и доброволните фондове от третия стълб. Според експерти при сегашния модел осигурените нямат възможност да избират кой вариант за тях е по-добър, а това не създава условия за конкуренция. Прогнозират при дълъг период на осигуряване агресивният модел на инвестиране ще донесе по-голяма доходност, макар и по-голям риск. В първия случай по-голямата част от инвестициите ще са в инструменти с променлив доход, висок риск, Балансираните фондове трябва да имат приблизително равно разпределение между инструменти с фиксиран доход и такива с променлив. При третия случай инвестицията би била в нисък процент в акции и дялове, висок процент ДЦК. Това носи нисък риск и малка вероятност за загуба, но и ниска доходност. Авторите на проектодокумента предлагат постепенно намаляване на таксите и удръжките, създаване на механизъм за гарантиране на средствата от вноски на осигурените във фазата на натрупване в допълнителното задължително пенсионно осигуряване. Друга мярка е за стабилизиране на пенсионната система и за посрещане на демографските предизвикателства в дългосрочен план. Относно данните от отчета за изпълнение на Национална стратегия за демографско развитие на населението (2012-2030 г.), от Министерството на труда и социалната политика правят уточнение, че през 2015 г. Народното събрание е одобрило промени в Кодекса за социално осигуряване с цел финансово стабилизиране на пенсионната система и повишаване на адекватността на пенсиите. Сред предприетите тогава мерки са плавното повишаване на пенсионната възраст до достигане на 65 години за мъжете и жените през 2037 година. Тези разпоредби са в сила от 1 януари 2016 г. и продължават да се изпълняват според регламентирания в законодателството график ежегодно.", "date": "2019.11.06", "title": "Избираме риска за парите ни за втора пенсия"}
{"url": "https://www.monitor.bg:443/bg/a/view/kitaj-emitira-v-parij-nominirani-v-evro-dyrjavni-obligacii-180027", "text": "Китайското правителство успешно емитира в Париж държавни облигации за 4 млрд. евро, съобщи „Синхуа”, като се позовава на изявление на президента на КНР Си Цзинпин. Това е първата китайска емисия в евро след 2004 г. Стъпката е в поддръжка на създаването на международен финансов център в Париж и цели задълбочаване на финансовото сътрудничество, както с Франция, така и с Европа, заяви днес Си Цзинпин по време на преговорите с френския си колега Еманюел Макрон, който е на официално посещение в Пекин.", "date": "2019.11.06", "title": "Китай емитира в Париж номинирани в евро държавни облигации"}
{"url": "https://www.monitor.bg:443/bg/a/view/elizabet-vtora-stana-ekozashtitnichka-180028", "text": "Британската кралица Елизабет II вече няма да носи дрехи от естествена кожа, предаде АП \"Започвайки от 2019 г., ако Нейно величество има задължения в изключително студено време, вече ще използваме изкуствена кожа, за да сме сигурни, че няма да й е студено\", написа в публикуваната в края на миналия месец своя книга личната стилистка на кралицата Анджела Кели. Организацията за защита на животните PETA приветства промяната в гардероба на кралицата и заяви, че сега очевидно е време тя да направи следващата стъпка и шапките на нейните кралски гвардейци вече да не са от мечешка кожа. \"Радваме се, че Нейно величество официално се отказа от естествената кожа\", заяви Клер Бас, директорка на \"Хюмейн сосайъти интернешънъл Великобритания\". Великобритания забрани през 2000 г. отглеждането на животни заради тяхната кожа, но продължава да внася и продава кожа на различни животински видове, като например лисици и зайци.", "date": "2019.11.06", "title": "Елизабет Втора стана екозащитничка"}
{"url": "https://www.monitor.bg:443/bg/a/view/do-2-bona-globa-ako-fermer-otsviri-prebroitelite-179907", "text": "Аграрното министерство публикува графичния знак – лого, за предстоящото през 2020 г. национално преброяване на земеделските стопанства в България. Анкетирането на фермерите ще започне на 1 септември 2020 г. и ще приключи на 18 декември 2020 г., като ще премине през няколко етапа.  Ако фермер откаже да даде данни на анкетьорите или предостави невярна информация, глобата е от 1000 лв. до 2000 лв. за физическо лице и от 3000 лв. до 6000 лв. за фирма. Стопаните ще могат сами да се преброят в интернет в периода от 1 до 18 септември 2020 г., като попълнят онлайн своите индивидуални данни с помощта на уеб-базираното приложение в електронен статистически въпросник за земеделското стопанство.  В периода от 19 септември до 18 декември 2020 г. останалите стопанства ще бъдат посетени от анкетьори. Те ще провеждат интервюта със земеделските стопани и ще попълват статистически въпросник - на хартия или онлайн на таблет.  За целта на около 500 анкетьори ще бъдат осигурени таблети за директно онлайн въвеждане на данните. За останалите стопанства ще бъдат попълнени статистически въпросници на хартия.  Преброяването на земеделските стопанства се извършва веднъж на десет години. Участието в него е задължително. През август министерството обяви класация на участниците в конкурса за изработка на графичен символ за целите на преброяването.", "date": "2019.11.06", "title": "До 2 бона глоба, ако фермер отсвири преброителите"}
{"url": "https://www.monitor.bg:443/bg/a/view/predstaviteljat-na-sa-sht-v-es-dade-nov-tlasyk-v-razsledvaneto-za-impijchmynt-na-trymp-180031", "text": "Постоянният представител на САЩ в ЕС Гордън Сандланд призна, че е казал на високопоставен украински представител, че американска военна помощ няма да бъде отпусната, докато Украйна не направи публично изявление \"срещу корупцията\". Това става ясно от нови показания на Сандланд, предаде Ройтерс и припомни, че замразената от президента Тръмп военна помощ е в размер на близо 400 милиона долара. \"Подновяването на американската помощ вероятно няма да се осъществи, докато Украйна не направи публичното антикорупционно изявление, което обсъждаме от много седмици\", е казал Сандланд на съветник на украинския президент. Сандланд първоначално даде показания през октомври пред ръководеното от демократи разследване за импийчмънт срещу президента Тръмп в Конгреса. В понеделник той е дал допълнителни показания, след като паметта му се \"опреснила\", посочи агенцията. Разследването в Камарата на представителите на Конгреса се фокусира върху телефонен разговор от 25 юли, в който Тръмп е поискал от украинския президент Володимир Зеленски да започне разследване срещу бившия американски вицепрезидент Джо Байдън и неговия син Хънтър. Байдън може да се изправи срещу Тръмп на президентските избори догодина, а синът му е бил в борда на директорите на украинска газова компания, разследвана за корупция. Показанията на Сандланд съвпадат с тези на други свидетели, които казаха, че Тръмп е опитал да окаже натиск върху украинците, за да проведат разследване, което той да може да използва в своя полза на изборите, отбеляза Ройтерс. отбелязва, че тя е станала около три седмици след предишното му явяване пред разследващите от Камарата на представителите. Изданието изтъква, че ревизираните му показания се прибавят към тези на други свързани с националната сигурност представители на САЩ, които също са заявили, че военната помощ за Украйна е била използвана, за да бъдат принудени украинците да започнат разследване, което е могло да подпомогне Тръмп в кампанията за президентските избори през 2020 г. В. \"Уолстрийт джърнъл\" отбелязва, че Сандланд е поредният свидетел по разследването за импийчмънт, който описва сделка \"танто за танто\", при която военната помощ за Украйна на стойност 400 милиона долара е била обвързана със започването на разследване. Според \"Ню Йорк таймс\" новите показания дават на демократите ценни доказателства, получени от изключително важен свидетел, защото за разлика от останалите официални представители, дали показания във вреда на Тръмп, Сандланд е политически поддръжник на президента, който е разговарял директно с него. Британският \"Дейли телеграф\" цитира говорителка на Белия дом във връзка с променените показания на Сандланд, която заявява: \"Постоянният представител Сандланд заяви (в показанията си), че \"предполага\", че е имало обвързване на (военната помощ) - но не може да мотивира по някакъв категоричен начин това предположение\". Говорителката подчертава, че \"за този незаконен театър с импийчмънта има дори още по-малко доказателства, отколкото се смяташе\".  ", "date": "2019.11.06", "title": "Представителят на САЩ в ЕС даде нов тласък в разследването за импийчмънт на Тръмп"}
{"url": "https://www.monitor.bg:443/bg/a/view/shakira-zagubata-na-glasa-mi-beshe-naj-mrachnijat-moment-179963", "text": "Звездата с колумбийска кръв Шакира призна, че най-тежкият период в живота й е свързан с временната загуба на гласа й. “Това ме засегна дълбоко. И преди, и след това. Приемаш много неща за даденост, когато ги имаш… В случая с моя глас, Винаги съм мислила, че един ден ще загубя много неща. Един ден ще загубиш младостта си, ще загубиш красотата си, дори ще загубиш приятели. Има хора, които идват и си отиват… но никога не съм мислила, че гласът ми е нещото, което може да изчезне. Когато възникна това съмнение, когато не знаех дали ще мога да пея отново, това беше най-мрачният момент в живота ми”, изповяда се 42-годишната в интервю за АФП. Припомняме, че през ноември 2017 г. трикратната носителка на „Грами“ беше принудена да отложи световното си турне за седем месеца, след като претърпя кръвоизлив в дясната си гласова струна. При това, което описва като „чудо“, Шакира възстанови гласа си по естествен начин, без да се налага да се подлага на операция, както било препоръчано от лекарите и най-накрая успя да извърши обиколката си през 2018 година. Документален филм за турнето, в който звучаха хитове от над две десетилетия и се основава на две предавания, които тя изяви в Лос Анджелис, ще бъде пуснат да се върти в около 60 страни от 13 ноември. за това какво означава, за различните препятствия, които трябваше да преодолея”, допълни тя.", "date": "2019.11.06", "title": "Шакира: Загубата на гласа ми беше най-мрачният момент"}
{"url": "https://www.monitor.bg:443/bg/a/view/uve-vyrti-systava-v-shampionskata-liga-programa-179969", "text": "Треньорът на „Ювентус“ Маурицио Сари ще направи ротации в състава си за мача с „Локомотив“ (Москва) от Шампионската лига. Спецът ще даде шанс на обичайните резерви Арън Рамзи и Данило да започнат като титуляри, като не е изключено да има и други промени, пишат медиите в Италия. Според SportMediaset единственият със сигурно титулярно място е Кристиано Роналдо, който не пропуска мач в Шампионската лига, преследвайки рекорд след рекорд. „Тотнъм“ пък гостува на „Цървена звезда“ в Белград, но всички погледи в тима продължават да са насочени към Хюн Мин Сон. Кореецът е в тежка емоционална дупка, след като неволно причини ужасяваща контузия на Андре Гомеш през уикенда. От „Тотнъм“ обявиха, че ще обжалват червения картон на корееца, който може и да пропусне двубоя със „звездашите“ заради проблемите си. Група А: 22 ч. ПСЖ – Брюж; Реал (М) – Галатасарай  Група В: 19.55 ч. Байерн – Олимпиакос  22 ч. Цървена звезда – Тотнъм  Група С: 22 ч. Динамо (З) – Шахтьор; Аталанта – Манчестър Сити Група D: 19.55 ч. Локомотив (М) – Ювентус  22 ч. Леверкузен – Атлетико (М)", "date": "2019.11.06", "title": "„Юве“ върти състава в Шампионската лига (ПРОГРАМА)"}
{"url": "https://www.monitor.bg:443/bg/a/view/urush-na-gimnaziite-ili-kak-sedmi-klas-me-prevyrna-v-bakshish-i-banka-ednovremenno-180017", "text": "Ако си мислите, че съм го казала толкова бързо, колкото го четете, жестоко грешите. Вярно, че майките на кандидат-гимназисти слагаме Наполеон в малкия си джоб и правим не по пет, а по 10 неща едновременно. Ама жонглирането с багаж за 5 дни, воденето на цял списък разговори, за да не се бъгнат нещата, докато ме няма, преглеждането на ангажиментите на пубертета и изчислението колко пари трябва да има, за да съм сигурна, че ще си плати уроците и ще й останат джобни за храна (от личен опит ви казвам - това никога, ама никога не го оставяйте на баща му/й като задача, защото ще си ходи голо, босо, гладно и жадно), си е дейност, достойна за нобелов лауреат по счетоводство, математика и психиатрия накуп. Не че тези сфери са в списъка на Шведската академия на науките, а трябва! Но това е друга тема на разговор. Фактът е, че буквално заеквам по телефона и си събирам мислите на няколко пъти, докато отчаяно се опитвам да напъхам рокли, поли, блузи, ризи, бельо, козметика и обувки за целия китайски народ в куфар 55х 40х23. При това с пакет лични документи в едната ръка, чашата розе, играеща ролята на успокоително, в другата и телефон, затъкнат между рамото и лявото ми ухо. Добре, че адресатът на молбата ми е далеч по-спокойна от мен приятелка. Не че и тя не иска да се обеси със своя пубертет – дъщеря на възрастта на моята Диана, ама не е чак толкова експанзивна като мен в показването на емоциите си.  сваля тя с възможно най-лежерния си тон градуса на напрежението. , изпръхтявам аз, докато псувам десетсантиметровия ток на официалните си обувки, че опира в ципа и не мога да затворя куфара дори и седнала върху него.  успокоява ме тя, докато аз вече умувам дали да не изхвърля изобщо обувките от багажа и да не съчетая командировката с шопинг. В крайна сметка никога не боли да си вземеш нов чифт обувки. Нищо, че килерите вече не могат да се затварят от колекцията ми. , отдъхвам си аз и затръшвам телефона, за да приключа с оправянето на куфара. Не че е много възпитано, ама сме си свикнали. Пък и – от мен да знаете – забравете за възпитанието по време на седмия клас на отрочето си. За тези девет месеца от старта му до заветните матури, докато шофирам като джигит на зигзаг по улиците на разкошния ни град с дупки, поглъщащи тирове и с още по-разкошни шофьори в опит едновременно да съм на работа и да местя въпросното отроче от точка А до точка Б, съм изрекла повече псувни, отколкото за целия си живот. За километрите дори няма да отварям дума. Таксиметровите шофьори пасти да ядат. Както обичам да казвам – всеки си има минимален и максимален праг на лудост. Та моят падна с кандидатстването на Диана за гимназия. Горе долу тогава се отказах и от идеите си, че трябва да поддържаме поне частична илюзия пред децата си, че не сме толкова нецензурни колкото родителите на съучениците им. Тъй че в някакъв момент, разчитайки, че е със слушалки в ушите, без притеснение започнах да използвам целия си езиков запас от думи, способни да изчервят в цвят зрял домат тип „биволско сърце“ каруцар, докато тя седи на задната седалка на колата. Оказа се, че съм разчитала напразно, ама и това е тема на друг разговор.  А се бях заклела, че ще го карам по-така. Релаксирано, тъй да се каже. Живях с тази илюзия до момента, в който установих, че заради простотиите с резкия преход от спокойствието на четвърти в хаоса на пети клас, комбиниран с ранен пубертет, трябва да наваксва почти цяла година пропуснати знания по математика. Както можем да се досетим, това натовари и графика, и портфейла ми, но в обратно пропорционален ред. Часовете на улицата, докато лавирам в задръстванията, за да жонглирам в четириъгълника работа – училище – уроци – работа - вкъщи, се увеличиха главоломно. А съдържанието на семейния бюджет рязко спихна. Както и да го гледам, едни пет стотака на месец си отиваха ей така. Ама нали е инвестиция в бъдещето на малката! Стискаш зъби и ги даваш, затапвайки с розе и позитивни мисли предателското гласче на разума в мозъка си, че за тези пари си можел да напазаруваш читава нова кола. Дори малък самолет втора ръка. Важното е, че ще получи знания и ще попадне на място със среда, населена от хора с поне малко по-висок коефициент от обитателите на кварталните училища. Или поне така се успокоявах. И като заговорихме за училища, истинският ужас започна с дебненето кое точно школо ще избере Диана. Защо дебнене? Еми, защото реших, че трябва да я оставя сама да си избере. Ама тъй като всички сме наясно с акъла на 14-годишните, с подбутване от мен. Тъй де, имам дипломи от таман две от елитните езикови гимназии – едната, завършена като частна ученичка, защото сключих сделка с майка ми, за да се запиша в другата. Да живей свободната воля! Излезе ми през носа, положих повече изпити отколкото по време на цялото си следване, но пък с половината си близки приятели се познавам от нея. Кръстницата й ми е съученичка, въпросната мацка, която ме отмени в работата на шофьор на такси, докато съм в командировка - също. Тъй че тайничко се надявах, че и Диана ще тръгне по същия път. С лек напън от мен, разбира се, под формата на случайни вметвания и лекции на тема колко правилно решение съм взела, че съм завършила въпросното училище. А тя дори даваше признаци, че се е хванала, докато не нареди (пред очите ми при това) на първо място в списъка за кандидатстване паралелката с френски език на любимата ми гимназия, а на следващите позиции - де що има паралелки в една от финансовите звезди на столичния небосклон. Вярно, също в списъка на елитните, ама професионална и абсолютно непозната за мен до онзи момент. , поглеждам я аз едновременно обвинително и поучително, докато преглъщам шока с чаша розе. , затапва ме тя с изучаващ поглед, преценявайки дали ще мине номерът или не.  , леко надигам тона аз, докато заплашително спокойно слагам чашата на масата.  , с привидно помирителен, но изнервящо упорит тон изрича чавето. Глътка въздух, звучно издишане, глътка розе и решението е взето – ще й го бия това в главата, само да се свърши веднъж с този ужас и да влезе!  , изстрелвам аз, докато вземам листа и примирено започвам да го натраквам в електронната страница за кандидатстване. Е, влезе. Още на първо класиране. В паралелката от второто си желание. И се записа, изродчето! А аз, нали го играех либерална, й се вързах да го направи веднага. Примирих се, теглих една майна на либерализма си и реших да затворя страницата, докато не открих, че на трето класиране продължава да има едно свободно място баш в онази паралелка на любимата ми гимназия. Вдигнах телефона и го ударих на молба: \" , прерязва ентусиазма ми малката. , пробвам се аз отново. При това со кротце.   изтърсва изродчето. Да ви кажа, не знам дали заради хилядите псувни, изречени през последните месеци, или заради пълния провал на стратегията ми за контролирана фасадна демокрация, но останах без думи. Преглътнах и затворих телефона. Тъй че, луди майчета, да живей свободната воля! И розето, разбира се.", "date": "2019.11.06", "title": "Юруш на гимназиите! (или как седми клас ме превърна в бакшиш и банка едновременно)"}
{"url": "https://www.monitor.bg:443/bg/a/view/es-podpisva-s-pekin-sporazumenie-za-zashtita-na-100-evropejski-produkta-180030", "text": "Защитата на сто европейски продукта със защитено наименование за произход (ЗНП), включително шест на гръцки, включва търговското споразумение, което бе подписано днес между ЕС и Китай в Пекин, съобщава Reuters. Специалното споразумение срещу фалшифициране на стоки между Китай и Брюксел предоставя изключителни права върху името на продукти от определени производствени зони. Гръцкият в. „Катимерини” посочва продуктите от южната ни съседка, които са сред въпросната стотица - узо, фета, вина от Самос, масло от Ласити, мастика на Хиос и маслини Каламата. От другите европейски известни продукти се споменават     Сделката включва още защита на наименованието на продукти като ирландско уиски, прошуто ди Парма, както и китайската паста от боб Пиксиан, бял чай Анджи и ориз Панджин, а също още плодове и зеленчуци, ядки, подправки, миди, риби, вино, спиртни напитки и месо. Италия има най-много - 26 продукта, включени в споразумението, следвана от Франция – с 25, сочи информация на Еврокомисията. Испания е трета с 12, с по 6 са Гърция и Португалия, 5 има Германия, 4 - Великобритания, Чехия е с два, с по един са - Кипър, Дания, Литва, Австрия, Полша Швеция, Словения и Финландия. В списъка засега няма български продукт. В тази връзка от нашето земеделско министерство поясниха за „Монитор”, че страната ни е поискала включването на Защитеното географско указание „Българско розово масло“ и вината със ЗГУ „Тракийска низина“ и ЗГУ „Дунавска равнина“. От страна на ЕК е потвърдено, че тези продукти     което се очаква да стане 4 години след влизането му в сила. Тогава броят на стоките от ЕС ще се увеличи с още 175. Очаква се споразумението да влезе в сила преди края на 2020 г. Включването в списъка на европейските продукти с географски означения при подобен вид споразумения става на база доказана икономическа значимост, обеми износ и необходимост от тяхната защита в съответната трета страна, уточняват от МЗХГ. За да финализира споразумението в китайската столица е Фил Хоган, европейски комисар по земеделието. Китай е вторият по големина търговски партньор на Европейския съюз след САЩ и според ЕК пазарът на европейските географски указания има оборот от 54 млрд. евро. Предвид размера на китайския пазар, споразумението е огромен успех за ЕС и поставя основата за увеличен износ за Китай. Стоте европейски продукта, включени в споразумението, ще могат да се продават в най-голямата комунистическа държава, само ако са от определените европейски региони. Други производители на подобни продукти (тяхна имитация) ще трябва да търсят различно име на своя продукт.", "date": "2019.11.06", "title": "ЕС подписа с Пекин споразумение за защита на 100 европейски продукта (ОБНОВЕНА)"}
{"url": "https://www.monitor.bg:443/bg/a/view/prof-zdravko-kamenov-nad-polovin-milion-bylgari-stradat-ot-diabet-180013", "text": "Профилактиката е много важна, но повечето здравни системи са ориентирани към лечението, което дава ефект веднага, казва в интервю за \"Монитор\" началникът на Клиниката по ендокринология в Александровска болница - В световен мащаб те са около 400 млн. души. Очаква се към 2045 година те да нараснат на 650 милиона. Знае се, че всеки един на 11 души на земното кълбо има диабет във възрастовия интервал от 20 до 79 години. За България данните за диабет са 7,9% от населението. Има обаче и много хора, които не са се изследвали и не знаят диагнозата си. Като се сумира, излиза, че в нашата страна имаме 564 000 души с диабет, което е над половин милион. - Този брой е в рамките на очакваното. България не прави изключение от общата световна тенденция за увеличаване на заболеваемостта от диабет. Към момента 21% от хората със заболяването са над 65 години. Честотата на диабета в тази възрастова група е доста по-висока. Тоест, хората над тази възраст са два пъти повече, отколкото в останалите възрастови групи.  - По-често хората боледуват в селата, тъй като са по-възрастни. В градовете отиват по-младите хора. От тази гледна точка имаме и различия в честотата на диабета.  - Има известно нарастване на случаите. При децата обаче диабетът е от първи тип и е основно с автоимунна етиология. Той е много по-рядък спрямо този от втори тип. Тревожно е, че в световен план се увеличават децата с диабет втори тип. Това се дължи на стила на живот, по-точно на обездвижването, заседяването пред екрана, независимо дали той е пред телевизора или на компютъра, консумацията на газирани напитки, нездравословното хранене. В резултат затлъстяването и наднорменото тегло засягат 25-30% от децата в световен мащаб, което е особено тревожно, тъй като е предпоставка за отключване и развиване на заболяването.  - Ако детето е с повече килограми, трябва да се направи преглед при ендокринолог, който ще назначи и съответните изследвания – измерване на кръвната захар и да се определи въглехидратният толеранс. Това се прави при диабет тип 2. Ако обаче имаме класическия първи тип, при него все още не се е наложила някакъв определен тип превенция.    - Диабетът е доказан рисков фактор за сърдечносъдови заболявания. Оказва се обаче, че връзката диабет и депресия е много сериозна, още повече че той, бивайки сам по себе си сериозно заболяване, може да предизвика или да задълбочи наличието на депресивната картина. Много от психичните заболявания водят до инсулинова резистентност и покачване на теглото. По-точно, всичко тръгва от предписваните при тях лекарства. В резултат на медикаментите килограмите в повече водят до диабет. Те водят до покачване на пролактина – хормона, който се отделя в хипофизата. Когато той е в по-високи количества, потиска половата ос и при двата пола. Потискането на мъжката полова ос води до т. нар. хипогонадизъм, а той увеличава риска от затлъстяване и захарен диабет.  - При жените се стига до нарушаване на менструалния цикъл, теглото може да се увеличи. Ефектът също е неблагоприятен. Някои антипсихотици могат да покачат пролактина няколко пъти. Тогава менструацията може да спре. Това са допълнителни рискови фактори за развиване на заболяването.  - Аз смятам, че всеки пациент, който наблюдава покачване на теглото, трябва да потърси съдействие от специалист. В България 2/3 от населението е със затлъстяване. Много хора все още смятат, че това е само естетически проблем. Всъщност затлъстяването е признато за болест от всички международни организации, включително и от Световната здравна организация, както и от Европейската медицинска агенция. То е хронично заболяване. Това е най-честият, базисният облик – фенотип на пациентите, които развиват захарен диабет. Те са в 80% повече с наднормено тегло и затлъстяване. Затова усетим ли, че нещата с килограмите вървят нагоре, трябва да потърсим причината и да вземем мерки, за да се спре натрупването на излишно тегло. В момента ние, медиците, говорим за пандемия от захарен диабет, но тя хронологично се предшества от пандемия от затлъстяване. И това е в световен мащаб! По света има над 600 млн. души със затлъстяване, а към момента хората с диабет са около 430 млн. души. След години тези със затлъстяване ще бъдат милиарди. Съответно диабетът веднага ще отреагира с покачване. - Към днешна дата те са много. Внедрените през новия ХХI век са много добри. Има три нови групи, даващи отлични резултати. Те са GLP-1 рецепторни антагонисти, DPP-4 инхибиторите и SGLT-2 инхибиторите.  - Разликата е, че те действат по принципно различен механизъм спрямо всичко, което имахме досега. Едните действат в бъбреците, а другите действат на панкреаса, черния дроб и много други органи, включително и в мозъка. Например GLP-1 рецепторните антагонисти намаляват апетита, като отиват директно в мозъчните центрове, имащи отношение към апетита. Тези нови лекарства от 2015 година насам получиха много сериозна подкрепа като средства, намаляващи сърдечносъдовия риск. Авторитетни проучвания установиха, че приложението им може да го намали. Пациентите не само с диабет, както и останалите, най-често умират от сърдечносъдови заболявания. Затова тези нови медикаменти удължават живота, предпазват от тежките инциденти – инфаркти, сърдечна недостатъчност, някои от тях дори от инсулти. С тези си благоприятни ефекти те постепенно се изкачиха високо в терапевтичните алгоритми – това са схеми, които се препоръчват за лечението на захарния диабет.  - Тези лекарства ги има и у нас. Ние можем да лекуваме с тях нашите пациенти. Има, разбира се, някои ограничения, тъй като те са скъпи и те трябва да стигнат до най-нуждаещите се от тях. В това отношение България е много напред, включително и спрямо Германия и Полша, които са по-добре икономически, тези медикаменти се изписват при много по-сложни режими, тъй като се реимбурсират, както и тук.  - За съжаление българинът е склонен да отиде на лекар, когато започне нещо да го боли или се появят някакви сериозни и тревожни симптоми. Мисленето у нас по отношение на профилактиката малко е изостанало. Това е направление, в което си струва да се работи. По-добре е да се опитваме да избегнем едно заболяване, отколкото след това да се налага да го лекуваме.  - Да, може. Ако, макар и в по-малък процент, не може, то има възможност да бъде достатъчно отсрочен във времето. - Профилактиката е нещо, което в световен мащаб все повече привлича интереса на специалистите. Центърът на вниманието се измества към нея, тъй като големи фарма-икономически анализи са установили, че профилактиката възвръща средствата, които са били инвестирани в нея. Проблемът е, че това не става толкова бързо. Ние мислим за ефекти, които ще избегнем след години. Принципно повечето здравни системи са ориентирани към лечението, което дава ефект сега, веднага. Профилактиката си струва в дългосрочен план, но това са също не малко средства. Колкото до национална програма, имали сме не малко. Въпросът е не толкова дали всичко ще бъде написано, отколкото дали то ще бъде изпълнявано.    - Завършва Медицинския университет София през 1985 г.  - Придобива специалност „Вътрешни болести“ през 1996 г., завършва магистратура по здравен мениджмънт  - Специализирал е в областта на ендокринологията във Великобритания, Дания, Япония, Австрия, Италия и САЩ - Взел е участие в многобройни национални и международни конгреси и семинари по специалността Има над 320 научни трудове, цитирани в повече от 1000 медицински списания и книги в чужбина  ", "date": "2019.11.06", "title": "Проф. Здравко Каменов: Над половин милион българи страдат от диабет"}
{"url": "https://www.monitor.bg:443/bg/a/view/nad-8100-probi-ot-divi-praseta-sa-registrirani-ot-nachaloto-na-lovnija-sezon-180032", "text": "Средно по 2000 проби от диви прасета се изследват за Трихинелоза и Африканска чума по свинете (АЧС) на всеки ловен излет тази година, съобщиха от Българската агенция по безопасност на храните (БАБХ). За един месец, от началото на ловния сезон на 5 октомври до 3 ноември, в Модул „Лов“ са въведени данни за отстреляни 8160 диви свине. Проби за изследване са взети от всички отстреляни или намерени мъртви животни. Положителен резултат за АЧС са дали 44 проби. БАБХ създаде и въведе в експлоатация софтуерно приложение Модул „Лов“ в работата на всички лаборатории, извършващи такива изпитвания. 12 са държавните акредитирани лаборатории, които изследват за трихинелоза. Те са разположени в градовете: Враца, Габрово, Варна, Шумен, Благоевград, София (две лаборатории), Пловдив, Стара Загора, Хасково, Сливен и Велико Търново. Частни акредитирани лаборатории, които работят с Модула, също ще могат да изпитват проби за трихинелоза. Трите акредитирани лаборатории от системата на БАБХ, които изследват за АЧС са в градовете София, Велико Търново и Стара Загора. Данните за пробите се въвеждат от ловците в Модул „Лов“ в електронен формат през мобилно устройство, вместо на хартия. Всяка проба е обозначена с баркод, чрез който тя се идентифицира при постъпване в лабораторията. След изпитването резултатът се въвежда отново в електронната система, като по този начин подателят може веднага да получи информация за него, чрез своето мобилно устройство. Резултатът може да бъде проверен също и на сайта на Агенцията по храните. Допълнително бе създадена възможност при недостатъчно количество материал за изпитване или негодна проба лабораторията да отрази това в Модула и подалият пробата да получи автоматично съобщение за това. Модул „Лов” е създаден, за да подпомогне и облекчи работата при вземането, изпращането и изпитването на проби от диви свине за заболяванията Трихинелоза и Африканска чума по свинете. Използването на приложението предотвратява и често допускани грешки, дължащи се на неправилно или неточно попълнена на хартия информация. С въвеждането на модула се улеснява и ускорява процесът на предаване и обработване на пробата, както и на получаване обратно на резултатите от изследванията.", "date": "2019.11.06", "title": "Над 8100 проби от диви прасета са регистрирани от началото на ловния сезон"}
{"url": "https://www.monitor.bg:443/bg/a/view/ministyr-taneva-shte-otkrie-mejdunarodni-izlojenija-za-hrani-v-sofija-180026", "text": "Министърът на земеделието, храните и горите Десислава Танева открива днес от 14:00 часа международните специализирани изложения „Месомания”, „Светът на млякото”, „Булпек”, „Салон на виното”, „Интерфуд&Дринк” и „#RETAIL SHOW 2019”. Събитието е в Интер Експо Център - София. По време на изложенията над 550 производители, дистрибутори, търговци от България и други държави ще представят качествени храни, напитки и суровини, както и постижения на хранително-вкусовата промишленост. Международните изложения ще продължат до 9 ноември. В зала 2 на изложението „Светът на млякото” българска фирма, освен традиционната си продукция от разнообразни видове сирена и кашкавали, ще представи и три нови млечни продукта без аналог на нашия пазар - млечни конци, каймак, както и три вида лабне (пресен продукт, който много напомня на крема сирене и се приготвя от цедено кисело мляко). Всички те са произведени у нас с българско краве и козе мляко по автентични рецепти от Близкия Изток.", "date": "2019.11.06", "title": "Министър Танева ще открие международни изложения за храни в София"}
{"url": "https://www.monitor.bg:443/bg/a/view/sajtove-podbivat-cenata-na-biletite-za-lili-ivanova-v-ndk-180001", "text": "С 30 лв.по-евтино се котират билетите за софийските концерти на Лили Иванова в сайтове за малки обяви. Този декември примата на родната естрада ще изпрати годината с три поредни концерта в зала 1 на Националния дворец на културата. Това ще се случи на 8, 9 и 10 декември, а цената на пропуските върви между 50 и 180 лв. За последната обявена дата пък е една от малкото обяви във въпросните сайтове. Ако се възползват от нея, двама почитатели на Иванова ще могат да се сдобият с билети за общата сума от 3 стотака, показа проверка на „Монитор“. Те са разположени в Сектор А, или иначе казано – където редовният пропуск се равнява на 180 лв, или общо 360 редовна цена за двама. Въпреки намалената цена, потребителят, публикувал обявата, е закрил с лепенки частта от билетите, на които традиционно се изписват точното място и цената. От кадъра на пропуска все пак се вижда, че става въпрос за концерта на Иванова на 10-и декември и че местата са разположени в Сектор А. По традиция Лили Иванова вече е почти напълно разпродала концерта си на 8 декември, въпреки на пропуските в сравнение с 2018 г, когато за да влезеш на неин концерт е трябвало да броиш от 40 до 150 лв. И тази година интересът към изявите й на територията на столицата е достартъчно голям, за да нареди свои представления в НДК в няколко вечери една след друга. Това е практика за изпълнителката на „Щурче“ от последните три години. Първоначално предвидените концерти в столицата бяха два, но през август екипът на звездата добави още една дата заради й за билети. Междувременно пропуски за 9-и и 10-и декември все още има в мрежата на Eventim, но дори и за тези дати близо половината места в зала 1 на НДК са вече заети. С трите си концерта естрадната прима ще завърши тазгодишното си турне, в рамките на което обиколи градове като Варна, Пловдив, Слънчев бряг, Шумен, Габрово, Гоце Делчев, Бургас, Ямбол и Хасково. Гърба на Лили на сцената по време на националната обиколка пазят нейните музиканти - Ангел Дюлгеров (китара, цигулка), Веселин Веселинов-Еко (контрабас, бас китара), Огнян Енев (пиано, саксофон, тромпет), Орлин Цветанов (цигулка) , Росен Ватев (ударни, перкусии) и вокалното трио \"Ла Ти Да\".", "date": "2019.11.06", "title": "Сайтове подбиват цената на билетите за Лили Иванова в НДК"}
