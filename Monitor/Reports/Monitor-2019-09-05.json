{"url": "https://www.monitor.bg:443/bg/a/view/bezmilostno-no-i-prevantivno-sreshtu-ubijcite-174714", "text": "Похвално е, че водещите политически сили реагираха подобаващо след жестоките убийства през последните месеци и предложиха промени в Наказателния кодекс, които да не дават възможност на извършителите им да се измъкнат от затвора след двадесетина години. Но предложенията засега не засягат рецидивистите с по няколко присъди, от чиито контингент обикновено излизат убийците. Обществеността все по-често обсъжда възможността за акумулиране на присъдите, както и лица с няколко присъди също да остават доживот зад решетките. Не се предлага и промяна в закона, която да дава възможности за развитие на надзора върху вече излежалите присъдите си, така че да се предотвратява с превантивни действия извършването на нови престъпления. След като са се заели да се справят с тези проблеми, депутатите би следвало да вземат не решения под натиск, а да пресекат всички възможности за извършване на тежки престъпления. Има и още нещо. Вижда се, че има различия в предложенията на ГЕРБ, БСП и ВМРО. Ще кажем направо - те дават възможност за политизиране на дебата и губене на парламентарно време. Истината е, че съдът е този, който взима крайното решение, затова не бива да се създава напрежение в процеса до това решение между отделните институции. Например, лишаването по принцип от съкратена процедура, дава възможност делата срещу убийците да се проточат с години. А от това имат интерес единствено престъпниците. Затова детайлите трябва да бъдат добре обмислени. И когато промените в НПК влязат пленарната зала, те да бъдат единодушно приети, а после и президентът да ги подкрепи, а не да се налага да слага вето", "date": "2019.09.05", "title": "Безмилостно, но и превантивно срещу убийците"}
{"url": "https://www.monitor.bg:443/bg/a/view/galin-grigorov-e-kandidatyt-na-vmro-za-kmet-na-ruse-174708", "text": "Областният управител Галин Григоров е кандидатът на ВМРО за кмет на Русе, стана ясно днес на пресконференция на партията в крайдунавския град. Той бе един от четиримата номинирани, които партийните структури излъчиха. Освен него бяха предложени съпредседателят на парламентарната група „Обединени патриоти“ Искрен Веселинов, председателят на групата на съветниците от ВМРО в местния парламент Иво Пазарджиев и Луиза Григорова, която е гражданска кандидатура. „Галин Григоров е човек на консенсуса, може да обедини обществото, знае накъде и как да поведе общината. Той не просто изповядва патриотичните виждания, а заразява с тях“, каза за съпартиеца си Искрен Веселинов. От своя страна Григоров заяви, че поема огромната отговорност да се кандидатира за кмет на Русе и смята, че трябва да се сложи край на противопоставянето в общината. Галин Григоров е икономист по образование. Областен управител на Русе е от 31 май 2017 година.", "date": "2019.09.05", "title": "Галин Григоров е кандидатът  на ВМРО за кмет на Русе"}
{"url": "https://www.monitor.bg:443/bg/a/view/opel-zalaga-na-elektromobili-i-hibridi-vyv-frankfurt-174659", "text": "Германската марка Opel се е подготвила с букет от премиери на родна земя. На автосалона във Франкфурт от 12 до 20 септември марката ще покаже четири световни премиери, сред които има електромобили, хибриди и автомобили с конвенционално задвижване с бензинови и дизелови двигатели с турбокомпресор. На изложението във Франкфурт Opel ще покаже новата Corsa в изцяло електрически и бензинов вариант, хибридния кросоувър с двойно предаване Grandland X Hybrid4, фейслифта на бестселъра Astra и новото поколение на семейния миниван Zafira Life. Новият Opel Corsa ще се предлага не само като ефективна и икономична класическа версия с двигател с вътрешно горене, но за първи път и като електромобил Corsa-e, захранван изцяло от батерии и с автономен пробег на електроенергия до 330 км. Новият Opel Corsa е по-модерен, динамичен и ефективен от когато и да било преди. Той се предлага с икономични бензинови и дизелови двигатели с мощност от 75 до 130 к.с. Шестото поколение на бестселъра се предлага за първи път и в електрически вариант Corsa-e, захранван изцяло от акумулаторна батерия с капацитет 50 кВтч, максимална мощност 136 к.с. Умереният разход на гориво и пъргавата динамика са сред основните характеристики на всички задвижващи агрегати, а стойностите на емисиите при пътуване на Corsa-e са забележителни и практически сведени до нула. Новата Corsa е с намалено тегло, което я прави най-леката в историята, като успява дори да слезе под границата от 1000 кг. В новия модел има технологии и системи за асистенция, които клиентите до момента са срещали само при автомобилите от по-високите класове и ценови категории. Новата Corsa е оборудвана с нововъведения като системата със сензорен контрол, 180-градусовата панорамна видеокамера за обратно виждане и асистент за автоматично паркиране, както и система за предупреждение за опасност от сблъсък отпред с функция за разпознаване на пешеходци и режим на самостоятелно аварийно спиране, интелигентен круиз контрол и системата за поддържане на лентата на движение. Водачът и пътниците в новата Corsa се радват на комуникационна свързаност и забавления, благодарение на новата гама от информационно-развлекателни системи, включваща радио и навигация със 7,0 или 10,0-инчов цветен сензорен екран и напълно цифровия блок на контролните прибори при електрическата Corsa-e. Новата Corsa има възможност за използване на новата телематична услуга Opel Connect с навигация в реално време, директна връзка с пътна помощ и автоматично обаждане при спешни случаи. Втората световна премиера на щанда на Opel е новият хибриден кросоувър Grandland X Hybrid4 със система за задвижване на четирите колела. Рlug-in хибридната система на задвижване съчетава 1,6-литровия 4-цилиндров бензинов турбодвигател със система за директно впръскване на горивото и максимална мощност 200 к.с., и два електродвигателя със 109 к.с., както и литиево-йонна акумулаторна батерия с капацитет 13,2 кВтч за постигане на системна мощност до 300 к.с. Предварителните данни за разхода на гориво са 1,6 л/100 км и 37 г/км емисии на CO2. Предният електромотор е свързан с електрифицирана 8-степенна автоматична трансмисия, а вторият електромотор, инверторът и диференциалът са вградени в електрически задвижвания заден мост, за да осигурят допълнително сцепление със задвижване на всички колела при необходимост. Grandland X Hybrid4 ще предлага четири режима на движение - електрически, хибриден, AWD с двойно предаване и Sport. На щанда на Opel ще дебютира и фейслифтът на Astra. Модернизираният модел се отличава с подобрена аеродинамика и коефициент на въздушно съпротивление от 0,26, както и ново поколение двигатели и новоразработена гама от трансмисии. Компактните 3-цилиндрови бензинови турбоагрегати са с работен обем 1,2 и 1,4 литра и мощност от в диапазона от 110 до 145 к.с. и въртящ момент от 195 до 236 Нм. Базовите задвижващи агрегати на новия модел са съчетани серийно с 6-степенна механична предавателна кутия. Като опции се предлагат изцяло новата безстепенна автоматична трансмисия и 9-степенната автоматична предавателна кутия. Не на последно място, своята първа поява пред публиката на германския автосалон във Франкфурт ще отбележи и новият Opel Zafira Life. Четвъртото поколение на семейния миниван ще се предлага в три дължини на каросерията – Small с 4,60 метра, Medium с 4,95 метра и Large с дължина 5,30 метра, всяка от които разполага с до 9 места. Повечето версии на просторния ван са с височина под 1,90 метра, което им осигурява безпрепятствен достъп до стандартните подземни гаражи. Вътрешното пространство на версията S версия на Zafira Life предлага до 3600 литра товарен обем, който може да бъде увеличен до максимум 4900 литра при големия L вариант.", "date": "2019.09.05", "title": "Opel залага на електромобили и хибриди във Франкфурт"}
{"url": "https://www.monitor.bg:443/bg/a/view/do-dni-trygva-procedura-za-stroej-na-haleta-v-industrialna-zona-svilengrad-174713", "text": "До няколко дни стартираме процедура за изграждане на халета, складове и цехове в индустриалната зона в Свиленград. Още преди 3 месеца стартирахме процедура за рамков договор с няколко строителни фирми за изграждане или възстановяване и подобряване на инфраструктура. Това съобщи днес министърът на икономиката Емил Караниколов в отговор на депутатски въпрос по време на парламентарния контрол. „Разглеждаме възможността да свържем пътищата с индустриалната зона. Ще проучим и вариант за жп терминал там. Досега от зоната не са са могли да предприемат тези действия, защото не са били на печалба. За миналата година зоната излезе на печалба с около 5 млн. лв. За тази година се очаква тя да бъде 2 пъти по-голяма. За подобряване на инфраструктурата в зоната Национална компания „Индустриални зони“ има средства. За пътните връзки обаче ще се търсят пари от държавния бюджет“, поясни министърът. „С вицепремиера Томислав Дончев работим за ново законодателство в частта за индустриалните зони. Предвиждат се насърчителни мерки за привличане на инвеститорите. Ще се търсят възможности от следващия програмен период за директно финансиране и от ЕС, като краен бенефициент са индустриалните зони“, каза още Караниколов. Той припомни, че през септември 2018 г. зоната промени статута си от свободна на индустриална, като целта е била инвеститорите да могат да купуват терени и да им се отстъпва право на строеж. Заминалата година няколко фирми са проявили интерес 8 от тях са били български, 8 - турски и по една китайска, корейска и гръцка, но заради лошата инфраструктура те са се отказали засега. В началото на годината под наем са били дадени две производствени халета. Днес от министерството на икономиката съобщиха, че държавата ще предостави целево финансови средства в размер до 313 469 лева с ДДС от бюджета на ведомството за 2019 г. на община Куклен за изграждането на пътна инфраструктура и улична канализация на територията на Промишлено-търговската зона Куклен, разположена в област Пловдив, където се изпълнява инвестиционният проект на \"Шпинер България\" ООД. Инвестицията на дружеството е в размер на 10 милиона лева, като за peaлизиpaнeтo нa пpoeктa щe бъдaт нaзнaчeни близо 100 нoви cлyжитeли. За осъществяването на проекта, инвеститорът е заявил ползването на насърчителни мерки по Закона за насърчаване на инвестициите /ЗНИ/, сред които и финансово подпомагане за изграждането на елементи на техническата инфраструктура. Министър Емил Караниколов е подписал днес договорите с община Куклен, представлявана от кмета Мария Белчева, както и с \"Шпинер България\", представлявано от управителя Фатма Кая за изграждането на елементи на общинската инфраструктура, в местността \"Капсида\", до границите на имота.", "date": "2019.09.05", "title": "До дни тръгва процедура за строеж на халета в индустриална зона Свиленград"}
{"url": "https://www.monitor.bg:443/bg/a/view/britancite-po-dobre-tvyrd-brekzit-otkolkoto-korbin-kato-premier-174712", "text": "Британските гласоподаватели предпочитат Брекзит без сделка, отколкото лидерът на опозиционната лейбъристка партия Джереми Корбин да стане премиер. Това показва допитване на европейското издание на \"Политико\", проведено сред 995 души. 43% от анкетираните смятат, че ако Корбин стане премиер, това ще е възможно най-лошият изход от кризата с Брекзит. Едва 35 процента от анкетираните казват, че най-лошият изход би бил Брекзит без сделка. На въпрос кого предпочитат за премиер 40 процента от анкетираните са отговорили Джонсън, а едва 18 процента - Корбин.", "date": "2019.09.05", "title": "Британците: По-добре твърд Брекзит отколкото Корбин като премиер"}
{"url": "https://www.monitor.bg:443/bg/a/view/fandykova-otvarjame-shest-novi-sgradi-na-uchilishta-do-kraja-na-godinata-174707", "text": "Шест нови сгради на столични училища ще отворят врати до края на годината. Това съобщи кметът на София Йорданка Фандъкова във Фейсбук. Тя отбелязва, че в момента се обновява цялостно 79-то училище „Индира Ганди“ в „Люлин“, като сградата се санира, подменя се отоплителната инсталация и осветлението. Работи се усилено - за 15 септември ще бъде готов основният корпус на училището, така че учениците и учителите да започнат новата учебната година в обновена сграда. Важно е да въведем мерки за енергийна ефективност във всички училища и детски градини, защото това променя средата и намалява разходите, а спестените средства остават за други дейности, за децата и учителите“, написа още Фандъкова.", "date": "2019.09.05", "title": "Фандъкова: Отваряме шест нови сгради на училища до края на годината"}
{"url": "https://www.monitor.bg:443/bg/a/view/djenifyr-lopes-trenira-6-meseca-tanci-na-pilon-174709", "text": "Близо шест месеца Дженифър Лопес тренира танци на пилон преди да застане пред камерата за новия си филм „Да свалиш Уолстрийт“. Певицата е прочута с уменията си на дансинга. Въпреки това признава, че влизането в ролята на еротична танцьорка е сред най-трудните предизвикателства, които е срещала до момента. разкрива звездата броени дни преди „Да свалиш Уолстрийт“ да бележи и родните киносалони. Със задачата да научи не само нея, но и останалите актриси в каста на умения около пилона, се заема Джоана Сапаки, бивш изпълнител и акробат от трупата на Цирк дьо Солей. Не само уменията в танците, но и голотата се оказва препятствие за Лопес. казва 50-годишната актриса и певица. Допълнителен дискомфорт тя изпитва и от факта, че за „Да свалиш Уолстрийт“ трябва да танцува пред 300 непознати - професионални статисти, наети да служат като публика. Вдъхновен от истински истории, комедията проследява живота на няколко стрийптийзьорки, които решават да променят правилата на играта с богатите си клиенти от Уолстрийт. В началото на 2007 г. Дестини (Констанс Ву) е млада жена, която се опитва да свърже двата края и да се грижи за себе си и баба си. Животът ѝ се променя завинаги, когато среща в клуба Рамона (Дженифър Лопес).", "date": "2019.09.05", "title": "Дженифър Лопес тренира 6 месеца танци на пилон"}
{"url": "https://www.monitor.bg:443/bg/a/view/ministyr-angelkova-provede-sreshti-v-evropejskata-komisija-174721", "text": "Срещи с ръководители в три генерални дирекции на Европейската комисия проведе министърът на туризма Николина Ангелкова по време на работно си посещение в Брюксел. Тя разговаря с Герт Ян Коопман, генерален директор на ГД „Бюджет“, Карлес Естева Мосо, заместник генерален директор на ГД „Конкуренция“ и Нормунд Попенс, заместник генерален директор на ГД „Регионална и селищна политика“. Имаме идея за разработване на 9 интегрирани туристически проекта, които да бъдат предложени за финансиране в следващия програмен период, заяви министър Ангелкова при срещата си с Нормунд Попенс, заместник генерален директор на ГД „Регионална и селищна политика“. В бюджета на еврофондовете 2021-2027 е заложена възможност за отпускане на средства, които да допринесат за развитието на сектора. Туристическите атракции и културният туризъм свързват много държави, заяви българският министър, отбелязвайки, че туризмът е хоризонтална политика и зависи от много други сегменти. България се развива много добре като туристическа дестинация. Секторът е основен фактор за развитие на една страна, което оказва влияние и за напредъка на целия регион, коментира зам.-генералният директор на ГД „Регионална и селищна политика“.   Развитието на културния туризъм има ключово значение за напредъка на сектора и е важно да покажете как го менажирате, добави Нормунд Попенс. Двамата коментираха, че добър ефект се постига с разработването на различни видове туризъм. Министър Ангелкова обясни, че България  предлага много голяма палитра от продукти, с които привличаме посетители в четири сезона. Един от проектите, които разработихме през миналата година са 12 винено-кулинарни дестинации, които включват традиционни храни и вино за всеки от регионите в страната, както и местните забележителности, информира министърът. По този начин популяризираме богатствата на районите и насърчаваме пътуванията към вътрешността на страната. Значителна част от регионите ни се развиват именно благодарение на туризма, каза министър Ангелкова пред Герт Ян Коопман, генерален директор на ГД „Бюджет“ и илюстрира това с  община Велинград, обявена за „СПА- столица на Балканите“. Велинград използва огромния ресурс от минерални води на територията си и именно утвърждаването ѝ като туристическа дестинация е водещ фактор за създаването на силна местна икономика. Министърът посочи още, че с проектите, по които работим, се надяваме в следващия програмен период да насочим още повече фокуса на Европейската комисия към туризма. Поздравявам Ви за усилията, които полагате, за устойчивото развитие на сектора, каза Герт Ян Коопман. И коментира, че икономическия напредък на регионите безспорно влияе на напредъка  на Общността. Министерството на туризма работи по механизъм чрез насочена реклама към отделните пазари да се стимулира организирания туризъм, заяви министърът пред Карлес Естева Мосо, заместник генерален директор на ГД „Конкуренция“. Целта на проекта е да се привлекат повече посетители в крилата на сезона за месеците май, юни и септември. Идеята е той да действа пилотно първо за Черноморието.", "date": "2019.09.05", "title": "Министър Ангелкова проведе срещи в Европейската комисия"}
{"url": "https://www.monitor.bg:443/bg/a/view/karfiolyt-se-chuvstva-dobre-na-hladno-174354", "text": "Цветното зеле или както е по-известно карфиол се развива по-добре в райони с по-хладен климат и при висока въздушна влажност. Оптималната температура за тази култура е около 20ºС. Тази температура позволява да се съхрани балансът между генеративното и вегетативното развитие и да се произведе висококачествен краен продукт. При по-ниски или по-високи температури по- трудно се оформя продуктовата част и се наблюдава предимно увеличаване на вегетативната маса.   Цветното зеле е по-чувствително растение към замръзване, отколкото бялото главесто зеле. Критичният период е в началото на разсаждането. Закалени растения могат да издържат и до -5ºС, но при вече формирани глави може да има повреди дори и при 2ºС, особено ако не са покрити с листа. В ранна фаза видът е особено чувствителен към светлината. Липсата на светлина води до издължаване на разсада и дори до загниване на някои растения. Главата трябва да бъде защитена от силната светлина и слънцето. Под въздействието на слънцето тя много лесно губи белия си цвят и може да стане жълта, кремава или дори леко зелена.   Цветното зеле е култура с много големи потребности от вода, поради което се нуждае от напояване за постигане на висок добив. Основна нужда от вода растенията имат в периода от формирането на главата до реколтирането. Много високите температури често са причина за физиологичните нарушения: прорастване на вътрешни листа и влошаване качеството на главата (рехава глава). Ниските температури могат да предизвикат яровизация (преминаване в генеративна фаза), в резултат на която главите се деформират и развалят търговския си вид.       Добивът и качеството на главата зависят в значителна степен от почвените характеристики. Цветното зеле е култура с относително слабо развита коренова система, нуждае се от плодородни почви с висока влагозапасеност, но не понася преовлажняване, тъй като прекомерната влага може да унищожи кореновата система и да нанесе повече вреда, отколкото липсата й. Най-подходящите почви са черноземите и алувиалните почви. Не трябва да се използват тежки почви, които много лесно образуват кора.       Цветното зеле се нуждае от не по-малко от 4-годишен сеитбооборот с цел да няма поражения от болести. Може да се отглежда след много зеленчукови и полски култури. Необходимо е да се избягват предшественици като зеле, цвекло и спанак. Добри предшественици са бобовите (особено зелен грах) и зърнено-житните култури, ранни картофи, домати, корнишони, лук, праз, моркови, целина, магданоз. Цветното зеле реагира много добре на торене с пресен компостиран оборски тор.     Подготовката на почвата започва през есента на предшестващата година. През периода между прибирането на предишната реколта и разсаждането на цветното зеле се отглежда уплътняваща зеленчукова култура (зелен лук, зелен чесън и др.) за опазване на почвата от заплевеляване. През есента е необходимо дълбоко изораване, като е нужно да има необходимата влага за този процес. Поради сравнително слабо развита коренова система на растенията, преди разсаждането може да се приложи плитка обработка на почвата. Прилага се и технология на безпочвена обработка, която предпазва почвената екосистемата (полезната микрофлора, дъждовните черви и др.).     Цветното зеле се развива слабо при прекалено кисели или прекалено алкални почви. Оптималното рН е 6,5-7,5. Ниско рН води до нарушения в развитието на растението в резултат от недостига на молибден. При карбонатни почви (с високо рН) се наблюдава липса на бор, който причинява тъй нареченото кухостъблие в продуктовата част. В ранната фаза листата под главата остават дребни, неразвити и горчиви. За преодоляване на недостига се прилага листно подхранване с органични торове, съдържащ бо", "date": "2019.09.05", "title": "Карфиолът се чувства добре на хладно"}
{"url": "https://www.monitor.bg:443/bg/a/view/tihomir-ivanov-shte-se-gotvi-v-ispanija-za-svetovnoto-v-doha-174695", "text": "На 3-седмичен лагер в Испания заминава най-добрият ни състезател в скока на височина при мъжете Тихомир Иванов. Там той и треньорът му Георги Гетов ще се опитат да моделират скоковете за световното в Доха, което започва на 27 септември. „Търсим максимално близки условия до тези, които ще ни очакват в Доха, защото ще бъде доста трудно да се приспособим към големите жеги. Макар че домакините на световното са планирали да поставят климатици на стадиона, колкото и странно да е това, за да не скачане при 40-градусови горещини“, сподели Тихомир, който днес получи наградата си от Пресклуб „България“ за спортист №1 на месец юли, когато стана световен студентски шампион в Неапол. За прът път на лагера атлетът ще бъде придружен и от физиотерапевт, а освен това от скоро ползва услугите и на психотерапевт. Основната цел пред Иванов е покриване на олимпийската квота от 233 см за Токио, както и призово класиране в Доха. Според треньора му Георги Гетов пък Тихомир има всички антропологични и физически данни да прави опити на височина от 240-245 см. Това показали специални изследвания, които били направени на атлета ни в Лондон. „Освен че с него работим много добре като тандем, тренировъчната обстановка още повече се подобри, откакто към нас се присъединиха брат му Михаил и Елеонора Драгиева“, сподели още Гетов. Специалистът смята от догодина да преквалифицира по-малкия от братята Иванови в хоризонталните скокове.", "date": "2019.09.05", "title": "Тихомир Иванов ще се готви в Испания за световното в Доха"}
{"url": "https://www.monitor.bg:443/bg/a/view/grupa-eks-s-nov-ek-skluziven-koncert-174701", "text": "Наближава новият ЕКСклузивен, култов концерт на група ЕКС - Ерол Ибрахимов (Уикеда), Светльо Витков (екс фронтмен на Хиподил) и Кольо Гилъна (екс фронтмен на Контрол). На 14 септември в клуб “Маймунарника” тримата тенор-баритони ще изпълнят заедно, с пълно гърло и на живо, едни от най-сериозните хитове на екс бандите си, сред които: “Обичам”, “Бий хлапето”, “Let me да те лов ю”, “Боби”, “Леле Како”, “Скакауец”, “Най-щастливият ден”, “Бате Гойко”, “Мариана” и какво ли още не. Всеки ще пее и в песните на другите, с което музикалната картината ще бъде по-пълна, цветна и особено ефектна. Билетите за шоуто им вече са в продажба и са на цени от 13 лв до 8 септември, след което стават 15 лв, а в деня на шоуто – 18 лв. споделят тримата по време на репетиция. Всички тези уникални и единствени по рода си изпълнения ще се случат под съпровода на небезизвестните музиканти от “Svetlio & The Legends”, участвали и в култовите формации “Хиподил” и “Холера”. Група ЕКС се събра официално за първия си ЕКСклузивен, емоционален и весел концерт през декември миналата година, когато феновете буквално препълниха столичен клуб, а емоциите и веселбата преляха и извън него. На 14 септември, този път на открито, бандата очаква всички свои симпатизанти и съмишленици за още по-голям купон в навечерието на новата учебна година. През есента ЕКС се готвят да зарадват и феновете си извън пределите на Бълграия с голямо европейско турне, включващо 8 дати в големите градове. Подробности за него и още актуални новини можете да следите във фейсбук страницата на ЕКС тук.", "date": "2019.09.05", "title": "Група ЕКС с нов ЕКСклузивен концерт "}
{"url": "https://www.monitor.bg:443/bg/a/view/maskirani-prebiha-grupa-mladeji-v-plovdivska-krychma-174698", "text": "Зверско меле е станало в събота вечер в заведение, намиращо се в пловдивския квартал „Изгрев”. Боят е станал в следобедните часове в ресторант „Метронома” на улица „Вратцата”, съобщи Trafficnews. Компания от шест младежи са се събрали да пият. Те били фенове не един от пловдивските футболни клуба. Те решили да подгреят в заведението преди пловдивското дербина стадион Лаута. Младежите са се забавлявали, пеели, но в един момент в ресторанта, нахлула група маскирани мъже и без да кажат и дума започнали да нанасят удари по младежите. „Ударите бяха жестоки – ритници и юмруци. Блъскане, бутане. Маси и столове хвърчаха по момчетата. Потрошиха целия инвентар , мебели и маси. Повикахме полиция, но маскираните избягаха”, разказа майката на собственичката на ресторанта. Жената е била първа смяна на работа. Тя е посрещнала групата младежи, които били от квартала. Малко по-късно си тръгнала, но била повикана отново от дъщеря си. На място разбрала за боя. „Едно от момчетата е било ранено и кървяло. Побойниците са били с маски с изключение на един. Те са дошли от улица „Лотос”. Били са с три автомобила, които паркирали до оградата на близкото училище”, разказа още жената. Продавач от близката зарзаватчийница видял колите, но не успял да запомни регистрационните номера. Видял единствено група бягащи мъже, които се качили в колите си и побягнали в посока Преспите. „Надяваме се някой да разпознае младежа без маска. Щетите по заведението са за стотици левове. От полицията иззеха камерите, разпитваха потърпевшите и нас. Търсим съдействие от хората, за идентифицирането на побойниците”, заяви още майката на собственичката. От полицията съобщиха, че към този момент не са идентифицирали групата маскирани мъже. Работата по случая продължава и са предприети активни действия по разкриване на самоличностите на побойниците. Хора от района заявиха, че най-вероятно е сблъсък между фенове, тъй като песните на момчетата от заведението са огласяли половината квартал. Именно футболните страсти са отключили агресията.", "date": "2019.09.05", "title": "Маскирани пребиха група младежи в пловдивска кръчма"}
{"url": "https://www.monitor.bg:443/bg/a/view/desetoklasnicite-shte-se-potjat-nad-23-zadachi-na-izpita-po-bylgarski-vijte-primeren-test-174703", "text": "Десетокласниците ще се потят над тест с 23 задачи на националното външно оценяване по български език и литература, става ясно от публикуваните модели на сайта на просветното министерство. Изпитът на гимназистите, който се провежда за първи път, ще включва материал от 8-и, 9-и и 10-и клас. Матурата ще включва 14 задачи с избираем и 6 с кратък свободен. За да се справят с въпросите от частта по български, учениците трябва да разграничават видовете функционални стилове разговорен, художествен, научен, официално-делови, публицистичен и да разпознава особеностите в тях, да борави със залога на глагола, да е запознат с правописната, пунктоационна и лексикална норма. За въпросите със свободен отговор по материала по литература пък трябва да са запознати с авторите и творбите от периода на Възраждането, когато са творили Паисий, Ботев и Славейков, и стигнат до годините след Втората световна война и Димитър Димов, Николай Хайтов и Йордан Радичков. Например, десетокласниците трябва да изберат от четири възможни отговора в кой период е творбата на Гео Милев „Септември“ или пък преобразуват в страдателен залога на глагола в изречение. В матурата са включени още три задачи. Едната е за редактиране на текст, другата за с разширен свободен отговор, където ще пишат теза в 4-5 изречения. Последната е за създаване на текст- резюме на научен, медиен или откъс от повествователен текст, заявление или CV. Изпитът ще трае 90 минути, а за за учениците със специални образователни потребности ще има допълнително време. С толкова време ще разполагат и за матурата по математика. Тя обаче ще бъде със 17 задачи. От тях 15 с избираем и 2 задачи с разширен свободен отговор, които трябва да бъдат изцяло решени. Учениците могат да използват свитък с формули. В модела на изпита по български език и литература в 7-и клас няма промени и учениците ще имат 24 задачи. Разликата е, че тази година в изпита влизат и изучаваните в шести клас произведения и гимназистите. Така към миналогодишните 12 произведения, част от които са „Една българка“ и „По жицата“, се добавят още 8, сред които „Отечество любезно, как хубаво си ти!, „Художник“ и „Серафим“.", "date": "2019.09.05", "title": "Десетокласниците ще се потят над 23 задачи на изпита по български (ВИЖТЕ ПРИМЕРЕН ТЕСТ)"}
{"url": "https://www.monitor.bg:443/bg/a/view/donald-sydyrland-otiva-na-premiera-na-teo-ushev-v-toronto-174699", "text": "Именитият актьор Доналд Съдърланд и синът му Росиф Съдърланд са сред официалните гости, потвърдили присъствие на световната премиера на новия филм на българина Теодор Ушев „Физика на тъгата“, която ще се състои на 7 септември на престижния международен кинофестивал TIFF в Торонто. 27-минутната анимация по едноименния роман на писателя Георги Господинов е най-амбициозният проект в кариерата на Ушев досега: той е работил по него цели 8 години, като междувременно се появи краткият филм „Сляпата Вайша“, който му донесе номинация за „Оскар“. Баща и син Съдърланд озвучават английската версия на „Физика на тъгата“, а популярният канадски кинорежисьор Ксавие Долан и неговият баща Манюел Тадрос – френската. Новата творба на Ушев е първият анимационен филм в света, създаден с енкаустика – древна техника за рисуване от времето на египетските фараони. Над 15 000 кадъра за него са нарисувани на ръка, като изображението е променяно чрез нагряване и рисуване с горещ пчелен восък с пигменти. До края на годината „Физика на тъгата“ е в селекцията на авторитетните кинофоруми в Отава, Ванкувър, Лос Анджелис, Ню Йорк, Сеул, Барселона, Валядолид, Токио, Лайпциг и др. Анимацията адаптира в много личен, макар и не биографичен прочит, романа на Господинов. За сценария на филма си Ушев казва, че не следва стриктно сюжета на книгата, не е филм биография, а филм лабиринт, капсула на времето, в която са събрани обекти, случки, спомени, мелодии. Филм за носталгията, пропилените шансове и неслучилите се мечти на цяло едно поколение, премерен през личния разказ. Филмът е канадско-френска продукция на Националния филмов борд на Канада /NFB/ и телевизионния канал за култура и изкуство ARTE.", "date": "2019.09.05", "title": "Доналд Съдърланд отива на премиера на Тео Ушев в Торонто"}
{"url": "https://www.monitor.bg:443/bg/a/view/400-mln-telefonni-nomera-bez-zashtita-vyv-fejsbuk-174694", "text": "Телефонни номера, свързани с повече от 400 милиона акаунта във Facebook, са останали незащитени онлайн в последния пропуск в поверителността за гиганта на социалните медии, съобщи БГНЕС. Изложеният на публично достояние сървър съхранява 419 милиона данни на потребители в няколко бази данни - 133 милиона акаунта в САЩ, повече от 50 милиона във Виетнам и 18 милиона във Великобритания, според технологичния новинарски сайт TechCruch. Базите данни са съдържали идентификатори на потребители на социалната мрежа уникални цифри, прикрепени към всеки акаунт. В акаунтите е имало телефонни номера на профилите, както и полът, посочен от някои акаунти и тяхното географско местоположение, съобщи технологичен уебсайт. Сървърът е останал без парола, което означава, че всеки е могъл да получи достъп до базите данни, и е останал така до късно сряда, когато TechCrunch се свързва с хоста на сайта. От компанията потвърдиха части от доклада, но омаловажи степента на изтичането, като заяви, че досега потвърдените акаунти са около половината от отчетените 419 милиона. Той добави, че много от акаунтите са дубликати и данните са стари.„Наборът от данни бе изтеглен и нямаме доказателства, че профилите във Фейсбук са били компрометирани“, заяви говорител на корпорацията пред АФП. След скандала с „Кеймбридж Аналитика“ през 2018 г., когато изтекоха личните данни на милиони потребители, компанията деактивира функцията, която позволява на потребителите търсенето в платформата по телефонни номера. Публикуването на телефонен номер на потребителя го прави уязвими за спам обаждания, смяна на SIM - както наскоро се случи с изпълнителния директор на Twitter Джак Дорси - от хакери, които могат да анулират паролите на компрометираните акаунти. ", "date": "2019.09.05", "title": "400 млн. телефонни номера без защита във Фейсбук"}
{"url": "https://www.monitor.bg:443/bg/a/view/toplofikacijata-na-kovachki-zaplashva-da-ostavi-pernik-na-studeno-174697", "text": "Топлофикацията в Перник, която се свързва с Христо Ковачки, заплашва да остави града без топла вода, а през зимата и без отопление. Това става ясно от писмо изпратено до медиите и различни институции от теца в миньорския град. Отправят се още заплахи за съд и невъзможност дружеството да изпълни програмата за модернизация на мощностите си, а също и доставките на гориво за зимата. Причината, според написаното в текста на писмото е наложената безсрочна принудителна административна мярка от страна на министерство на околната среда и водите за спиране на 2 парогенератора на централата. Припомняме, че в сряда екоинспекцията в Перник нареди работата им да бъде преустановена, защото използват незаконно биомаса, което не е позволено от комплексното разрешително издадено на топлофикацията. В сряда стана известно още, че прокуратурата също проверява тецовете на Ковачки за нелегално изгаряне на отпадъци.", "date": "2019.09.05", "title": "Топлофикацията на Ковачки заплашва да остави Перник на студено"}
{"url": "https://www.monitor.bg:443/bg/a/view/1-mlrd-v-sveta-bez-dostyp-do-zdraveopazvane-174705", "text": "В световен план около 1 млрд. от населението няма достъп до здравеопазване. Това заяви президентът на Югоизточно-европейският Медицински Форум доц. д-р Андрей Кехайов по време на десетия международен медицински конгрес. На събитието присъства и здравният министър Кирил Ананиев, който поздрави присъстващите на юбилейния конгрес. „Радвам се да видя на едно място толкова световно признати имена е медицината и професионалисти отдадени на общия ни стремеж да развиваме общественото здраве, здравните системи и медицинските кадри по такъв начин, че непрекъснато да отговаряме на темповете, с които науката се развива, и да направим така, че да допринесем за улесняване на достъпна на гражданите до качествена и навременна профилактика и лечение.“, заяви той. Министърът обясни, че целта на промените в здравноосигурителния модел, по който се работи в момента, е да бъде оптимизирана болничната мрежа, за да дава най-доброто лечение на гражданите. „Възможно е да се скрие до затваряне на болници, но то няма да бъде стихийно, а на база реалните потребности на хората от медицинска помощ.“, добави Ананиев.", "date": "2019.09.05", "title": "1 млрд. в света без достъп до здравеопазване "}
{"url": "https://www.monitor.bg:443/bg/a/view/zadyrjanite-za-klaneto-ot-negovan-ostavat-za-postojanno-v-aresta-174704", "text": "Двамата мъже обвинени за клането на мъж и жена по случая „Негован“ са на нож помежду си. Те постоянно се топели един друг пред разследващите за това кой е дал идеята да убият и разчленят треньора по борба Йордан Атанасов и жена му Марияна. Това стана ясно в четвъртък в Софийския апелативен съд, който ги остави за постоянно в ареста. Двамата бяха арестувани в края на миналия месец, след като стана ясно, че са ликвидирали семейство Атанасови. Те очаквали, че в дома им ще открият 60-70 000 евро. Те не отговориха на нито един въпрос, но успяха само да смотолевят, че съжаляват за извършеното зверство. Магистратите обаче не им повярваха и ги върнаха в килията. След заседанието стана ясно, че и двамата са направили пълни самопризнания, които се припокриват, но само по един въпрос не успяват да се нагодят. Майсторите дограмаджии се топели един друг в това кой е инициаторът на злокобното двойно убийство. Смята се, че автор на идеята за убийството е Георги Нанчев, който познавал семейството на треньора по бокс от 15 години. Той редовно им ремонтирал жилища, спечелил доверието им и така научил, че преди време са продали жилище за 60-70 хил. евро. Така започнал да обсъжда идеята с Пламен и двамата се разбрали да ликвидират пенсионерите. Планът им бил мислен около година, а преди няколко месеца и изпълнен. Магазинът, от който са купили бидоните обаче, ги издал, тъй като камерите снимали как излизат оттам със закупените стоки. Именно в бидоните майсторите натъпкали разчленените останки на Йордан и Марияна. Тъй като главите им не се побрали, ги отрязали и сложили в найлонови торби. Разплитането на престъплението стана, след като рибар видя изплувал човешки череп. За първи път разследващите първо разбраха кои са убийците, а след това стигнаха до самоличността на жертвите.", "date": "2019.09.05", "title": "Обвинените за клането от Негован остават за постоянно в ареста"}
{"url": "https://www.monitor.bg:443/bg/a/view/prashtame-petima-boksiori-pone-za-edin-medal-ot-svetovno-174684", "text": "Петима български боксьори ще участват на световното първенство за мъже в Екатеринбург (Рус) от 9 до 21 септември. Това са Даниел Асенов (52 кг), Боян Асенов (57), Кирил Русинов (63), Радослав Панталеев (91) и Петър Белберов (+91). Категориите на световното са променени, като са в унисон с тези, които ще бъдат на олимпийските игри в Токио догодина. Това засилва още повече конкуренцията, тъй като са премахнати две от тегловите групи – до 49 кг и до 60 кг, и очакванията са по 60 състезатели в категория. „Целта ни е минимум един медал, макар всички да се подготвени добре. Най-големи са очакванията и отговорността падна върху Даниел Асенов, Радо Панталеев и Петър Белберов“, сподели старши треньорът Жоел Арате. Първите двама претърпяха операции на ръцете преди време, но вече са добре възстановени, а на най-тежкия ни боксьор Белберов такава предстои след световното. Догодина обаче нашите ще трябва да се борят за олимпийски квоти, каквито ще се раздават само на два квалификационни турнира – в Лондон и в Токио.", "date": "2019.09.05", "title": "Пращаме петима боксьори поне за един медал от световно"}
{"url": "https://www.monitor.bg:443/bg/a/view/pravjat-muzej-na-140-godishna-varnenska-bolnica-174682", "text": "Сградата на старата „Патоанатомия” във варненската МБАЛ „Света Анна“ ще бъде превърната в „Музей за историята“ на най-старото лечебно заведение в региона. „Морският Пирогов“, както често наричат болницата, тази година навършва 140 години от създаването си, а от около 2 години е в процес на интензивно модернизиране и преобразяване. „Стартирахме с ремонти на всички отделения и клиники - както на тези, които работят, така и на тези, които не работят директно с пациенти. Сега на дневен ред вече са общите части – асансьори, площадки, градинки и кътове за отдих“, коментира изпълнителният директор на МБАЛ „Света Анна“, д-р Красимир Петров. През почивните дни ще бъдат премахнати сградата, в която доскоро се помещаваше болничният архив и метално хале между Хирургичния и Терапевтичния блок на болницата. Акцията по разчистването ще обхване и компрометираната част от корпуса на старата „Патоанатомия“, а основната сграда, която е най-старата в болничния комплекс, ще бъде реставрирана и ще подслони бъдещия Музей на историята на МБАЛ „Света Анна“. До края на есента приключва цялостното обновяване на фасадата на хирургичния блок, в това число и на Спешния център, който поема над 90% от травматологията и хирургичната спешност в региона.", "date": "2019.09.05", "title": "Правят музей на 140-годишна варненска болница"}
{"url": "https://www.monitor.bg:443/bg/a/view/tri-e-uslugi-za-mestnija-vot-sybirat-na-tri-mesta-protokolite-v-sofija-174690", "text": "Държавната агенция за „Електронно управление“ (ДАЕУ) пусна три нови е-услуги за местния вот наесен. Те са достъпни през единния портал за електронни административни услуги на агенцията. От там уточняват, че трите услуги са кратковременни. Става дума за електронно подаване на заявление за вписване в избирателния списък по настоящ адрес, за гласуване с подвижна избирателна кутия, както и заявление за изключване от списъка на заличените лица. За да бъде заявена по електронен път услугата, гражданите трябва да имат електронен подпис, профил в системата \"Електронно връчване\" на ДАЕУ и Adobe Reader, като за услугите не се дължи такса. Заявленията се подават не по-късно от 14 дни преди вота - 12 октомври. Заявлението стига до съответната общинска администрация чрез Системата за сигурно електронно връчване на ДАЕУ. Междувременно от ЦИК съобщиха, че протоколите от вота в София ще се събират в три различни пункта. Целта е да се облекчи работата на ОИК в столицата, а преброяването да стане по-бързо. Причината е, че именно в София има около 15000 секции , а целта е да няма напрежение, както други години при приемането на книжата. В първият ще бъде дислоциран шефът на ОИК – София заедно с още 13 от членовете на комисията, а в останалите ще са по един от зам.-шефовете с по 12 членове. Къде ще бъдат тези пунктове тепърва ще се реши, но първият от тях е най-голям и обхваща 600 секции. В него ще подават документите си секциите от районите Витоша, Изгрев, Красно село, Лозенец, Младост, Панчарево, Студентски град и Триадица. Вторият ще приема изборните книжа от Възраждане, Искър, Кремиковци, Оборище, Подуене, Сердика, Слатина и Средец. Третия пункт ще приюти документите от Банкя Връбница, Илинден, Красна поляна, Люлин, Надежда, Нови Искър и Овча купел. Вече са назначени членове в 265 общински избирателни комисии. До момента 14 партии и 5 коалиции са подали заявления за участие във вота. ЦИК е дала възможност общинските комисии да определят броя на мандатите към общините, в зависимост от броя на населението. В Столична община ще бъдат избирани 61 общинари.", "date": "2019.09.05", "title": "Три е-услуги за местния вот, събират на три места протоколите в София"}
{"url": "https://www.monitor.bg:443/bg/a/view/ivan-petkov-ambiciite-ni-sa-po-golemi-ot-prisystvie-v-top-8-na-evropejsko-174686", "text": "Селекционерът на националния отбор по волейбол за жени Иван Петков е доволен от посоката, в която върви съставът, но постави още по-високи цели за бъдещето. Българките отпаднаха на четвъртфиналите на Евро 2019 след поражение 0:3 от световния и европейски шампион Сърбия. \"Борихме се, имахме нашите възможности в този мач, не само в третата част, но и в първите два гейма. Допуснахме обаче доста дребни грешки. Не успяхме да бъдем по-организирани, както в предишните срещи. Не се получи играта ни на блок и на сервис. Явно, на този момент не сме дорасли да надиграем Сърбия. Съперникът ни превъзхождаше по качество на игра, както и в отделните елементи, особено на атака. Като цяло обаче обобщението е, че вървим в правилната посока\", коментира Иван Петков. \"Тепърва ще правим анализи и ще коментираме за да можем най-точно да преценим върху както трябва да се набляга за развитието на състава. Амбициите ни са по-големи от присъствие в осмицата на европейското. Искаме да надграждаме и да бъдем сред топ-отборите в Европа, да се борим за медалите. За това е обаче е нужно време за да се изгради този отбор и да бъде боеспособен. Затова ще продължим да работим и ще вървим по този път, по който сме поели\", коментира още селекционерът. България влезе в челната осмица на европейски шампионат за първи път след 2009 година.", "date": "2019.09.05", "title": "Иван Петков: Амбициите ни са по-големи от присъствие в топ 8 на европейско"}
{"url": "https://www.monitor.bg:443/bg/a/view/kirilov-s-priziv-kym-pinokio-i-radan-da-si-pokajat-diplomite-174688", "text": "Министърът на правосъдието Данаил Кирилов публикува своята диплома за висше образование от Юридическия факултет на Софийския университет в социзлната мрежа. Поводът за това бе обвинението на Радан Кънев и Хрисво Иванов, че е тройкаджия и, че се е явявал три пъти на изпит. От написаното от Кирилов става ясно, че той не е бил тройкаджия, както и, че никога не  е оставал на поправителен камо ли да се е явявал 3-ти.  Ето какво написа в социалната мрежа: Никога не съм мислил, че УиК колегите ми Nikolai Gatzev и др. могат да достигнат такова ниво на подлост и упадък, да фалшифицират образованието ми по примитивен начин - не съм бил тройкаджия в ЮФ на СУ и никога не съм бил “късан” на изпит, камо ли да се явявам по 3 пъти на изпит. Имах честта на 100-годишнината на ЮФ 1992г да спечеля втора награда (като първа не беше присъдена) за разработката ми Прецедентното право в англо-санксонската правна система. Достойно е да си обявите Вашите дипломи: Nikola Gatzev, Hristo Ivanov, Atanas Atanasov , Alexander Pelev, Radan Kanev", "date": "2019.09.05", "title": "Кирилов с призив към Пинокио и Радан да си покажат дипломите (СНИМКИ)"}
{"url": "https://www.monitor.bg:443/bg/a/view/vyv-varna-borjat-parkinson-s-joga-na-smeha-174685", "text": "Във Варна предстои Втората среща на болни от Паркисон, като организаторите са приели малко по-различен формат, в който прдлагат един час йога на смеха в подкрепа на болните. „Йога на смеха е един много приятен и физически ненатоварващ метод, който съчетава йога-дишане, отпускане, леки упражнения за разтягане и много смях. Целта на събитието е да се предостави възможност хората, засегнати от болеста, да се посмеят и разтоварят в приятна атмосфера. Добре дошли са и близки и приятели, любопитни да изпробват метода. Срещата е подходяща за всички, които имат желание да се запознаят и с други болни от Паркинсон, да обменят опит и да се подкрепят взаимно“, казва ръководителят на събитието Добринка Тотева. Болестта на Паркинсон е прогресивно неврологично заболяване, което засяга около 15 000 души в България. Както при всички други хронични заболявания и тук е от значение не само диагнозата и медицинското лечение, а и подкрепата, която засегнатите получават от хората около тях и средата, в която живеят. „Да поговориш с някого, който вече е минал по същия път често е изключително полезно и успокояващо“, казват още организаторите във фейсбукгрупа „Паркинсон - група за обмяна на опит“, които са оставили координати за контакти: parkinson.grupa.varna@gmail.com и тел. 0898931874. Оттам уточняват, че „Йога на смеха ще има на ул. Иван Страцимир, 2Б, ет.5 в петък, 27 септември между 16,30-17,30 часа. Ръководител е Добринка Тотева Горанова, а участието е безплатно, като няма нужда от специално облекло или подготовка.  ", "date": "2019.09.05", "title": "Във Варна борят Паркинсон с йога на смеха"}
{"url": "https://www.monitor.bg:443/bg/a/view/midylzbro-pojela-bojidar-chorbadjijski-174691", "text": "Защитникът на ЦСКА Божидар Чорбаджийски, който преди две седмици бе преотстъпен на ФКСБ, може да премине в Англия през зимния трансферен прозорец. Това твърди румънското издание telekomsport. Според информацията бранителят е желан от “Мидълзбро”. Тимът от Чемпиъншип следял българския футболист от дълго време и го искал в своите редици. Медията е озаглавила своя материал с гръмкото заглавие “Бомба!”. Босът на ФКСБ Джиджи Бекали е платил за наема 50 000 евро и има опция за откупуване в размер на 450 000 евро. “Бекали може да се възползва от опцията, но след лошия старт на Чорбаджийски това изглежда малко вероятно”, пише още медията. В същото време новото попълнение на ЦСКА Вив Соломон-Отабор даде интервю пред dreamteamsfc.com, в което говори за преминаването си при „червените” и за първите си впечатления от България. \"Договорът ми в “Бирмингам” изтичаше, когато получих няколко предложения. ЦСКА ме увери, че техният интерес е доста сериозен и излязоха с добра оферта. Положиха доста усилия, за да ме привлекат. Честно казано, няма голяма разлика между играта в Англия и тази в България. Живея в хубава къща. Най-голямата разлика е в езика и в това, че шофьорите стоят от лявата страна на колите. Обратното движение ми е трудно, но ще свикна”, сподели Отабор.", "date": "2019.09.05", "title": "„Мидълзбро“ пожела Божидар Чорбаджийски"}
{"url": "https://www.monitor.bg:443/bg/a/view/nad-100-otbora-shte-startirat-v-shtafetnija-maraton-na-bylgarija-174692", "text": "„София Екиден Маратон“ ще се проведе на 6 септември от 9:00 часа пред Националния стадион „Васил Левски“. Част от улиците и булевардите близо до тази локация ще бъдат затворени същия ден до 13.30 ч. По традиция на старт ще застанат най-силните атлети на страната в средните и дълги бягания, както и стотици любители на спорта. Най-елитните ни бегачи Митко Ценов и Йоло Николов вече са готови със своя отбор, а тази година конкуренция ще им бъдат част от най-силните атлети от Румъния. Състезанието е за отбори от по шестима души, които ще изминат класическата дистанция от 42.195 км. Бегачите ще бъдат разпределени на шест поста (5 км+10 км+5 км+10 км+5 км+7.195 км = 42.195 км). Събитието се провежда в чест на националния празник – Съединението на Княжество България и Източна Румелия, за което символизира и щафетното бягане. През тази година състезание отново е под патронажа на посолството на Япония и ще отбележи 140 години от първите дипломатически отношения на България със света и 15 години България в НАТО. Трасето е със старт-финал пред стадион „Васил Левски“, а атлетите ще бягат из централните улици на столицата. Щафетните маратони са изключително емоционални и са едни от най-популярните състезания в света на леката атлетика. В различни страни тези бягания имат различно име, но организаторите на българската надпревара предпочитат класическото „Екиден“ – в знак на уважение към японската традиция. За първи път щафетен маратон се провежда именно в Япония. Освен професионални спортисти в състезанието могат да се запишат и любители. Така всеки може да премери сили или да бъде в един отбор с част от най-силните спортисти на България. Отборите могат да бъдат изцяло мъжки, женски или смесени. Записването продължава в сайта на състезанието – www.sofiaekidenmarathon.com.", "date": "2019.09.05", "title": "Над 100 отбора ще стартират в щафетния маратон на България"}
{"url": "https://www.monitor.bg:443/bg/a/view/lubimecyt-na-vlado-karamazov-specheli-konkurs-za-krasota-174693", "text": "Един от домашните любимци на актьора Владо Карамазов – ризеншнауцерът Гена, стана звезда на престижен международен кучешки конкурс в Асеновград. „Днес бяхме с Гена на изложба. Стана шампион! Получи много титли – Еxellent, J.CAC, J.BOB, BOB. Като капак, накрая спечели и най-красиво младо куче на изложбата от всички породи – JBIS. На Гената... му предстоят много изложби и може някой ден да стане световна звезда“, похвали се гордият собственик в своя профил във Фейсбук. Асът на Народния театър „Иван Вазов“ държи да подчертае, че питомецът му не е станал победител с „връзки“ заради факта, че стопанинът му е известен. „Много се радвам, че съдята Юрий Гергел беше украинец и не беше чувал за мен. Всичко да е честно... Утре пак сме на изложба, ще видим какво ще стане. Гената е уморен и спи“, написа още Карамазов. Красивият актьор се сдобива с породистия Гена през октомври миналата година от един от най-големите развъдници на ризеншнауцери в света в руския град Нижни Новгород. Когато пристига в България, кученцето е на 5 месеца и бързо се сдружава с другия четириног приятел на Владо. Парис, който е подарен на Карамазов от колегата му Юлиан Вергов и продуцента Евтим Милошев, също е шнауцер, с месец по-голям, но „чужденецът“ даже започва да го командва. Изложбата в Асеновград не е дебютната публична изява на Гена. През януари той направи своя успешен старт на подиума. Първата му изложба се оказва вълнуващо преживяване и за него, и за господаря му. „Взехме титли и отлични оценки. Май ще стане Генчо-манекенчо“, написа тогава екранният полицай Филип Чанов от „Дяволското гърло“. Към днешна дата тази прогноза е факт, защото компаньоните на актьора бяха харесани и за рекламни „лица“ на марка храна за кучета.  ", "date": "2019.09.05", "title": "Любимецът на Владо Карамазов спечели конкурс за красота"}
{"url": "https://www.monitor.bg:443/bg/a/view/svetoven-shampion-po-borba-plati-operacijata-na-treniora-si-174683", "text": "Световният шампион и олимпийски медалист по борба Радослав Великов направи изключителен жест към първия си треньор Лако Лаков. Един от доайените на борбата в региона получи усложнения след операция на тазобедрена става в Германия. Неотдавна Радослав Великов отправи апел да бъдат набрани необходимите средства в помощ на неговия треньор, но не намери очакваната подкрепа. \"Нямам думи да опиша вълнението си, когато Радослав Великов се появи до мен в операционната зала. Аз не съм молил никого за помощ. Близки сме и му бях споделил за проблема си. Радослав е голям спортист, но много скромен човек и искаше този му жест да не бъде афиширан, но щом сте разбрали, не мога да го открека\", сподели Лако Лаков. Заслужилият треньор се чувства много по-добре след операцията в болница \"Тракия\" и изказва своята благодарност и към хирурга д-р Братоев извършил сложната интервенция. В момента Радослав Великов е помощник в щаба на Симеон Щерев, с който тренират националките по борба на световната сила - Русия. Лако Лаков открива за голямата борба и друг световен шампион и олимпийски призьор Михаил Ганев. \"Мишо и Руди са най-признателни за моя принос в тяхното развитие като спортисти и личности. На Мишо няма да му е лесно с новото предизвикателство като кандидат за кмет на Златарица, но той постави ли си цел, не се отказва. Искрено му пожелавам успех\", добави Лаков. Той работи като треньор в клуба на двамата световни шампиони, който те регистрираха неотдавна.", "date": "2019.09.05", "title": "Световен шампион по борба плати операцията на треньора си"}
{"url": "https://www.monitor.bg:443/bg/a/view/kzp-sys-zasileni-proverki-na-stokite-za-uchenici-174676", "text": "Комисията за защита на потребителите (КЗП) започва проверки във връзка с новата учебна година. Вниманието ще бъде насочено към най-често закупуваните стоки преди началото на новата учебна година – облекла, обувки, ученически пособия, раници, различни комплекти и др. В хода на проверките при съмнение за опасност инспекторите взимат проби за изпитване в лаборатории, където да се установи дали даденият артикул съответства на изискванията. В минали периоди контролният орган е забранявал продажбата на облекла заради наличието на по-дълги от допустимото връзки или на дребни елементи, които могат да доведат до задавяне на по-малките деца и дори до по-сериозни инциденти. Целта на Комисията обаче е да спира такива стоки още на границата и те да не достигат до търговската мрежа, заяви председателят на Комисията за защита на потребителите Димитър Маргаритов по БНР. В рамките на кампанията ще бъдат извършвани и проверки на търговци на обувки за деца в ученическа възраст. „Едно от най-важните неща е свързано със самата материя, в случая – кожата. Важното е хората да бъдат информирани за реалния състав на продукта. Има една особеност – задължителни са пиктограмите, които представляват с информация за това от каква материя е произведена всяка една от трите основни части на обувката”, обясни председателят на КЗП. При раниците и тази година ще се следи за верността на твърденията относно техните характеристики. „Ние следим коректно да бъде поднесена информацията за качествата на този продукт. Имали сме в миналите години няколко случая, в които бяха рекламирани такива продукти с „дишащ гръб”, „ергономичен гръб” и т.н., но търговците не успяха да докажат с документи тази специфична полезна характеристика”, припомни Маргаритов. „Обикновено в навечерието на учебната година се предлагат като много изгодни различен тип комплекти, за да не се налага родителите да избират поотделно тези артикули, а търговецът се е погрижил всичко това да бъде събрано и да се продава заедно. Тук уловката може да се крие в следното – това, че търговецът условно казано е улеснил потребителя и е събрал най-важното и необходимото, не означава непременно, че цената, на която то ще бъде закупено в комплект, е най-изгодната, а обикновено такъв анонс се прави”, каза още Маргаритов. Голяма част от ученическите пособия са с доста малки размери, но това не освобождава търговеца от задължението му да предостави цялата задължителна информация – от цената, през характеристиките на артикула до неговия производител, подчерта председателят на КЗП. В заключение той отбеляза, че в последните години доста хора предпочитат да пазаруват онлайн всичко необходимо за своя ученик. Затова Комисията ще следи предлагането на тези стоки и в електронните магазини.", "date": "2019.09.05", "title": "КЗП със засилени проверки на стоките за ученици"}
{"url": "https://www.monitor.bg:443/bg/a/view/samsung-puska-na-pazara-sgyvaemija-si-smartfon-galaxy-fold-174674", "text": "Технологичният гигант Samsung съобщи днес, че пуска утре първия си сгъваем смартфон, след като преди месеци проблеми с екрана на устройството принудиха компанията да отложи излизането му на пазара. Най-големият производител на смартфони разработва Galaxy Fold близо осем години, но се наложи да забави пускането му през април, след като хора, пишещи първите отзиви за устройството, информираха за проблеми с екрана само след няколко дни ползване. Случилото се бе сериозен удар за Samsung, който се надяваше да даде тласък на продажбите на скъпите си телефони с новото устройство за 2000 долара. Печалбите на компанията намаляват през последните години заради по-слабия пазар и силната конкуренция от Китай. След месеци \"доизпипване\" на Galaxy Fold, който е подготвен за работа с високоскоростната телекомуникационна мрежа 5G в някои страни, Samsung обяви, че пуска утре смартфона си в Южна Корея, а след това и на други пазари, сред които САЩ, Германия и Франция. Компанията ще предложи също така програма за ползващите Galaxy Fold, според която Samsung ще поеме 70% от цената на поправката на екран еднократно в рамките на една година ползване на устройството. Galaxy Fold бе широко рекламиран като първия в света сгъваем смартфон. Конкуренти като китайския Huawei бързат да пуснат подобни устройства на пазара. В исторически план Samsung е имал няколко проблеми със свои продукти, като най-значимият беше глобалното изтегляне на Galaxy Note 7 през 2016 година заради самозапалване на батериите. От това репутацията на технологичния гигант сериозно пострада. Компанията също така е засегната от търговската война между Япония и Южна Корея, породена от спорове, датиращи от Втората световна война. В резултат Токио наложи през юли ограничения за износ, който е решаващ за южнокорейските технологични компании. Заместник-председателя на компанията Ли Джае-йон, който определи ситуацията като криза, посети Токио, за да осигури нужните материали. Според анализатори търговският спор ще засегне доставката на продукти на Samsung, сред които и Galaxy Fold, тъй като компанията разчита на продукти, произвеждани от японската Sumitomo Chemical. Освен това отново се гледа дело срещу Ли Джае-йон. То е свързано с ролята му в голям корупционен скандал, който доведе до свалянето от власт на бившата президентка Пак Гън-хе. Според анализатори решението може да се окаже сериозно предизвикателство за Samsung. ", "date": "2019.09.05", "title": "Samsung пуска на пазара сгъваемия си смартфон Galaxy Fold"}
{"url": "https://www.monitor.bg:443/bg/a/view/grisho-chaka-mach-za-istorijata-174675", "text": "Най-добрият ни тенисист Григор Димитров излиза в исторически полуфинал на Откритото първенство на САЩ срещу руснака Данийл Медведев. Двубоят е утре вечер най-вероятно от 23 часа на \"Флашинг Медоус\" в Ню Йорк. Двамата са играла два пъти помежду си през 2007 г., като имат по една победа – Гришо бие на тревата в Куинс, а руснакът – на твърдите кортове във Вашингтон. С успеха си над Роджър Федерер, Григор оформи своеобразен личен Голям шлем с успехи над всички представители на т.нар. \"Голяма четворка\" - швейцареца, Рафаел Надал, Новак Джокович и Анди Мъри. Преди полуфинала с Медведев първата ни ракета участва и в забавно предизвикателство, организирано от домакините, като отговори на любопитни въпроси, разкривайки, че не обича банани, а любимият му спортист е Леброн Джеймс. Мениджърът му Георги Стоименов пък разкри, че завръщането на Гришо на победния път е било въпрос на време. \"Ние, хората около него, винаги сме вярвали, че ще стане. Изненада е за хора, които не знаят нищо за спорта\", коментира Стоименов пред sportal.bg и добави: \"Григор беше изключително старателен, а последните месеци бяха доста трудни за него, както от физическа, така и от психологическа гледна точка. Три сериозни фактора се отразиха - новите ракети, проблемите с рамото и смяната на треньора. С всеки мач той надгражда и двубоят с Федерер беше върхът\". Топ 4 и при мъжете, и при жените на US Open вече са ясни. Рафаел Надал достигна до общо 33-ия си полуфинал в Големия шлем и осми в Ню Йорк. Поставеният под номер 2 Надал отстрани с 6:4, 7:5, 6:2 аржентинеца Диего Шварцман. Мачът предложи много здрава битка, а опитният испанец изхаби доста усилия, за да се справи с Шварцман и два пъти бе третиран от физиотерапевта на корта, заради схващания на ръцете. \"Нямам сериозни проблеми, просто имам нужда да поспя\", обясни Надал, който ще се изправи срещу Матео Беретини в спор за място на финала. 23-годишният италианец спечели драматично с 3:6, 6:3, 6:2, 3:6, 7:6(5) срещу номер 13 в схемата Гаел Монфис (Фр) и е първият представител на страната си, който достига до полуфиналите в Ню Йорк от 1977 г. насам. При жените полуфиналите бяха допълнени от 19-годишната Бианка Андрееску, която стана най-младата полуфиналистка на US Open след Каролин Вожнячки през 2009 г. Андрееску (Кан) победи след обрат Елизе Мертенс (Бел) с 3:6, 6:2, 6:3 и на полуфиналите ще се изправи срещу швейцарката Белинда Бенчич, която надви със 7:6 (5), 6:3 Дона Векич от Хърватия.", "date": "2019.09.05", "title": "Гришо излиза утре вечер в мач за историята"}
{"url": "https://www.monitor.bg:443/bg/a/view/rystyt-na-bvp-e-3-5-na-sto-prez-vtoroto-trimesechie-174672", "text": "През второто тримесечие на 2019 г. брутният вътрешен продукт /БВП/ възлиза на 29 107 млн. лв. по текущи цени, показват предварителни данни на Националния статистически институт. Преизчислен в евро, БВП е съответно 14 882 млн., като на човек от населението се падат 2 128 евро. Сезонни данни показват растеж от 3.5 на сто на БВП през второто тримесечие на 2019 г. в сравнение със съответното тримесечие на предходната година и 0.8 на сто спрямо първото тримесечие на 2019 година. Създадената от отраслите на националната икономика брутна добавена стойност през второто тримесечие на 2019 г. възлиза на 25 058 млн. лв. по текущи цени. През второто тримесечие на 2019 г. относителният дял на аграрния сектор в добавената стойност на икономиката увеличава равнището си спрямо същото тримесечие на предходната година с 0.1 процентни пункта. Индустриалният сектор намалява относителния си дял в добавената стойност на икономиката с 1.5 процентни пункта до 28.2 на сто. Относителният дял на добавената стойност, реализирана от дейностите в сферата на услугите, се увеличава до ниво от 68.1 на сто при 66.7 на сто през съответния период на предходната година. За крайно потребление през второто тримесечие на 2019 г. се изразходват 74.6 на сто от произведения БВП. Инвестициите (бруто образуване в основен капитал) формират 20 на сто от произведения БВП. Външнотърговското салдо от стоки и услуги е положително. През второто тримесечие спрямо предходното тримесечие брутната добавена стойност в икономиката нараства с 1.1 на сто. По предварителни данни за второто тримесечие на 2019 г. крайното потребление намалява с 0.1 на сто, а бруто образуването в основен капитал нараства с 0.7 на сто спрямо предходното тримесечие. Износът на стоки и услуги намалява равнището си спрямо предходното тримесечие според сезонни данни с 2.9 на сто, а вносът на стоки и услуги - с 5 на сто. През второто тримесечие на 2019 г. спрямо същото тримесечие на предходната година брутната добавена стойност се увеличава с 3.4 на сто. Ръстът на брутната добавена стойност се определя основно от регистрираното нарастване при: Операции с недвижими имоти - 6.7 на сто, Финансови и застрахователни дейности - 6.2 на сто, Създаване и разпространение на информация и творчески продукти; далекосъобщения - 3.3 на сто, Професионални дейности и научни изследвания; административни и спомагателни дейности - 2.7 на сто, Държавно управление; образование; хуманно здравеопазване и социална работа - 2.2 на сто. По отношение на компонентите на крайното използване принос за регистрирания положителен икономически растеж имат колективното потребление на държавното управление - с ръст от 3.7 на сто, индивидуалното потребление - с ръст от 2.8 на сто, и бруто образуването в основен капитал - с ръст от 2.2 на сто. Износът на стоки и услуги нараства с 3.7 на сто, а вносът на стоки и услуги намалява с 2 на сто. По предварителни данни на Националния статистически институт през второто тримесечие на 2019 г. брутният вътрешен продукт /БВП/ на един зает се увеличава с 3.5 на сто в сравнение със същото тримесечие на предходната година. Заетите в икономиката са 3 633.1 хил., а общият брой отработени часове е 1 518.9 милиона. Структурата на заетостта по икономически сектори през второто тримесечие на 2019 г. спрямо съответното тримесечие на 2018 г. показва увеличение на относителния дял на индустриалния сектор и сектора на услугите. На един зает се падат 8 011.8 лв. от текущия обем на брутния вътрешен продукт /БВП/, като всеки зает създава средно 19.2 лв. БВП за един отработен час. Брутната добавена стойност /БДС/ средно на един зает през второто тримесечие на 2019 г. се увеличава реално с 4.4 на сто, а БДС за един отработен човекочас се увеличава реално с 4.5 на сто за същия период. По предварителни данни за второто тримесечие на 2019 г. равнището на производителността на труда в индустриалния сектор е 7 776.7 лв. брутна добавена стойност средно на един зает и 18 лв. за един отработен човекочас. В сектора на услугите всеки зает произвежда средно 7 187.3 лв. БДС, като за един отработен човекочас се създават средно 17.3 лв. от текущия обем на показателя. Най-ниска е производителността на труда в аграрния сектор - 1 469.8 лв. БДС на един зает и 3.6 лв. за един отработен човекочас.", "date": "2019.09.05", "title": "Ръстът на БВП е 3.5 на сто през второто тримесечие"}
{"url": "https://www.monitor.bg:443/bg/a/view/6600-dopylnitelni-mesta-vyv-vlakovete-za-predstojashtite-praznici-174679", "text": "БДЖ ще осигури 6 600 допълнителни места във влаковете за почивните дни по повод Деня на Съединението на България. За тази цел ще бъдат увеличени с допълнителни вагони съставите на някои влакове, които пътуват по основните направления в страната. Пред журналисти транспортният министър обясни, че това се прави и в контекста на подобряване на условията за придвижване. Новата билетна система на превозвача е в тестови период. „Предполагам, че до края на месеца ще има всички функционалности, в това число и онлайн резервационните модули“. Министърът каза още, че системата работи добре, но като всяка друга информационна система има нужда да премине през тестови период, защото уязвимостите се показват точно тогава и по този начин могат да бъдат поправени: „Има някои неща, които не трябва да се избързват на финала, за да не се компрометират“, добави още Желязков. В ход е процедурата за покупка на нови вагони за БДЖ. В момента вече има и договори по отношение на капиталовите ремонти на тяговия състав и допълни, че процедурата за мотрисите ще приключи скоро. „Паралелно с това върви и анализът по отношение на структурните промени, които трябва да се случат в БДЖ. Тази година ще има съответни оптимизации, за да могат железниците по-ефективно да изпълняват своите процедури и всички поръчки, с които са ангажирани“, коментира още министърът. Във връзка със сроковете за приключване на обществената поръчка за мотрисите министърът не посочи конкретна дата, но увери, че тя ще приключи във възможно най-кратък срок: \"Уверен съм, че по отношение и на новите вагони, и по отношение на капиталовите ремонти на тяговия състав ще бъдем оптимално ангажирани с приключването в много кратък срок с тези процедури“. Във връзка със закъсненията на влаковете на БДЖ Желязков е разпоредил холдинга и дъщерните дружества подготовка за зимния сезон с оглед спазване на графика за движение на влаковете.", "date": "2019.09.05", "title": "6600 допълнителни места във влаковете за предстоящите празници "}
{"url": "https://www.monitor.bg:443/bg/a/view/koi-zodii-ne-si-pasvat-vyobshte-pylen-zodiak-174677", "text": "Вероятно няма да ви се получи особено добре, ако се опитате да изградите истинска любовна връзка с Рак или Козирог. Тяхната енергия просто не се съчетава добре с огнената ви природа и накрая те ще ви разочароват, ако сте им гласували прекалено много доверие. По същия начин няма да е удачна и връзката ви с Везни, като се има предвид, че са вашата астрологична противоположност. Може би изглежда, че знаете какво правите, когато става дума за любов и романтика, но ако искате да си спестите главоболия и разбито сърце, по-добре избягвайте представителите на Лъва и Водолея. Що се отнася до Скорпиона – може да имате някое и друго горещо сексуално преживяване, но „горещо“ не означава съвместимост. И без това ви е трудно да вземате решения, затова нека го направим вместо вас: Не сте съвместими с Дева и Риби. Просто така стоят нещата. И ако си мислите, че със Стрелец може да ви се получи, имайте предвид, че това би било по-скоро щастливо изключение. Вероятно се влюбвате много, нали? Причината влюбванията ви да не траят дълго е, че си падате основно по Овни и Везни. В този случай няма как да ви се получи. А ако гравитирате около Козирог, подгответе се за разочарование и болка. Ако харесвате скандали и гневни изблици, обвържете се с някой Телец или Скорпион. Тези знаци са несъвместими с вас и връзката ви би била катастрофа. Що се отнася до Водолей – вие сте прекалено силни за него, а той – прекалено деликатен за вашия вкус. По ирония на съдбата, вашите най-добри приятели могат да бъдат от зодиите, с които сте най-малко съвместими – Близнаци и Стрелец. Вие сте привлечени от техния чар, но тайно ги осъждате. И знаете ли какво? Те също ви осъждат. Но ако искате да избегнете истински кошмарно приятелство или връзка, стойте далеч от Риби.   Вие сте отворени и социални и поради тази причина ще бъдете отблъснати от ригидността и структурализма на Рака и Козирога. Търсите баланс и някой с прекалено много огън също няма да ви допадне, затова е добре да избягвате вземане-даване с Овен. Имате репутация на жестоки хора, затова не можете да толерирате Лъв и Водолей. Те просто ви лазят по нервите. Можете да опитате сериозна връзка с Телец, защото се възхищавате на силата му, но в крайна сметка няма да се получи, колкото и да се опитвате, защото сте несъвместими. Вероятно смятате, че никога не грешите в избора си, затова ще бъдете неприятно изненадани при сблъсъка с придирчивата Дева или вятърничавите Риби. Те ще поставят търпението ви на изпитание и накрая ще си тръгнете. По същия начин стоят нещата и с Близнаците – тяхната нерешителност ще ви накара да си плюете на петите. Нека го кажем така: козата не може да се противопостави на овена. Това означава, че Овенът ще ви тормози до последно. По същия начин сте несъвместими и с Везни – няма да постигнете съгласие по нито един въпрос. Можете да опитате с Рак и да стигнете донякъде, но няма да искате да продължите нататък. Тук става въпрос за битка на воля и ако изобщо искате да следвате собствения си път, тогава бягайте далече от хора, родени под знака на Скорпион и Телец. Не защото са по-силни от вас – те не са. А защото са много по-големи инати от вас и това ще ви скъса нервите. Същото се отнася и за Лъва – избягвайте го. Ако има зодии, чиито начин на мислене не можете да разберете, това са Близнаци и Стрелец, така че спрете, още преди да сте започнали. И когато става дума за съвместимост, Девата не е знакът, с който искате да се обвържете. Нейната практичност е точно обратното на нуждата ви от фантазия и надежда.", "date": "2019.09.05", "title": "Кои зодии НЕ си пасват въобще? (ПЪЛЕН ЗОДИАК)"}
{"url": "https://www.monitor.bg:443/bg/a/view/borisov-imame-rastej-ot-3-5-na-bvp-drugite-politici-da-ne-sa-chernogledi-174673", "text": "Имаме растеж от 3,5 % на БВП, другите политици да не бъдат толкова черногледи. Това написа в профила си във Фейсбук премиера Бойко Борисов по повод последните данни на НСИ. \"Сезонните данни на НСИ показват растеж от 3.5% на БВП през второто тримесечие на 2019 г. в сравнение със съответното тримесечие на 2018 г. Ние, като управляващи, непрекъснато полагаме усилия животът на хората в България да става по-добър\", коментира Борисов и допълва: \"Призовавам и другите политици да не бъдат толкова черногледи, а да се опитат да допринесат за растежа на българската икономика\".", "date": "2019.09.05", "title": "Борисов: Имаме растеж от 3,5 % на БВП, другите политици да не са черногледи"}
{"url": "https://www.monitor.bg:443/bg/a/view/golemijat-marsel-hirsher-prekrati-karierata-si-174681", "text": "Двукратният олимпийски шампион в ски алпийските дисциплини и осемкратен носител на Големия кристален глобус в Световната купа Марсел Хиршер обяви края на състезателната си кариера след 12 сезона на пистата. 30-годишният австриец триумфира с титлите в гигантския слалом и алпийската комбинация на Игрите в Пьонгчанг през 2018 г. Той има и сребро в слалома от Олимпиадата през 2014 г., а освен това е седемкратен световен първенец. \"Последните седмици бяха много тежки. В главата ми бе лудница, но вече съм убеден, че това е правилната стъпка. Чувствам тялото си уморено. Винаги съм искал да се оттегля като шампион и сега го правя\", заяви на пресконференция в родния Залцбург австриецът, който наскоро се ожени и стана баща за първи път. \"Обмислях да се откажа още през 2013 година, но продължих. Времето мина много бързо. Сега решението е окончателно. Радвам се, че издържах на напрежението, защото австрийската преса винаги ме съсипва, ако завърша втори\", добави скиорът. Марсел Хиршер може да се похвали с впечатляващите 67 победи от 245 старта за Световната купа, което е второ най-добро постижение в историята. Единствено легендарният Ингемар Стенмарк има повече - 86, както и Линдзи Вон при жените - 82.", "date": "2019.09.05", "title": "Големият Марсел Хиршер прекрати кариерата си"}
{"url": "https://www.monitor.bg:443/bg/a/view/hubchev-tyrsi-alternativa-na-goranov-i-milanov-v-shkolata-174678", "text": "Наставникът на „Левски“ Петър Хубчев продължава да търси заместници на капитана Живко Миланов и Иван Горанов. Двамата на практика нямат алтернатива по фланга, а „сините“ шефове на този етап секнаха кранчето за селекцията на „Герена“. Затова и треньорският щаб насочи основните си усилия в наблюдаване на играчи от школата, които могат да попаднат в основния състав на „Левски“ за мачовете до зимната пауза. Хубчев футболисти за подготвителния лагер в Добринище, а в нея попаднаха цели осем момчета от академията на клуба. Пламен Пламенов, Георги Атанасов и Николай Архангелов са представители на U16, Александър Георгиев и Марин Петков са от U17, а Кирил Киров, Костадин Илиев и Богдан Костов от U19. Все още съществува вариант левият бек Талеб Тауата, който бе освободен от „Айнтрахт“ (Франкфурт), да дойде на „Герена“. Според медиите в Израел той не е успял да се разбере с „Утрехт“ и в момента обмисля оферта от „сините“. В същото време стана ясно, че Станислав Костов и Филипе Нашименто остават ще се подготвят по индивидуална програма в София, тъй като лекуват контузии. По притеснителна е ситуацията с голмайстора на изминалия шампионат. Състоянието на Костов все още не се е подобрило, въпреки че от юли не е участвал в мач и Петър Хубчев не иска да рискува със здравето му. Според последните информации нападателят на „сините“ и за четирите мача, които остават до края на септември. Три от тях са за първенство - с „Черно море“, „Славия“ и „Ботев“ (Вр), както и гостуване на „Спартак“ (Вн) в турнира за Купата на България. Дербито с „Лудогорец“ пък е на 5 октомври в Разград и на „Герена\" се надяват, че до тогава проблемите на Костов с аддукторите ще отшумят напълно. В неделя от 17.30 ч. на комплекс „Евима Спорт Център“ в Банско ще изиграят контролна среща с ФК „Емирейтс“.", "date": "2019.09.05", "title": "Хубчев търси алтернатива на Горанов и Миланов в школата"}
{"url": "https://www.monitor.bg:443/bg/a/view/megan-i-hari-obidili-elizabet-vtora-i-misljat-da-se-mestjat-v-sa-sht-174680", "text": "Херцогиня Меган и принц Хари са обидили кралица Елизабет Втора, защото не са приели поканата й да посетят замъка Балморал край Абърдийншър, Шотландия, пише в. „Сън“. Кралицата винаги кани цялото семейство в имението си по време на двумесечната си почивка там. През тази година херцозите на Съсекс са отказали да идат там с оправданието, че синът им Арчи е едва на 4 месеца. За разлика от тях принц Уилям и Кейт са били там на гости с всичките си деца. Според източника на изданието всички това било доста странно, защото иначе Хали и Меган не са се поколебали да заведат Арчи на почивка в Ибиса. Кралицата била разочарована от решението на внука си, твърди още информаторът. Миналата година Хари и Меган пак си спестиха ходенето до Шотландия, заради ранната бременност на херцогинята на Съсекс. Същевременно стана известно, че Хари и съпругата му се замислят дали да не се преместят да живеят в САЩ. Според източници на в. „Сън“ Хари не е харесал имението в Херефордшир, което му е предложил принц Чарлз. Сега двойката може да се премести в Лос Анджелис, където живее майката на Меган. Причината за това е, че по такъв начин Хари искал да се отдалечи от скандалите в пресата, както и от споровете с брат си Уилям и съпругата му херцогиня Кейт. Междувременно дъщерята на Кейт и Уилям принцеса Шарлот тръгва на училище, предаде Ройтерс. Четиригодишната Шарлот ще се присъедини към по-големия си брат принц Джордж в частното училище \"Томас\" в Батърси, Лондон. Джордж, който е трети поред наследник на британския престол, посещава учебното заведение от 2017 г. Очаква се херцозите на Кембридж да придружат децата си за първия учебен ден на принцеса Шарлот. Херцогинята на Кембридж Катрин пропусна първия учебен ден на принц Джордж преди две години, тъй като страдаше от тежко неразположение, съпътстващо третата й бременност. В частното училище \"Томас\" в Батърси се обучават 560 момчета и момичета на възраст между четири и 13 години. Годишната такса за обучението на 4-годишните възпитаници е близо 19 000 лири (24 000 долара).", "date": "2019.09.05", "title": "Меган и Хари обидили Елизабет Втора и мислят да се местят в САЩ"}
{"url": "https://www.monitor.bg:443/bg/a/view/biznesyt-shte-govori-za-zdraveto-na-slujitelite-174669", "text": "8% от българите страдат от депресия. Това са 1 млн. сънародници, сочат данни за 2017 г. Според експерти числото може да е много по-голямо, защото не всички търсят професионална помощ заради общественото табу. Новонаетите за тази година са 2 317 480, сочат данни на Националния статистически институт (НСИ). 1 768 806 са започнали работа в частния сектор, а останалите 548 674 - в обществения. През 2018 г. тази бройка е била 2 238 402. През последните години смъртността при служителите се покачва със стабилен процент ежегодно. Все повече хора умират от болести като инфаркт и инсулт (71 997 души през 2017 г.), а цели 17 429 си отиват заради злокачествени образувания като рак. Нарастваща тенденция са и състояния като депресия, различни разстройства и невротични болести, свързани със стрес. Причините за прегряване на работното място са претоварване, неудовлетвореност, стрес, наличие на конфликти в работната среда, както и недооценяване от колегите. Друг фактор е промяната в средата, към която хората изпитват трудност с нагаждането. Няма статистика колко хора излизат от сферата на трудовата си ангажираност заради депресии и прегряване. По думите на специалиста по управление на човешки ресурси и организационно консултиране Анелия Горгорова, ако процентът хора на годишна база е сериозен, то дори да остават на работното си място, тези хора не са достатъчно работоспособни. Болестите на кръвообращението са една от топ причините за преждевременна смърт на работниците. Други са злокачествени образувания, болести на дихателната система и на храносмилателната система. през 2016 г. Затова и от Българската стопанска камара (БСК) организират конференция, на която да бъде повдигнат въпросът за здравето на служителите. “Конференцията е насочена към бизнеса и се надяваме с нея да се започне диалог между държавата и различните браншови, работодателски и професионални организации”, коментира Горгорова. По нейни думи здравето на служителите е не само социален, но обществен, бизнес проблем, който може да се задълбочи, ако не се вземат мерки. Тя призова Министерството на здравеопазването, Министерството на труда и социалната политика, както и финансовото министерство да намерят мотивационни, а не наказателни механизми за браншовиците, които да инвестират повече в здравето на своите служители.", "date": "2019.09.05", "title": "8% от българите страдат от депресия (ОБНОВЕНА)"}
{"url": "https://www.monitor.bg:443/bg/a/view/pravitelstvoto-na-italija-66-poloji-kletva-174666", "text": "Новият – стар премиер на Италия Джузепе Конте представи членовете на кабинета си на президента Серджо Матарела и те положиха клетва пред държавния глава. Това е правителство № 66 в историята на Обединена Италия, като бе сформирано въз основа на коалиционно споразумение между смятаното за антисистемно движение „Пет звезди“ и лявоцентристката Демократическа партия. Състои се от 21 министри, десетима от които са „петзвездници“, тоест те са представители на политическата формация с относително мнозинство в сегашния Парламент. Демократите са деветима, един е от подкрепящата управляващата коаалициялява партия „Свободни и равни“, а последният е независим професионалист. Ако се вярва на пишещото братство, това е второто италианско правителство със сериозно преобладаващ розов цвят – дамите-министърки са седем или над 30 на сто! За втори път пък в историята на страната министър на вътрешните работи ще бъде жена – това е 66 годишната полицайка от кариерата и бивш дългогодишен префект на Милано Лучана Ламорджезе. Тя е независимият професионалист в кабинета, родена е в южняшкия град Потенца, завършила е право, омъжена е, има две деца и сега е призвана да оправи проблемите във ведомството, оставени й от нейния предшественик Матео Салвини. Сред тях с особена сила се очертава регулирането на имиграционните процеси съвместно с останалите страни от ЕС, друга важна тегоба на Ламорджезе ще бъде сигурността на гражданите и борбата с нарастващата престъпност. Министър на външните работи е политическият водач на „Пет звезди“ Луиджи ди Майо, който в предишното правителство с партията „Лига“ на Салвини бе вицепремиер и министър на труда и социалното дело. Възловото министерство на икономиката ще бъде ръководено от демократа Роберто Гуалтиери, титуляр на това на отбраната пак е демократ – Лоренцо Гуерини, „петзвездник“ е министърът на правосъдието Алфонсо Бонафеде, който е един от тримата задържали се в изпълнителната власт членове на предишния кабинет. Демократите Тереза Беланова и Дарио Франческини ще ръководят съответно земеделското и културното ведомство, „петзвездниците“ Нунция Каталфо и Лоренцо Фиорамонти – министерствата на труда и образованието, а единственият човек на „Свободни и равни“ Рооберто Сперанца – на здравето. На насроченото за тази вечер първо заседание новият министерски съвет би трябвало да избере бившия премиер Паоло Джентилони за еврокомисар. Според политическите анализатори той се ползва с голям авторитет в Брюксел и сега очакванията на Рим са да му бъде предложен да ръководи важен ресор в комисията на Урсула фон дер Лайн. В тази посока несъмнено би трябвало да му помогнат и открито демонстрираните намерения на новия кабинет и премиера Конте да работят за укрепването на ЕС и за задълбочаването на интеграцията между страните – членки. Правителството би трябвало да се рредстави в Парламента за вот на доверие следващия вторник.", "date": "2019.09.05", "title": "Седем дами в новото правителство на Италия"}
{"url": "https://www.monitor.bg:443/bg/a/view/alkoholyt-ubiva-po-11-000-rusnaci-godishno-174650", "text": "Руските здравни власти бият тревога заради зачестилите случаи на смърт след употреба на алкохол.  За последните шест месеца на 2019 г. този неутешителен показател е скочил с цели 17,2%. За споменатия период алкохолът е станал причина за смъртта на 5500 души, което прави 11 000 жертви на този порок годишно. Ръстът на смъртността от отравяне със спиртни напитки в някои региони достига стотици проценти. В Татарстан, например, показателят е нараснал 12 пъти, което поставя републиката на първо място в страната. Втора в черната класация е Еврейската автономна област, а трета – република Тува. За борба със смъртоносния порок властите са разработили Стратегия за формиране на здравословен начин на живот на населението. Предвижда се законодателната база да бъде допълнена с нормативни актове, целящи да намалят употребата на алкохол и цигари. По-рано постъпи предложение минималната възраст на купувачите на алкохолна и тютюнева продукция да бъде вдигната от 18 на 21 години. Експерти са категорични, че ожесточаването на режима, значително ще намали броя на злоупотребяващите със спортни напитки и цигари младежи в страната. В подкрепа на идеята медици посочват, че в по-ранна възраст рискът от привикване е по-висок.", "date": "2019.09.05", "title": "Алкохолът убива по 11 000 руснаци годишно "}
{"url": "https://www.monitor.bg:443/bg/a/view/ot-dogodina-samo-do-3-praseta-v-domashnata-kochina-174664", "text": "От догодина само до 3 прасета в домашната кочина, вместо досега разрешените 5. Това каза земеделският министър Десислава Танева, след участието си в парламентарния контрол днес. Тя подчерта, че стопанствата трябва да са регистрирани и да спазват стандартите за биосигурност, за да се намалят рисковете от епизоотии. По думите й, се очаква нови мерки за биосигурност да бъдат приложени у нас заради разпространението на Африканската чума по свинете (АЧС), като за целта до края на годината Танева поясни, че до 30 септември трябва да приключи дебатът за новите мерки за биосигурност. \"За нас е важно и в трите вида стопанства (свинекомплекси, фамилни ферми и стопанства тип „заден двор“ - б. а. ) да има съответните нива на биосигурност\", коментира тя. Земеделският министър отчете, че се наблюдава драстично намаление на активните огнища, благодарение на мерките по депопулация в огнищата на АЧС. Министърът информира още, че в понеделник очаква да приключи работата във фермата в Голямо Враново, където на унищожаване подлежат още 1000 свине майки и 3600 подрастващи. В отговор на депутатски въпрос тя информира още, че на стопани в 12 области засегнати от заразата. Подадените заявления за обезщетение са били 7430, в 562 селища, разположени на територията на 90 общини в страната. По време на обсъждането на първо четене в зала на промените в Закона дебата днес стана ясно, че намаляването на популацията на дивите прасета може да се затрудни в частните стопанства и защитените територии. На въпрос на „Монитор“ как ще се реши този проблем земеделският министър Танева поясни, че частните стопанства ще бъдат задължени да го направят. „Даже съм наредила да им се пусне уведомление, че популацията трябва да се намали, защото тя е резервоар на африканската чума по свинете“, отговори тя. По думите й в Северна Европа, където от няколко години се борят с АЧС популацията е намалена драстично и вече нямало дива свиня и за снимка. Относно мерките за намаляване на популацията на глиганите председателят НЛРС-СЛРБ инж. Васил Василев каза за „Монитор“, че е и по този начин ловците да бъдат стимулирани да намалят популацията на дивите свине в районите си. По думите му, по време на ловните излети те по-лесно ще откриват умрелите от болестта животни, ще ги загробват и ще обеззаразяват мястото. „В противен случай трупът му може да остане естествен резервоар и от него други животни да се заразяват и да разнасят болестта“ обясни той. Според него сега ловците нямат интерес да информират за умрели от АЧС глигани, защото има риск да бъде забранен ловът в ловните им участъци.", "date": "2019.09.05", "title": "От догодина само до 3 прасета в домашната кочина (ОБНОВЕНА)"}
{"url": "https://www.monitor.bg:443/bg/a/view/ek-bylgarija-e-propusnala-da-sybere-dds-za-625-mln-evro-prez-2017-g-174668", "text": "За 2017 г. България е пропуснала да събере данък \"Добавена стойност\" (ДДС) за 624 милиона евро (11 на сто), показват данни, представени днес от Европейската комисия. Общо държавите в ЕС са пропуснали да получат ДДС за 137 милиарда евро. В сравнение с предишни години разликата между дължимия и събрания ДДС е по-малка, но все още е значителна, се посочва в съобщението на комисията. Тази значителна разлика между дължимия и събрания ДДС отново показва нуждата от промяна на правилата и от повишено сътрудничество между държавите в ЕС. С разликата между дължимия и събрания ДДС се измерва ефективността на мерките във всяка държава за прилагане и спазване на правилата, като по този начин се прави оценка на пропуснатите приходи заради данъчни измами, избягване на данъци, несъстоятелност, финансова неплатежоспособност и погрешно определяне на размера на дължимия данък, пояснява комисията. Най-голямата разлика между дължимия и събрания ДДС е отчетена в Румъния - 36 на сто несъбрани приходи от ДДС за 2017 г., следвана от Гърция (34 на сто) и Литва (25 на сто). Най-малка е разликата в Швеция, Люксембург и Кипър, където несъбраните приходи от ДДС са средно един процент. В абсолютно изражение най-голямата разлика между дължимия и събрания ДДС е отчетена в Италия - 33,5 млрд. евро. Показателите при отделните държави все още се различават съществено. Несъбраните приходи от ДДС са намалели в 25 държави и са се увеличили в три. Малта отчита спад от седем на сто, Полша от шест на сто, Кипър - с четири процента. Резултатите на Словения, Италия, Люксембург, Словакия, Португалия, Чехия и Франция показват намаление на разлика между дължимия и събрания ДДС с над два процента. Тази разлика силно нарасна в Гърция (2,6 на сто) и Латвия (1,9 на сто), и малко - в Германия (0,2 на сто). В номинално изражение разликата между дължимия и събрания ДДС е намаляла през 2017 г. с 8 милиарда евро и достига 137,5 млрд. евро, като това намаление е сходно на отчетеното през 2016 г. - 7,8 млрд. евро. През 2017 г. разликата между дължимия и събрания ДДС е била 11,2 на сто от общите приходи от ДДС в ЕС, в сравнение с 12,2 на сто през предходната година, се посочва в съобщението. ", "date": "2019.09.05", "title": "ЕК: България е пропуснала да събере ДДС за 624 млн. евро през 2017 г."}
{"url": "https://www.monitor.bg:443/bg/a/view/reklamisti-ot-8-dyrjavi-ni-uchat-na-dobri-praktiki-v-sofija-174665", "text": "Маркетинговият директор на Nike Дейвид Пивк, основателят на движението Goodvertising и автор на едноименния бестселър - Томас Колстер и авторът на „големия победител“ в рекламната пауза на Super Bowl (It’s a Tide Ad) Мади Креймър - това са само част от световно утвърдените имена в рекламния бизнес, които ще пристигнат в София за третото издание на See It Be It Bulgaria. Заедно с присъстващите на събитието, което ще се проведе на 27 октомври в Интер Експо Център, те ще търсят отговори на въпросите, свързани с половата равнопоставеност в сферата. Защо мъжете в рекламния бизнес получават повишение заради потенциал, а жените – при добро представяне и каква е разликата в стереотипите спрямо двата пола на топ менджърски позиции и възможен ли е балансът между майчинство и кариера – това са част от опорните точки, поставени от организаторите на See It Be It. казва Мария Милушева, криейтив директорът на Noble Graphics, единственият роден лауреат от фестивала Cannes Lions, чийто статут за рекламния бизнес се равнява с този на оскарите за киното. Именно като социална програма на форума в Кан стартира и See It Be It. След като си извоюва място сред 15-те участнички на френското събитие преди три години, Милушева пренася събитието и на родна земя. Сред останалите панелисти на See It Be It Bulgaria са още Кира Роест - основател на Ad.Business Amsterdam, Джаки Джо Ханан – продуцент и основател на движението Equal Lens за равенство сред жените фотографи, и Йоана Замфир - криейтив директорът зад емблематичната кампания Bihor Couture. Специален гост на изданието ще бъде Луис Бенсън - фестивален директор на Cannes Lions Health, Lions Innovation, Lions Entertainment & eurobest.", "date": "2019.09.05", "title": "Рекламисти от 8 държави учат на добри практики в София"}
{"url": "https://www.monitor.bg:443/bg/a/view/borisov-se-sreshtna-s-shefa-na-svetovnata-medicinska-organizacija-174671", "text": "Премиерът Бойко Борисов се срещна с президента на Световната медицинска организация проф. Леонид Айделман и президента на Югоизточноевропейския медицински форум доц. Андрей Кехайов., съобщиха от пресцентъра на кабинета „Усъвършенстването и непрекъснатото надграждане на знанията и уменията на нашите лекари и медицински специалисти означават още по-качествени и съвремени грижи за българските пациенти“, заявил Борисов по време на разговора, като на срещата присъствал и здравният министър Кирил Ананиев. Айделман е на посещение в София, за да участва в Десетия международен медицински конгрес, организиран от Югоизточноевропейския медицински форум. Събитието се провежда под патронажа на министерството на здравеопазването. Била обсъдена възможността за по-тясно сътрудничество със Световната медицинска организация и Югоизточноевропейския медицински форум с цел намирането на по-ефективни решения на здравеопазването през XXI век. Кехайов на свой ред отбелязал, че в рамките на медицинския конгрес у нас ще бъде приета Резолюция от София, която да очертае и да даде насоки за новите тенденции в сектора. А с присъствието си проф. Айделман, който е президент и на Израелската медицинска асоциация, заявява подкрепата си за всички лекари и медицински специалисти в тази част на Европа. Ананиев пък отбелязал основните приоритети в на здравното ведомство, като изтъкнал, че те в значителна степен съвпадат с вижданията на Световната медицинска организация за налагащите се промени в здравните системи в световен мащаб. Борисов пък подчертал, че българското правителство подкрепя необходимостта от реформиране и оптимизиране на здравеопазването у нас с цел осигуряване на лечение на високо европейско ниво.", "date": "2019.09.05", "title": "Борисов се срещна с шефа на Световната медицинска организация"}
{"url": "https://www.monitor.bg:443/bg/a/view/528-sybitija-za-godinata-v-evropejskata-stolica-na-kulturata-174662", "text": "Общо 528 публични събития в сферата на културата са се състояли в Пловдив от началото на 2019г. до момента. От тях безплатни и със свободен достъп за публиката са били 376, съобщиха от общинската фондация „Пловдив 2019” по повод петата годишнина от избирането на Пловдив за културна столица на Европа. Статистиката на фондацията сочи, че концертите и музикалните представления са били 84. Театралните постановки – 74, а 130 са били проведените събития на открито. През тази година пространството на фондацията в Тютюневия град, на ул. „Екзарх Йосиф“ 16 в Пловдив е приело общо 56 от всички тези събития. Проектите по бреговете на река Марица и остров Адата през 2019 г. са 19., като в тях попада и специалният Празник на реката, с който преди дни започнаха честванията на годишнината. През тези пет години в изпълнение на основните приоритети от програмата си фондацията е осъществила общо 30 проекта в Столипиново, които включват 268 събития с участието на 595 участници от ромската общност. От април 2018 г. в региона около Пловдив са осъществени общо 340 събития под шапката на Европейска столица на културата, като тази територия включва общините Пазарджик, Карлово, Димитровград, Хасково, Чепеларе, Смолян, Девин, Борино, Рудозем, Златоград, Кърджали. Броят на публиките на събитията с билети или ограничен вход от януари до август 2019 г. надхвърля 120 000 души. Общият брой на публики и участници в инициативата за първата половина на годината и летния сезон надхвърля милион, уточниха от общинската фондация.", "date": "2019.09.05", "title": "528 събития за годината в Европейската столица на културата"}
{"url": "https://www.monitor.bg:443/bg/a/view/krisija-pee-s-papagali-ot-tri-kontinenta-v-plovdiv-174667", "text": "Порасналата принцеса Крисия, която спечели сърцата на меломаните като завоюва второ място на детската Евровизия 2014, ще открие международната изложба „Папагали от три континента” в европейската столица на културата - гр. Пловдив. Датата е 7 септември, а първия тон изпълнителката на „Планетата на децата“ ще изпее в 11,30 ч. Мястото на събитието е търговският център Мол Марково Тепе. Крисия ще изпълни свой бутиков самостоятелен лайф концерт на построена сцена, на метри от уникалните 30 вида екзотични папагали - Какаду,Ара, Току тока, Джулс от популярния детски филм Рио,обявен за изчезнал и защитен вид в природата,приятелят Жоро, а снежнобелият Лукас ще се обясни в любов на малката Крис и ще прошепне нежно I love U! Изложбата \"Папагали от три континента“ ще бъде превърната в истинска джунгла от озеленителя експерт Йордан Сребров, който ще декорира истински палми към интериора.", "date": "2019.09.05", "title": "Крисия пее с папагали от три континента в Пловдив "}
{"url": "https://www.monitor.bg:443/bg/a/view/gebrev-i-noev-polzvali-voennoto-razuznavane-za-lichna-upotreba-174670", "text": "Пионките на банкерът-беглец Цветан Василев – обвиняемият оръжеен бос Емилиян Гебрев и псевдодипломата Бойко Ноев са ползвали ресурсите на Служба \"Военна информация\" за лична употреба зад граница в полза на своя ментор – банкера-беглец. Под давлението на укриващия се в Сърбия подсъдим за фалита на КТБ двамата бизнесмени са разполагали с всички ресурси на СВИ. Това включва както достъпът на службата до свръхсекретна натовска информация, така и това нейни разузнавачи да бъдат ползвани за брокери по сделки с оръжие. Все „ натовски услуги“, които са безценни за обвързаните със сериозни руски връзки Василев и компания. Освен това ОПГ-то на банкера беглец буквално е превърнало разузнавателната служба в частно УБО, което да извършва превозваччески услуги в полза на Василев и кохортата му. Още през юли тази година стана ясно, че служител на военното разузнаване е бил изпратен в приятелска държава от ЕС да шофира автомобила на известен бизнесмен и да го снабдява с информация. Тогава обаче не бе посочено името на така грижливо обслужвания предприемач, който е ползвал за лични нужди услугите на СВИ. Тъй като Василев от години се крие в Сърбия от българското правосъдие обаче, напрактика само Гебрев и Ноев са можели да се възползват от услугите на СВИ. През юли се разбра още, че е дошло пряко от шефа на службата. Той наредил на подчинения си „да брифира бизнесмена, т.е. да го запознае с проблеми, които касаят неговите бизнесинтереси и този представител на \"Военна информация\" да му е таксиметров шофьор няколко дни“. Информацията за злоупотребите в СВИ в полза на олигарси стана ясна по повод разследването срещу доскорошния шеф на служба \"Военна информация\" в Министерството на отбраната - генерал Пламен Ангелов, и предшественика му генерал Светослав Даскалов. Двамата генерали са обвинени за нерегламентирано издаване на достъп до класифицирана информация. Информацията за новото нарушение станала ясна по време на разследването срещу бившия и настоящия шеф на \"Военна информация\", които са обвинени, че са дали право на служители да подписват достъпа до класифицирана информация. Ноев и Гебрев пък пък са едни от високопоствените задкулисни играчи, които играят в отбора на подсъдимите олигарси Цветан Василев, Иво Прокопиев и Огнян Донев и авера им – Газовия барон Сашо Дончев. Как обаче се е стигнало до подобен пробив в служба за сигурност на държавата? Преди два месеца стана ясно, че СВИ е овладяна от задкулисните обвързаности на олигарсите от кръга „Капитал“. А от материали в „Медиапул“ на говорителката на Командира Стояна Георгиева стана и ясно за какво В два поредни текста на „Медиапул“ изданието се опитва да пришие злоупотребите в службата на вечния враг на задкулисните играчи в страната – депутата от опозиционната ДПС и издател на „Телеграф медиа“ Делян Пеевски, за да се прикрие истината за случващото се във военното разузнаване. Така обаче лъсва какво реално тревожи кръга олигарси – явно те са ползвали служители от СВИ като брокери по сделки с оръжие зад граница и сега достъпът им до този ресурс е отрязан, след като службата се проверява от прокуратурата. Точно заради това кримииграчите проведоха операция като по учебник на КГБ. Целта на атаката бе разкритията за закононарушенията в службата да бъдат обвити в гъста информационна мъгла и така да скрият истината. А тя е, че службата вече десетилетия наред функционира буквално като държава в държавата, контролирана от кръга „Капитал“ на Прокопиев и ортака му Цветан Василев. Подсъдимите олигарси под диригентската палка на ментора си Иван Костов вече години наред я ползват като служба за своя лична употреба. Управлявайки я през марионетките си Бойко Ноев, работещ в момента изцяло в интерес на Цветан Василев, и Румяна Бъчварова, играеща в управлението, откакто ГЕРБ е на власт. И получавайки чрез тях достъп до ценни тайни – не само събрани от нашите разведки, но и от тези на партньорските им служби в НАТО и ЕС, които биха могли да използват за натиск и очернящи кампании срещу свои опоненти в страната и в чужбина. По две основни причини военното разузнаване е важно за Костов и олигарсите му. Първата е, че службата е една от малкото, чиито шефове имат право да искат подслушване със СРС-та. Далеч по-важната обаче е, че СВИ борави с информация от всички партньорски служби на страната ни от НАТО и ЕС. Тоест този, който я контролира, има достъп до тайните не само на българското военно разузнаване, но и на всички останали в рамките на алианса и Евросъюза. Огромният обем безценна информация, събирана в СВИ, би представлявала огромен интерес за страни извън НАТО. Като Русия например, която години наред се опитва да използва марионетките си у нас, Най-скорошното лъснало публично проявление на тези щения на Москва беше „Дунарит“, който на два пъти стана обект на опит за вторичен грабеж от страна на банкера беглец Цветан Василев и руския му покровител – приближения до Кремъл олигарх Константин Малофеев. За да се озове накрая под управлението именно на Емилиян Гебрев. Предприятието е безценно за Кремъл, защото изпълнява поръчки по натовски стандарти и съответно разполага с цялата нужна информация за стандартите, на които трябва да отговарят боеприпасите в държавите от алианса. А също и с данни за различните поръчки, изпълнявани не само от България, а и от останалите страни членки.  ", "date": "2019.09.05", "title": "Гебрев и Ноев ползвали военното  разузнаване за лична употреба"}
{"url": "https://www.monitor.bg:443/bg/a/view/shefyt-na-kat-v-ruse-nujna-e-promjana-za-podobrjavane-na-sybiraemostta-na-globite-na-chujdenci-174660", "text": "Необходима е промяна на законодателството, за да се подобри събираемостта на глобите за извършени нарушения на пътя от чужденци, коментира днес пред журналисти началникът на сектор „Пътна полиция“ в Русе главен инспектор Михаил Манов. Общо 1074 пътни нарушения са извършени в Русенска област от чужди граждани за осемте месеца на тази година. Издадени са 146 наказателни постановления, съставени са 94 фиша, 834 са електронните фишове. Повечето от санкционираните са румънци, следват граждани на Турция, Молдова, Северна Македония, Украйна и други. Съгласно сега действащия Закон за движение по пътищата нарушителят чужденец не се задължава да заплати глобата си, докато е на територията на страната ни, и може да я напусне спокойно през всеки граничен пункт. Съвсем малък процент после внасят дължимата сума в хазната ни. „Съставянето на акт изисква предявяване на нарушението на съответния майчин език, следва издаване на наказателно постановление и връчването му на адресата. След това има седемдневен срок, в който наказателното постановление трябва да влезе в сила, тъй като нарушителят има право да обжалва“, обясни Манов дългата и тромава процедура. Нарушенията, извършени от чуждите водачи, са несъобразена скорост, неспазване на предимство и други. Трима шофьори на тежкотоварни камиони са седнали зад волана с концентрация на алкохол над 1,2 промила. Общият брой на пътните нарушения в Русенско за осемте месеца на годината е 36 751, допълни Манов.", "date": "2019.09.05", "title": " Шефът на КАТ в Русе:  Нужна е промяна, за да се подобри събираемостта на глобите от чужденци"}
{"url": "https://www.monitor.bg:443/bg/a/view/festival-na-zanajatite-shte-se-provede-na-samovodskata-charshija-174656", "text": "Традиционният Фестивал на занаятите ще се проведе от 20 до 23 септември на Самоводската чаршия във Велико Търново. Събитието е вдъхновено от Европейската инициатива “Нощ на музеите”, а началото му е поставено през 2011 г. от Общинската туристическа агенция „Царевград Търнов“. Предстоящият празник ще съчетае минало и настояще в занаятите, традициите, музиката и съвременното изкуство. Ще има изложение на занаятчии от страната, в което 60 творци ще покажат ръчно изработена керамика, свещи, бижута, аксесоари, играчки, кожени, бутикови и интериорни изделия, плъсти. В  базара на продукти и храни с еко произход ще се предлага ръчно точена юфка, различни видове мед, сирена и сладка, лютеница, продукти от козе мляко, печени на мангал кестени. В своите работилници майсторите от чаршията ще демонстрират съхранените от тях старинни технологии и ще дават уроци  на желаещите. На фона на уникалната архитектура и автентичната обстановка на Старо Търново ще има изпълнения на улични артисти и музиканти, различни пърформанси, интерактивни игри, детски забавления и представления. В празника ще се включи духовия оркестър на СУ „Емилиян Станев“ „Джуниър бенд“, а на сцената пред арт бар „Хипстър“ ще се е традиционния базар на грамофонни плочи  и уроци по скречинг. За малките посетители на събитието ще има детска работилничка за сапуни, кулинарни демонстрации с шеф Радичев, точене на юфка и ателие за керамика на открито. Разнообразна музика ще предложат вечерните концерти, които ще започват в 19:00 ч. На 20 септември на живо ще свири хибридната музикална формация Бас Народен, съчетаваща електронна музика и фолклорни елементи, Коприва и Сърмата Хари и бенд, а в събота, 21-ви септември, Ред Хот Трибют и компания. Неделната вечер на 22-ри септември, ще започне с група „Графити“ с ръководител Аделина Колева, след което ще звучи акустичен суинг с Деси Андонова и Петър Георгиев, а от 21:30 ч. ще е концерта на Дичо. За любителите на българските народните ритми ще има едночасови хоротеки на 21 и 22 септември от 18:00 ч. Есенните празнични вечери ще завършват с различни атрактивни огнени спектакли от 23,00 часа. Програма 20 септември /петък/ 10:30 – 19:00 ч. Демонстрации в работилниците на АЕК „Самоводска чаршия“ 14:30 – 19:00 ч.  Детска работилничка за сапуни, кулинарна работилничка \"Юфката на баба Калинка\" и демонстрации с шеф Радичев 19:00 ч. Група Бас Народен и Коприва 21:30 ч. Сърмата Хари и бенд 23:00 ч. Огнено шоу 21 септември /събота/ 10:30 – 19:00 ч. Демонстрации в работилниците на АЕК „Самоводска чаршия“ 10:30 – 19:00 ч.  Детска работилничка за сапуни, кулинарна работилничка \"Юфката на баба Калинка\" и демонстрации с шеф Радичев 14:00 – 21:00 ч. Изпълнения  на улични артисти за деца и възрастни 16:00 ч. Дефиле на „Джуниър бенд“, духов оркестър  на СУ „Емилиян Станев“ 16:00 ч. Традиционен базар на грамофонни плочи  и уроци по скречинг на сцената пред арт бар „Хипстър“ 16:00 – 18:00 ч. Детско ателие “”Керамика на открито”” с Гергана Пенова 18:00 – 19:00 ч. Хоротека 18:00 – 19:00 ч. Отворена музикална сцена пред арт бар „Хипстър“ 19:00 ч. - 22:00 ч. Ред Хот Трибют и компания 23:00 ч. Огнено шоу 22 септември /неделя/ 10:30 – 19:00 ч. Демонстрации в работилниците на АЕК „Самоводска чаршия“ 10.30 – 19.00 ч.  Детска работилничка за сапуни, кулинарна работилничка \"Юфката на баба Калинка\" и демонстрации с шеф Радичев 14:00 – 21:00 ч. Изпълнения  на улични артисти за деца и възрастни 16.00 ч. Традиционен базар на грамофонни плочи  и уроци по скречинг  арт бар „Хипстър“ 16:00 – 18:00 ч. Детско ателие “”Керамика на открито”” с Гергана Пенова 17.00 ч. Откриване на изложба на Милена Иванова в Арт бар „Хипстър“ 18.00 – 19.00 ч. Хоротека 19.00 ч. Група “”Графити”” с ръководител Аделина Колева 20.00 ч.-21:00 ч. Sing and Swing с Деси Андонова и Петър Георгиев 21:30 ч. Концерт на Дичо 23.00 ч. Огнено шоу 23 септември /понеделник/ 10:30 – 19:00 ч. Демонстрации в работилниците на АЕК „Самоводска чаршия“ 10.30 – 17.00 ч. Детска работилничка за сапуни, кулинарна  работилничка \"Юфката на баба Калинка\" и демонстрации с шеф Радичев", "date": "2019.09.05", "title": "Фестивал на занаятите ще се проведе на Самоводската чаршия"}
{"url": "https://www.monitor.bg:443/bg/a/view/na-kulata-hvanaha-dvama-petrichani-s-blizo-200-grama-chist-heroin-174658", "text": "   Вчера при добре организирана полицейска акция паднаха в капан двама петричани с близо 200 грама чист хероин,  готов да бъде изнесен  на техни авери в Гърция.   На граничния пункт при извършената  щателн проверка на лек автомобил „Ауди“ с 40-годишен водач от гр.Петрич и пътуващ в него 47-годишен, също от Петрич, полицаите откриха два пакета. Единият от които съдържащ около 78 грама  кафяво, прахообразно вещества и втори, съдържащ около 108 грама кафяво, прахообразно вещество. След  направения полеви тест същите са реагирали положително на хероин. Водачът на автомобила и спътникът му арестувани със заповед за задържане до 24 часа.    От благоевградската полция съобщават още, че в  хода на работата по случая са извършени претърсвания и изземвания в стопански постройки, находящи се в землището на гр.Петрич, собственост на 59 – годишен мъж от гр.Петрич, при които е намерена и иззета около 1 040 грама суха, тревиста маса, реагираща положително на канабис. Като съпричастни към разпространението и извършения трафик към Р.Гърция със заповед за задържане до 24 часа са задържани 59 – годишният мъж и мъж на 48 години от гр.Петрич.", "date": "2019.09.05", "title": "На Кулата хванаха  двама петричани с близо 200 грама чист хероин"}
{"url": "https://www.monitor.bg:443/bg/a/view/gerb-zapazva-sykratenoto-proizvodstvo-sydyt-shte-reshava-dali-da-namalja-nakazanijata-174654", "text": "Да се запази съкратеното производство, но при тежки престъпления – убийство, блудство, изнасилване или тежка телесна повреда, съдът да решава дали въобще да има редуциране на наказанията.  Такива промени в Наказателния кодекс внасят депутатите от ГЕРБ. Самите поправки пък са разработени от съвета по законодателство към правосъдното министерство, стана ясно от думите на министър Данаил Кирилов, който бе в парламента за представянето на промените в НК. Само преди няколко дни БСП и ВМРО внесоха свои предложения за изменения, но в НПК, за отпадане на съкратеното производство при тежки престъпления, които водят до смърт или тежка телесна повреда. Поводът пък бе случаите на насилие над деца в село Сотиря. Сега от ГЕРБ предлагат свои поправки в подобна насока. Тяхната цел обаче е да се запази съкратеното производство, но да се развържат ръцете на съдилищата дали да ма съкращаване на присъдата и наказанията. В момента при съкратено производство и при признание от страна на обвиняемия, магистратите са длъжни са редуцират наказанието с  1/3.  ГЕРБ предлагат обаче това да не е задължително, а разясни Данаил Кирилов. Преди това шефката на правната комисия Анна Александрова поясни, че делата по обшия ред също не гарантират, че присъдата ще е най-тежката. На свой ред нейният колега Красимир Ципов уточни, че не трябва да се стрига до ограничаване на института на съкратеното производство, защото преди това делата за тежки убийства са се точили над 10-15 години, а извършителите не получавали заслуженото наказание. По думите му когато обвиненият си признае за престъплението, той получава ускорено производство и като бонус – намаляване на наказанието. Именно сега това се опитват да избегнат. Кирилов пък изтъкна, че съкратеното производство е успешно в други правни системи и добави, че при тежки случаи няма да може да се прилага облекчаване или размяна на наказанията.  Пак по преценка на съда ще може да се променя и тежестта и замяната на доживотна присъда без замяна само с доживотна или от доживотна на затвор до 20-30 години. Той успокои, че  „Целта на законопроекта е да изпълнят и двата, желани от обществото, ефекта  - да види бързо резултат, че има осъдени и това наказание да е справедливо и съдът да прецени и да даде тежкото наказание“, обясни депутатът от ГЕРБ Мануил Манов.", "date": "2019.09.05", "title": "ГЕРБ запазва съкратеното производство, съдът ще решава дали да намаля наказанията"}
{"url": "https://www.monitor.bg:443/bg/a/view/jajca-se-zarejdat-s-energija-ot-carichina-174351", "text": "Яйцата ми са толкова здрави и вкусни, защото пъдпъдъците и кокошките, които отглеждам, се зареждат от дупката в Царичина. Така с чувство за хумор обяснява защо неговите яйца са толкова хубави и търсени Младен Кузманов. Той продава всичко, което произвежда, на Фермерския пазар в София пред Министерството на земеделието. Не, не ми и трябва друго място, обяснява той. Редуват се с друг негов колега, производител на пъдпъдъчи яйца, през седмица на пазара и се справят отлично. Дори не могат да смогнат на търсенето.  Единствената реклама, която си прави, е счупено кокоше яйце, за да се вижда жълтъкът му.  А той е оранжев. Младен Кузманов е столичанин, родом от Берковица. Преди четири години му идват нанагорно задръстванията в София и без много да мислят, се преместват със съпругата му в Царичина, в планината, на над 1000 м височина. Място, известно на всеки българин като Дупката в Царичина, където преди години търсиха и според легендите намериха следи от пришълци от Космоса. Дали това е вярно или легенда, факт е, че и Кузманови, и техните птици се чувстват отлично във ферма „Яйко“, която е много близо до гората. Толкова близо, че през зимата се случва поне веднъж месечно да гърмя по лисиците, които се опитват да ми откраднат от кокошките, разказва Младен Кузманов. Той се занимава със строителен бизнес и всеки ден пътува до столицата сутрин, а вечер се връща. Но когато се премества в селото, се регистрира като земеделски производител. И започва да отглежда пъдпъдъци и кокошки. Толкова му спори, че от 100 пъдпъдъка първоначално вече има 600. До Нова година смята да ги направи 1000. От 10-12 кокошки, които са се мотали и са кълвали червейчета из двора, птиците вече са станали 80. И докато пъдпъдъците са в кафези, какъвто е редът за отглеждането на тези птици, то кокошките се разхождат из двора и кудкудякат на воля като истински царски особи. Сред тях има и петли, за които дамите се бият в истинския смисъл на думата. Но и пауни, донесени от Шабла. Породи? При мен специални породи носачки няма, смее се стопанинът. Селски кокошки просто. Толкова истински, че тази пролет са му легнали квачки и от яйцата са се излюпили над 40 пиленца. В интерес на истината в днешно време, когато повечето от кокошките се излюпват в инкубатор, да се появи истинска квачка е цяло чудо. Просто защото, излюпени изкуствено, повечето от птиците губят майчиния си инстинкт и не желаят да мътят. Така че при птиците от ферма „Яйко“ може да се окаже, че има и космическа намеса, шегуваме се със стопанина. Младен Кузманов обясни, че освен с червейчета кокошките, както и пъдпъдъците се хранят само със зърнените фуражи на фирма „Вианд“, която е в стопанството на двореца Враня. Съпругата му забелязала, че от тази храна носливостта и при двата вида птици е най-висока, а и те явно я харесват. За да стигнат до този извод, пробвали от сръбски фураж, на фирма от Пазараджик,  фуражния комбинат от Враня.  Едната клетка с пъдпъдъци хранехме само с един фураж, другата - с другия, и третата - с третия. Така установихме кой е най- добрият, каза Младен. На Враня е сертифициран, няма никакви антибиотици и примеси. Само зърно, увери фермерът.   Двамата със съпругата си и нейния баща сами си отглеждат зеленчуци. Тази година имат свръхпроизводство на домати. Уникални са доматите на съпругата ми, признава Младен. Той е донесъл от тях за продан, защото се чудят какво да ги правят.  Торят ги с прегоряла тор от пъдпъдъците от миналата година. Пръскат с класическата смес от вар и син камък два пъти. Нищо друго. Доматите са здрави и никакви болести досега не са ги нападнали. Това, което е направил в допълнение, е, че е поставил противоградна мрежа. Поставя я в ранна пролет с найлон отгоре, после го маха. След 15 септември отново го слага, защото са на  над 1000 м височина и падат слани. Миналата година са имали градински домати и на коледната трапеза. Тези, които не са узрели, ги оставят на терасата и там си червенеят. Сортовете не са никакви сортове, а бабешки, от семената, които се сушат на вестник.    ", "date": "2019.09.05", "title": "Яйца се зареждат с енергия от Царичина "}
{"url": "https://www.monitor.bg:443/bg/a/view/nap-razkri-kakvi-lichni-danni-sa-otkradnali-hakerite-174655", "text": "Вече е достъпно приложението, чрез което всеки гражданин може да разбере какви негови лични данни са били неправомерно разпространени, вследствие на неоторизирания достъп до данните на НАП, осъществен през месец юли тази година. Електронната услугата е публикувана в специално разработен сайт, чрез който НАП ще продължи да информира засегнатите лица. Справката за това какви лични данни са били неправомерно разпространени може да се направи на адрес:  . Проверката изисква въвеждане на персонален идентификационен код (ПИК), издаден от НАП или квалифициран електронен подпис (КЕП), който съдържа ЕГН. Освен чрез електронната услуга, информация за типа лични данни, които са били неправомерно разпространени, гражданите ще могат да получат и във всички офиси на НАП след представяне на документ за самоличност. Българските граждани, които не разполагат с ПИК и КЕП, живеят дългосрочно в чужбина и нямат възможност да посетят офис на НАП, могат да получат информация на телефонния номер за връзка с НАП от чужбина - +359 2 9859 6801. След свързване, наш експерт ще зададе контролни въпроси с цел идентификация и предоставяне на нужната информация. Обща информация за чуждестранните лица е публикувана в английската версия на създадения по темата сайт. Чуждестранните лица, за които има разпространени лични данни, ще бъдат уведомени от данъчната си администрация. Новата надградена услуга, предоставяща информация за неправомерно достъпените и незаконно разпространени лични данни, замества съществуващата досега проверка, която се извършваше с ЕГН и телефонен номер.", "date": "2019.09.05", "title": "НАП разкри какви лични данни са откраднали хакерите "}
{"url": "https://www.monitor.bg:443/bg/a/view/meningit-pokosi-6-godishen-pacient-v-tyrgovishte-174653", "text": "Момченце на 6 години е починало от менингит в МБАЛ - Търговище. Новината потърди директорът на болницата д-р Иван Светулков. Аутопсията трябва да установи вида на заболяването и ще се прецени дали има опасност за лицата, която са контактували с детето, тъй като при някои видове менингит заболяването може да е опасно и за контактните. От РЗИ в Търговище съобщиха за вероятен случай на менингит при дете още на 27 август т. г. Момченцето било от Омуртаг, но живеело със семейството си в Белгия, където работят родителите му и през летните месеци се връщало в България. На 22 август т. г. детето се почувствало зле. Откарали го в болница с висока температура, зачервено гърло, настъпили припадък и гърч, след което малкият пациент изпаднал в безсъзнание. След снемане на анамнеза от близките и уточняване, че момчето не е ухапано от кърлеж или някакво друго насекомо, което би могло да доведе до подобна симптоматика, тежката клинична картина насочила лекарите към диагнозата менингоенцефалит. Взети били всички проби за допълнителни изследвания. Въпреки започналото лечение на 5 септември състоянието на пациента се влошило. \"Детето е починало в ранните часове. Предстои да се направи аутопсия, за да се установи със сигурност какъв е вида на заболяването\" - коментира д-р Иван Светулков. Това е първият случай на пациент с менингоенцефалит в Търговищка област за тази година.", "date": "2019.09.05", "title": "Менингит покоси 6-годишен пациент в Търговище"}
{"url": "https://www.monitor.bg:443/bg/a/view/oshte-11-jeni-obvinjavat-plasido-domingo-v-seksualen-tormoz-174661", "text": "Още 11 жени са отправили обвинения срещу легендарния оперен певец и диригент Пласидо Доминго в сексуално посегателство, сексуален тормоз и непристойно поведение, предаде Асошиейтед прес. Миналия месец осем певици и една танцьорка разкриха за агенцията, че са били обект на сексуален тормоз от страна на отдавна женения тенор, роден в Испания, в продължение на три десетилетия от края на 80-те години на миналия век. Доминго се е опитвал да ги ангажира в сексуални отношения на различни места. Сред тях са оперни компании, в които е заемал ръководни постове. Сега други 11 жени отправят обвинения срещу Доминго, който понастоящем е директор на Лосанджелиската опера. Една от тях разкрива, че именитият тенор принудително е опипал гърдите й под роклята зад сцената. Случката датира от 1999 г. Други разказват, че също са били обект на нежелания домогвания от страна на Пласидо Доминго - опити да ги докосва или целува. Сценични работници описват как са правили усилия да предпазят млади жени от набезите на тенора, докато администраторите са си \"затваряли очите\". В изявление говорителка на Пласидо Доминго окачествява обвиненията като \"осеяни с несъответствия\", без да навлиза в подробности.", "date": "2019.09.05", "title": "Още 11 жени обвиняват Пласидо Доминго в сексуален тормоз"}
{"url": "https://www.monitor.bg:443/bg/a/view/bashta-i-sin-v-aresta-nabili-shofior-zaradi-zasechka-na-pytja-174657", "text": "Баща и син от Пловдив попаднаха в ареста, след като набиха шофьор заради засечка на кръстовище в квартал „Кючук Париж”, съобщиха от полицията в града. Сигналът там бил получен около 16,30 часа. Той гласял, че край кръстовище между улиците „Македония“ и „Кукуш“ от лек автомобил „Мерцедес“ слезли шофьорът и негов спътник, нанесли побой на 39-годишен водач на лек автомобил „Форд“ и се оттеглили с колата си в неизвестна посока. Пострадалият бил откаран в болница за оказване на медицинска помощ. Там дал показания пред полицаи. По думите му спречкването с непознатите, възникнало заради засичане на пътя. Униформените започнали проверка, по време на която били разпитани очевидци на спречкването. Бил иззет и видеоматериал. По указания на дежурен районен прокурор било образувано досъдебно производство по чл. 325, ал.3 от НК и стартирали незабавни издирвателни действия. Още в същия ден полицаите установили чия е леката кола „Мерцедес” и кои са били двамата мъже, пътували в този автомобил. Станало ясно, че това са пловдивчанин на 63 години и неговият 20-годишен син. С полицейска заповед двамата са задържани за срок до 24 часа. Работата по изясняване на обстоятелствата около случая продължава под наблюдение на Районна прокуратура – Пловдив, съобщиха оттам.", "date": "2019.09.05", "title": "Баща и син в ареста, набили шофьор заради засечка на пътя"}
{"url": "https://www.monitor.bg:443/bg/a/view/finalyt-na-diamantenata-liga-s-mirela-demireva-i-zavryshtaneto-na-habib-nurmagomedov-v-ufc-prjako-po-max-sport-2-174663", "text": "Една от най-успешните български лекоатлетки през последните години – Мирела Демирева, ще преследва място на почетната стълбичка на финалите в Диамантената лига. Заключителният турнир от престижната верига ще се проведе в петък, 6 септември, в Брюксел с начален час 21:00 и ще се излъчва пряко по MAX Sport 2. Сребърната медалистка от Олимпиадата в Рио де Жанейро 2016 се намира в много добра форма, след като само преди броени часове спечели безапелационно златния медал в скока на височина на Балканиадата. Финалите на Диамантената лига се явяват и последна репетиция за Демирева преди Световното първенство в Доха, което започва в края на месеца. Другото топ събитие в програмата на спортните канали на А1 през празничния уикенд е новото Pay-per-view събитие на UFC. Домакин на UFC 242 е столицата на ОАЕ – Абу Даби, а основната битка ще е за световната титла в лека категория между непобедения Хабиб Нурмагомедов и Дъстин Поарие. Двубоят е очакван с огромен интерес от феновете, тъй като той ще е първи за дагестанския шампион от октомври 2018 г., когато той първо победи Конър Макгрегър, а после получи наказание заради мелето, което предизвика в залата след мача с ирландеца. UFC 242 ще се излъчи пряко по MAX Sport 2 на 7 септември от 21:00 часа.", "date": "2019.09.05", "title": "Финалът на Диамантената лига с Мирела Демирева и завръщането на Хабиб Нурмагомедов в UFC пряко по MAX Sport 2"}
{"url": "https://www.monitor.bg:443/bg/a/view/op-sys-zakon-za-dopylnitelna-pomosht-na-pensionerite-174646", "text": "Депутатите от ОП внесоха закон за защита на правата и интересите на възрастните хора. Това обявиха депутати от партията по време на брифинг в НС. По думите на Александър Сиди, това, което са направили е да обединят текстовете в един нормативен акт на тази група хора, тъй като били пръснати по множество закони.  Основните идея на закона са да гарантират нормален и достоен начин на живот на възрастните хора, чрез приемането им в общности. Той обясни, че се създава съвет на старейшините във всяка община, който съвет ще защитава правата на възрастните пред местните власти.  Сиди обясни, че втората част на закона се отнася до достойно то заплащане на тези хора. От думите му стана ясно, че с този закон се гарантира възможността на българските граждани да получават допълнително материални стимули от държавата до размера на прага за бедност. \"Това е една минимална издръжка от държавата, която да допълва получените доходи до официалната линия за бедност в страната\", добави той. \"Законът ще дава държавна помощ на възрастните, която ще допълва пенсиите им до минималния праг на бедността. 346 лева трябва да е минимумът от средства, с които да разполага всеки пенсионер\", заяви от своя страна Валери Симеонов. Той припомни, че това е обща цел, задача и предизборен ангажимент на ОП. Също така  лидерът на НФСБ похвали депутатите от ВМРО, които подготвили закона. Симеонов поясни, че няколко пъти е правен опит да бъде прокаран закона, но в малката коалиция не се приемала радушно идеята. Сега в новия състав на групата нещата тръгнали, според него. По думите на съпредседателя на ОП Искрен Веселинов след като се приспаднат другите плащания, годишно тази мярка ще струва около половин милиард лева на бюджета.", "date": "2019.09.05", "title": "ОП със закон за допълнителна  помощ на пенсионерите"}
{"url": "https://www.monitor.bg:443/bg/a/view/bsp-iska-blickontrol-na-premiera-174651", "text": "След като президента Румен Радев поиска в речта си в НС министът-председателя да се явява веднъж месечно в НС и да отговаря на въпроси от ПГ на БСП внесоха предложение в правилника за работа на НС подкрепящо това искане.  По думите на зам.-председателя на ПГ на БСП Крум Зарков предложението е да възстанови така наречения блицконтрол. Той обясни, че в тази процедура предлагат в последните до два часа всяка първа сряда на месеца, министър-председателят и заместник министър председателите да се явяват в Народното събрание и да отговарят на въпроси от всички групи. Зарков уточни, че, ако по уважителни причини не могат да направят това председателят на НС уговаря друга дата.  \"Считаме, че това е крайно наложително, за да се възстанови истинската контролна функция на парламента\", добави той. ", "date": "2019.09.05", "title": "БСП иска блицконтрол на премиера"}
{"url": "https://www.monitor.bg:443/bg/a/view/kovacheva-poloji-kletva-kato-ombudsman-obeshta-da-zashtitava-pravata-na-grajdanite-174649", "text": "Диана Ковачева положи клетва като омбудсман пред Народното събрание. Това се наложи след като досегашният тотуляр на поста Мая Манолова подаде оставка и се впусна в надрепавата за местните избори наесен за кмет на София. Ковачева ще заема поста докато НС не насрочи процедура за избор на нов омбудсман. Досега Ковачева бе заместник на Манолова в институцията.  След като положи клетва тя поясни, че прави това със съзнанието, че поема голяма отговорност. Основата задача пред нея пък била да се грижи за правата на гражданите и да се бори срещу посегателството върху тях. \"Омбудсманът трябва да е там, където са проблемите на гражданите\", каза Ковачева пред депутатите и поясни, че с всички сили ще защитава принципите на конституцията, в които всички хора се раждат с равни свободи и права. Тя заяви, че ще разчита на сътрудничеството с институциите, особено на НС, тъй като омбудсманът може да посочи проблемите, но институциите имат правомощията да ги решат. Ковачева даде да се разбере, че ще заложи на приемствеността  и обеща да бъде активна и безпристрастна. ", "date": "2019.09.05", "title": "Ковачева положи клетва като омбудсман, обеща да защитава правата на гражданите "}
{"url": "https://www.monitor.bg:443/bg/a/view/a1-pusna-smartfoni-s-do-50-namalenie-za-novata-uchebna-godina-174652", "text": "В месеца на учениците А1 стартира кампания с намаления за пет модела смартфони. Потребителите ще имат възможност да купят A1 Smart N9, Huawei P Smart 2019, Nokia 2.2, Motorola Moto One Lite и Alcatel 1s с до 50% намаление. Намалението е валидно с абонаментен план А1 ONE L или по-висок, като клиентите могат да изберат смартфон и в комплект с функционален аксесоар и да получат 2 безплатни премии за застраховка Моят телефон. A1 Smart N9 Първият собствен смартфон на А1 се позиционира в ниския клас смартфони, като включва характеристики от по-високия, сред които 5,47-инчов HD+IPS дисплей, четириядрен процесор, 16GB вградена памет и 2GB оперативна памет. На гърба на смартфона са разположени сензорът за пръстови отпечатъци и основната камера от 13MP. Селфи камерата е от 8MP, като предоставя различни режими за заснемане. При покупка на смартфона, потребителите ще открият в комплекта и прозрачен калъф, който пасва на елегантния му дизайн. A1 Smart N9 се предлага с 36-месечна гаранция за 4,99 лева на месец или 109,99 лева с план A1 ONE L. Huawei P Smart (2019) Смартфонът впечатлява с елегантен дизайн, мощен процесор, памет, батерия и функции с изкуствен интелект. Притежава 6,21-инчов FHD+ дисплей с минималистично пространство за селфи камерата тип „капка”. Всичко това се съчетава с извит 3D корпус с лъскава структура, тънък и елегантен профил. Основната камера е от 13MP (f/1.8) + 2MP сензор за повече дълбочина на кадъра. Селфи камерата е от 8MP, като автоматично разпознава 8 сцени, с което оптимизира снимките в реално време. AI функциите на основната камера идентифицират до 500 сцени, с възможност за сегментация в 22 категории. P Smart (2019) работи с осемядрен процесор, оптимизиран с AI функции и за по-добра производителност и по-добро използване на заряда на мощната 3 400 mAh батерия. Паметта за съхранение е 64GB, с възможност за увеличаване на капацитета с допълнителна карта памет до 512GB. Смартфонът работи с операционна система Android 9 Pie в комбинация с последния интерфейс от Huawei – EMUI 9.0, предлагащи по-голяма производителност, удобство и нови функции. Смартфонът се предлага в комплект с прозрачен калъф и е наличен за 9,50 лева на месец или 249,99 лева в брой с план A1 ONE L. Nokia 2.2 Nokia 2.2 има изчистен дизайн със заоблени страни, правейки го удобен за държане с една ръка. Смартфонът има HD+ IPS дисплей с капковидно изрязан прорез и с големина от 5.71 инча. Nokia 2.2 разполага с основна камера от 13 MP (f/2.2), поддържаща HDR технология, автофокус, функциите за заснемане на панорамни изображения и заснемане на FHD видео до 1080 пиксела и до 30 кадъра в секунда. Селфи камерата е от 5 MP, като предоставя възможност за добавяне на различни филтри за снимане. Хардуерът се допълва от четириядрен процесор, оперативна памет от 2GB и 16GB вградена памет, която може да се увеличи с още 32GB чрез microSD карта памет, налична в комплекта. Моделът е част от програмата на Google – Android One, което означава, че от софтуера са премахнати излишните приложения, а операционната система получава бързи ъпдейти за сигурност. При покупка на смартфона настоящите и нови клиенти на А1 ще получат смартфона в комплект с оригинално хендсфри. Nokia 2.2 се предлага за 5,99 лева на месец или 119,99 лева в брой с план A1 ONE L. Motorola Moto One Lite Моделът се позиционира от нисък към среден клас, като притежава елегантен, красив дизайн със заоблени ръбове и прецизно изработен 2.5D Corning@ Gorilla® Glass панел. Moto One Lite има 5,9-инчов Max Vision HD+ дисплей, осигуряващ съотношение на страните от 19:9. На гърба има двойна камера 13MP + 2MP, а селфи камерата е от 8MP, като предоставя функция за добавяне на „боке“ ефекти. Основната камера предоставя различни функции като анимиране на избран елемент от статичен кадър, добавяне на цветен акцент към черно-бяла снимка, както и функцията Google Lens. Смартфонът има осемядрен процесор, 3GB оперативна памет и 32GB вградена памет, като при покупка клиентите на А1 ще получат допълнителен аксесоар – microSD карта памет с 32GB. Motorola Moto One Lite е достъпен за 9,50 лева на месец или 199,99 лева в брой с план A1 ONE L. Alcatel 1s Дизайнът е с изчистени и заоблени линии, правейки го удобен за държане с една ръка. Дисплеят е 5,5-инчов HD+ IPS LCD, със съотношение на страните от 18:9. Хардуерът е допълнен от осемядрен процесор, 3GB оперативна памет и 32GB памет за съхранение в базовата си версия, батерия от 3060 mAh. Alcatel 1s разполага с основен сензор от 13MP с интерполация до 16 MP и сензор за дълбочина от 2MP, като камерата включва HDR технология, функция за заснемане на панорамни изображения и по-добро заснемане в ниска осветеност, благодарение на LED светкавицата. Смартфонът работи с най-новата версия на Android – 9 Pie, даваща повече възможности на потребителите. Alcatel 1s се предлага в комплект с TTEC RIO хендсфри за 4,50 лева на месец или 108 лева в брой с план А1 ONE L.", "date": "2019.09.05", "title": "А1 пусна смартфони с до 50% намаление за новата учебна година"}
{"url": "https://www.monitor.bg:443/bg/a/view/v-pazardjik-ima-dinozavri-174642", "text": "Честит септември everybody! Започна най-якият месец в годината и аз, Конан Дъмфи, роден в Лондон и понастоящем живеещ в Овча купел, държа да ви обърна внимание на това. Септември е super cool, защото хем официално лятото е свършило, хем обаче още е топло. I don’t know, защото всички поети са such a morons и се прехласват толкова по пролетните месеци като Май, например. През май, вече нямаш търпение да дойде лятото. Костите ти са се вледенили от зимата, а често си overwhelmed, понеже вали дъжд. Докато, септември mate е точно обратното. Всеки топъл ден е като bonus от отиващото си лято. Приемаш за нормално времето да е гадно, и затова се радваш, когато не е. През септември, дните са приятни, нощите вече са прохладни. През септември си refreshed след вканцията на море, свалил си няколко килограма от жегите, натрупал си тен ( in my case, кожата ми е по-червена и луничките не изпъкват толкова) и си готов за нови предизвикателства. Also през септември има толкова много празници и съответно почивни дни. Общо взето, ако месец Май е измамено очакване, то септември definitely е приятна изненада. Точно такова беше и посещението ни в Пазарджик. Ако трябва да бъда честен, в Пазарджик бяхме в последния уикенд на август, когато се връщахме от  . The truth is, че Пазарджик толкова много приятно ме изненада, че ще го броя за част от септември. What a big deal сигурно си мислите вие, Кони Бежанеца трябва да е retard, за да си мисли, че може да ни впечатли с история за екскурзия в Пазарджик. Come on, все пак това е bloody Пазарджик – няма море, няма планина, няма хилядолетна история, няма даже една разкопана тракийска могила. Аз си мислех absolutely същото нещо, когато тръгвайки от Пловдив решихме да направим side trip за още един печат по пътя. Все пак Пазарджик е основан чак през 16 в., нещо което за българските стандарти при основаване на селища е направо ridicules. Земеделците и животновдъдите от съседните тракийски и родопски села се събирали веднъж в седмицата на поляната при река Марица, за да си разменят стоките. В последствие султанът заселил татари в района и ги назначил да охраняват пазара, после самите търговци се преместили да живеят на място и така постепенно Пазарджик се превърнал в град. That’s all folks! Няма римски императори, няма тракийски съкровища, легенди за хайдути и прочее романтични истории. На всичкото отгоре в Пазарджик има три от 100-те национални туристически обекта на България, но за тях печатът е само един. Къща-музей „Станислав Доспевски“, Катедрална църква „Света Богородица“ и Регионален исторически музей. As a matter of fact на нас в музей не ни се ходеше, още повече, че не бяхме чували в Пазарджишкия такъв да има някакви уникални експонати. Името Станислав Доспевски не говореше нищо на нито един от нашата скромна компания. После научих, че това е племенникът на Захари Зограф (истинското му име е Зафир Зограф и това сигурно е единственият човек в света, чийто псевдоним е по-скучен от рожденото му име), който е основоположник на съвременното изобразително изкуство. Whatever, посетихме църквата. Тя всъщност е най-голямата възрожденска църква в България, а уникалният й резбован иконостас е под закрилата на Юнеско. 12 години се е правел иконостасът, а главният майстор, който е работил по него, е починал малко преди завършването му и по негово желание е погребан в църквата, за да е близо до творението на живота си. След като разгледахме църквата и получих така желания печат с номер 35 обаче все още не ни се прибираше. Времето беше really hot, а до София имахме 100 км път в посока срещу Слънцето. Тогава моята любима съпруга Добромира, светлината на живота ми, смисълът на дните ми, извърши чудото! Отвори картата на Пазарджик и намери, че по реката, край града, има остров, който е обозначен като парк. Тя ( Oh, love of my life!) предложи да  се поразходим в парка и да изчакаме жегата да отмине. Качихме се на колите, пресякохме квартал с олющени панелни блокове и gypsy ghetto и се озовахме в Рая! Раят в нашиясслучай се казва парк-остров „Свобода“ или както му викат всички парк „Острова“. Това място, mate е най-хубавият парк в България. В  сравнение с него Борисовата градина изглежда като...като Южния парк в сравнение с Борисовата градина. Actually, парк „Острова“ е 10 пъти по-малък от Борисовата градина, но тук mate, всяко едно кътче е красиво, уникално и поддържано. Plus, няма нито една автокъща, докато в Борисовата градина – you know. За да стигнеш до Острова, пресичаш реката по мост. Има безплатен (запомнете тази дума ще я чуете още много пъти) паркинг, а след това през красив метален портал влизаш в Рая.  Островът е so cool, че си има собствено езеро и в него можеш да караш водно колело. На брега му има wonderful ресторант с magnificent гледка от терасата. В началото на парка има нещо като Лунапарк с атракциони за децата, но освен него всяка една алея от парка предлага различни и безплатни забавления. The very most wonderful thing is, че паркът си има собствен Зоопарк! При това безплатен. С други думи, както се разхождаш по алеите и suddenly се озоваваш между клетките на тигрите и на сърните. Можеш да погалиш ламата през дървената ограда на владението й, ако си brave enough, че няма да те наплюе. Ако предпочиташ да не поемаш риска, можеш да погалиш понитата или пък някое любопитно зайче, което е подало муцунка от ръба на клетката си. Е, ако много държиш да галиш някакви неща, накрая охраната на парка може да те изхвърли but noting is perfect. Зоопаркът наистина е малък по размери, но did I tell you, че е безплатен?! Когато се измориш от разходката в Зоопарка можеш да седнеш и да си починеш на  . Пейката е дълга повече от километър, на нея могат да седнат едновременно 2020 души,  разположена е по брега на острова и единствената причина those shitheads от „Рекордите на Гинес“ да не я признаят е, че между седалките има монтирани масички. Освен да лентяйстваш, в парка можеш и да спортуваш. Модернизираният колодрум в центъра на Острова предлага игрища за футбол, волейбол, хандбал и тенис.  As I said всяка алея също предлага безплатни забавления. В парка има алея със скулптури на приказни герои като Червената шапчица, Пепеляшка и др. Има алея на кривите огледала, която няма да отричам, че е също отлкова забавна както когато си на 8 г., така и когато си на 80 г.  Освен всичко друго на Острова има и Jurassic Park. Скулптури на динозаври привличат посетители край една от алеите, а most important е, че freaking animals издават звуци като ги приближиш. Аз лично си изтървах бирата на земята, а за отмъщение един тиранозавър отнесе дамска чанта по главата от моята иначе peaceful Добромира.  Ако тези забавления не ви стигат, в парка има лятна читалня, открита сцена, на която често има различни представления. Също така е разположена фотогалерия по една от алеите, а за любителите на изобразителното изкуство е изработена люлка, изобразяваща легендарните melting clocks на Салвадор Дали. Казах, че всичко това е безплатно, нали. Също така тоалетните, wi-fi, а освен това и туристическото влакче, което обикаля парка всяка вечер са also free. Специално ние при посещението си в парка се възползвахме и от безплатен душ. Докато се разхождахме по алеите, ни направи впечатление, че много хора забавят крачка, когато доближат въртящите се градински пръскачки и умишлено стоят в периметъра им. We also try it, и се оказа адски приятно и разхлаждащо. Actually, в един момент се усетихме, че не гледаме толкова много атракционите в парка, колкото търсим нови пръскачки, пред които да застанем. Еднинствено храната в пицарията в парка не ни хареса, а до ресторанта не успяхме да се доберем, тъй като вътре имаше big, gypsy wedding. Но пък за сметка на това си направихме селфи с булката, която беше облечена с отровнозелена сватбена рокля. One more attraction checked. На връщане в колата с моята Додо, докато си говорехме как посещението в Пазарджик се е оказало изненадващо приятно и как просто няма как да стане по-добре, изведнъж се озовахме до зеленчукова градина край пътя, пред която собствениците продаваха своята собствена продукция. What a good luck, mate! Накупихме си вкусни плодове и зеленчуци ( че даже подариха на Додо един малък пъпеш, а на мен честта да го нося заедно с другите покупки до колата) и  се прибрахме щастливи и приятно изненадани. Оказа се, че Пазарджик хич не е това, което си мислим, а е една приятна изненада (С изключение на bloody динозаври, които бяха неприятна изненада). Оказа се също, че пазарджишките домати се връзват перфектно с бургска мускатова. Cheers, mate!", "date": "2019.09.05", "title": "В Пазарджик има динозаври"}
{"url": "https://www.monitor.bg:443/bg/a/view/bibliotekata-v-shumen-trygva-s-raznos-na-knigi-po-domovete-174647", "text": "Доставка на книги по домовете започва от 25 септември Регионалната библиотека \"Стилиян Чилингиров\". Услугата е предназначена за хора с трайно или временно ограничена подвижност и ще бъде безплатна за читателите, съобщи говорителят на читалнята Татяна Вътова. Имаме такива читатели, на които им е трудно да идват в библиотеката - болни, възрастни, хора с увреждане, услугата е предназначена за тях, допълни Вътова. В момента няма точни данни за броя на потенциалните читатели, които ще се възползват от разноса на книги по домовете, но от РБ \"Стилиян Чилингиров\" се надяват с този начин на общуване с читателите да привлекат и нови любители на книгите, които до този момент не са били регистрирани точно заради затруднения с достигането до библиотеката. \"Идеята е да сме широко отворена социална институция и да дадем на хората, които обичат да четат, достъп до книгите\" - коментира още говорителят на библиотеката. Системата за доставки е простичка - тези, които искат да получат книга трябва да се обадят в Заемната за възрастни на тел. 0879060070 или 054/87 73 32, вътр. 103, да направят справка за наличието на търсеното заглавие и да си го поръчат. Всяка сряда служител на библиотеката ще разнася заглавията по домовете. Тъй като читалнята няма собствен транспорт, на добра воля библиотекари ще карат книгите с личните си автомобили. Всяка заявка може да включва до три книги с 30-дневен срок на връщане и с право на до три презаписвания. Пак дистанционно по телефона могат да се запишат и нови читатели със затруднения в подвижността. Шуменската библиотека е една от петте най-стари и петте най-големи библиотеки в България. Има във фонда си над 777 хиляди библиотечни единици, а броят на регистрираните читатели за 2019 година е над 5 хиляди.", "date": "2019.09.05", "title": "Библиотеката в Шумен тръгва с разнос на книги по домовете"}
{"url": "https://www.monitor.bg:443/bg/a/view/othvyrliha-19-to-veto-na-radev-i-civilen-shte-moje-da-oglavi-voennoto-razuznavane-174648", "text": "Народното събрание събори 19-то поред вето на президента Румен Радев върху поправките в закона за военното разузнаване, с които се позволаява, освен военнослужещ, и цивилен да оглавява служба \"Военна информация\". Поправките бяха върнати от държавния глава за повторно разглеждане в началото на август, сега обаче депутатите ги прегласуваха със 134 гласа \"за\", само 57 \"против\" и 6-ма въздържали се и така на практика отхвърлиха наложеното от Радев вето.  В мотивите си държавният глава бе изтъкнал, че ръководителят на службата трябва да притежава необходимата експертиза, изразяваща се в специфични познания и професионален опит.  Поправките бяха внесени от депутати от ГЕРБ и патриотите, като малко след това директорът ген. Пламен Ангелов подаде рапорт за напускане. Самият Ангелов , заедно със своя предшественик Светослав Даскалов, е обвинен в престъпления по служба заради издаване на стотици разрешения за достъп до секретна информация в нарушение на закона. По време на дебатите управляващи и опозиция отново влязоха в сблъск дали шефът на службата задължително трябва да е военен. От БСП отново повториха тезата си, че поправките се правят за точно определен човек и поставяйки цивилен начело на военното разузнаване, се руши авторитета на службата. По думите на социалиста Николйа Цонков целта е системата да бъде овладяна, защото това била единствената служба извън контрола на прекия обсег на МС и попита дали има гаранции, че цивилен ръководител ще бъде политически неутрален.  На свой ред от ГЕРБ и патриотите обвихна червените в манипулации. \"На БСП много има харесва това - президент военен, председател на НС - военен\", коментира депутатът от ГЕРБ Мануил Манов. От ГЕРБ обвиниха БСП, че с години са държали службите без законодателство и критериите са се променяли без обеществено знание.  Социалистът Крум Зарков пък припомни, че през 2015 г. се правят законови поправки, с които шефът на службата задължително да е военен. По думите му промените тогава били, за да се махне един директор, а сега да се сложи друг и това е в резултат на сложните взаимоотношения на ГЕРБ с коалиционните си партньори - тогава с Реформаторския блок, а сега с патриотите. В спора между управляващи и опозиция се намесиха и лидерите на \"Воля\" и  \"Атака\" - Веселин Марешки и Волен Сидеров, който пък вече е независим депутат. Марешки упрекна БСП, че аргументите им издишат. По думите му няма изискване шеф на авиокомпания да е пилот, нито пък собственик на завод за хляб да е хлебар. Какво разбира един магистър фармацефт от управление на бизнес, попита още той  и поясни, че не вижда пречка заместик - директора на службата да не може да стане нейн шеф само защото е цивилен.  Лидерът на \"Атака\" Волен Сидеров пък се възползва са разкритикува военния министър и вицепремиер Красимир Каракачанов. Той поиска да дойде в НС и да обясни кой ще е цивилния служител сложен начело на службата и попита дали ще е Йордан Бакалов, който вече е бил директор на \"Военна информация\" или бате Харо, който вече е на свобода, визирайки бившият шеф на Агенцията за българите в чужбина. Той отново заяви, че вицепремиерът Отново го разкритикува, че са се отделили 2 млрд. за скъпи самолети и че МО разпродава апетитни имоти, както и че е превърнал МО в агенция за недвижими имоти. За кого е предназначено това място, което сега се освобождава със съдействието на ГЕРБ, попита Сидеров.", "date": "2019.09.05", "title": "Отхвърлиха 19-то вето на Радев, и цивилен ще може да оглави военното разузнаване"}
{"url": "https://www.monitor.bg:443/bg/a/view/policijata-sys-specakcii-sreshtu-djigiti-i-pijani-po-praznicite-174644", "text": "Редица специализирани операции ще проведе Пътна полиция през празничните дни. Те ще са насочени към превишена скорост, употреба на алкохол и наркотици.  \"В очакваното време за пътуване и на прибирането, силите на \"Пътна полиция\" ще бъдат концентрирани по главните пътища и автомагистралите. Също така ще се извършват проверки по малките населени места\", каза главен комисар Илия Георгиев във връзка с набелязаните мерки за празничните дни. Мотористите като участници в движението също ще бъдат проверявани.  \"Всички технически средства, с които \"Пътна полиция\" разполага към момента ще бъдат използвани\", уточни главен комисар Георгиев, който обясни, че за миналата година за същия период са установени 7600 нарушения по отношение на скоростта.  \"Както през днешния ден в следобедните часове, очаква се да е по-натоварен трафикът в сутрешните часове утре. В последния почивен ден очакваме натовареност от обяд до вечерта\", каза гл. инспектор Георгиев и призова водачите внимателно да преценят времето за пътуване, да го съобразят със своите ангажименти и да проявят необходимото търпение и да се съобразяват, да спазват правилата за движение.  Във връзка с електрическите тротинетки, гл. инспектор Георгиев посочи, че този вид превозни средства са популярни през последните няколко години масово както в България, така Европа и цял свят. \"Усилията са да регламентираме тяхното движение. Към момента действащите правила за този тип превозни средства са както за всички участници в движението\", посочи още той и призова всички любители на електрическите тротинентки да ползват предпазни каски.", "date": "2019.09.05", "title": "Полицията със спецакции срещу джигити и пияни по празниците"}
{"url": "https://www.monitor.bg:443/bg/a/view/lizo-oglavi-klasacijata-na-bilbord-za-singli-174628", "text": "Певицата Лизо за първи път в кариерата си оглави престижната класация Хот 100 на \"Билборд\" за сингли с парчето Truth Hurts, съобщава сайтът на изданието. Миналата седмица изпълнителката заемаше третата позиция. За трета поредна седмица върха в чарта покорява изпълнител, за когото това е първо подобно постижение. Преди Лизо същия успех отбелязаха Шон Мендес и Били Айлиш. Подобна подредба не е отчитана от повече от 19 години. Първенците от миналата седмица Мендес и Камила Кабело, която за втори път оглави чарта, са отстъпили на втора позиция със сингъла Senorita. Следва певицата Били Айлиш с тоталния хит Bad Guy. Челната петица в класацията Хот 100 на \"Билборд\" се допълва от Тейлър Суифт с You Nееd to Calm Down и рапъра Лил Нас Екс с ремикса на хитовото парче Old Town Road, записано в сътрудничество с изпълнителя на оригиналната песен Били Рей Сайръс. Суифт заема и десетото място със сингъла Lover от едноименния си албум, с който оглави класацията Топ 200 на \"Билборд\".", "date": "2019.09.05", "title": "Лизо оглави класацията на \"Билборд\" за сингли"}
{"url": "https://www.monitor.bg:443/bg/a/view/selin-dion-ima-pesni-za-4-novi-albuma-174632", "text": "Канадската суперзвезда Селин Дион разкри, че разполага с песни за нови 4 свои албума. Музикалната икона се готви да пусне 12-ия си албум на английски език с името Courage през ноември. Тя поясни, че много композитори са й предложили да изпълни техни песни и че си е поставила за цел да пусне колкото е възможно повече нови хитове. \"Буквално съм засипана с нови композиции, които да запиша. Те са достатъчни за следващите ми 4 албума. Но за щастие ползвам услугите на сътрудници, които ще ми помогнат. Аз трябва да изпълня възможно най-добре песните.\", категорична е тя. 51-годишната певица е уверена, че тези песни ще покажат новия й подход. \"Искам да зарадвам феновете с толкова песни, колкото желаят да чуят. Искам също новите песни да ги накарат да заключат, че става въпрос за различен мой подход.\", допълни Дион. Изпълнителката на хита My Heart Will Go On по-рано обяви, че разполага с 48 песни, от които трябва да подбере 12 за следващия си албум. Селин увери, че албумът й Courage ще е забавен. Припомняме, че певицата се готви да тръгне на световно турне този месец, за да популяризира песни от новия си албум. Наскоро тя се пошегува, че щяла да получи нервна криза, ако бе хвърлила поглед върху броя на включените в турнето концерти.", "date": "2019.09.05", "title": "Селин Дион има песни за 4 нови албума"}
{"url": "https://www.monitor.bg:443/bg/a/view/izgorja-chitalishteto-v-kustendilskoto-selo-katrishte-174641", "text": "Читалището в кюстендилското село Катрище изгоря напълно снощи, каза за Националното радио тази сутрин кметът Васил Василев. Целият библиотечен фонд от над 3 000 тома е изгорял в пламъците заедно с оборудването в читалището. Оцеляло е само помещението.  Кметът Васил Васиев окачестви случилото се като \"незапомнена трагедия\". Пожарът е станал след 20 часа снощи. Засега не са ясни причините, но следствена група работи на място. ", "date": "2019.09.05", "title": "Изгоря читалището в кюстендилското село Катрище"}
{"url": "https://www.monitor.bg:443/bg/a/view/tornado-pochti-otvja-fermata-5-snimki-174621", "text": "Петият сезон на „Фермата“, който ще се завърти под мотото „Нов свят“, ще изправи бедни срещу богати. Триметрова стена ще разделя двата отбора, които са „сиромаси“ и „чорбаджии“. За първи път в предстоящия сезон на шоуто участниците ще живеят в две отделни и напълно автономни ферми. Чорбаджиите ще имат привилегията да живеят в лукс. Още в първия ден такава буря ги отвя, че половината ферма изчезна заради торнадо“, издаде пред „Монитор“ тв водещият и продуцент Иван Христов. Целта на тяхното съжителство ще бъде да намерят път един към друг и да разрушат стената, която ги разделя. Ако тя рухне и настъпи обединение, всички заедно ще дадат началото на един „Нов свят“. Известните участници, които тази година ще заменят светските среди с живот на село, са актрисата Саня Борисова и „Мисис България“ 2007 Мариана Маринова. Сред съфермерите им ще видим както наследствено заможни, така и предприемачи, постигнали всичко със собствен труд. Ще видим участници, които са изгубили всичко и такива, които са избрали опасен начин на живот. Любимият на няколко поколения българи певец Орлин Горанов ще блесне в ролята на Мъдрец в шоуто, който ще може да съжителства ту със сиромасите, ту с чорбаджиите. „Ще ми бъде любопитно да разбера и от двата отбора дали според тях парите оформят характера на човека и какво всъщност можеш да си купиш с пари... Защото за мен истината е една - можеш да си купиш книга, но не можеш да си купиш знания, можеш да си купиш 10 апартамента, но не можеш да си купиш дом“, разказва той. От екипа на шоуто дават заявка за нови интересни и опасни битки по време на дуелите. „Ние вече снимаме дуелите, така че Слава Богу, всичко е наред, но всяка година дуелите стават още по-свирепи“, разказа ни още Иван. Междувременно стана ясно още, че Алманахът, който е емблематичен за „Фермата“, ще се появи на книжния пазар до края на годината. Припомняме, че риалити форматът се завръща в ефир на 6 септември – Съединението на България, от 20 ч. по bTV.", "date": "2019.09.05", "title": "Торнадо почти отвя \"Фермата“ 5 (СНИМКИ)"}
{"url": "https://www.monitor.bg:443/bg/a/view/grupa-sevi-dnes-golemite-v-roka-sa-primer-za-disciplina-174610", "text": "След по-малко от седмица българската група Sevi ще сподели най-голямата сцена у нас, тази в „Арена Армеец“, със звездите Evanescence. Връзката помежду им обаче съвсем не е от вчера. Само преди няколко месеца родната банда пусна сингъла си To Hell and Back с китаристката на американците Джен Маджура. „Мисля, че една от причините да сме част от концерта е точно това парче“, заяви вокалистката на Sevi Светлана Близнакова и побърза да уточни „Но колкото да ни се иска на нас музикантите, такива решения не зависят от личните симпатии на който и да е от групата, а се взимат от мениджмънта на бандата“. Всъщност двете групи, освен че са близки стилово, се познават от две години, когато делят сцена на фестивала Hills of Rock в Пловдив. споделя родната фронт дама. Тога започва и приятелството им с китаристката Джен Маджура, с която поддържат връзка онлайн. Щом започнали да пишат песните за новия албум Follow Me, който излезе през март тази година, се появила и идеята да поканят Джен към някое парче. „Коментирахме с китаристката Александра Зернер, с която работихме по аранжиментите, че може би To Hell and Back е именно това, което ще впечатли Джен най-много и наистина тя го хареса“, разказва Севи. Записват дистанционно, но за снимките на клипа за да се присъедини към бандата. За всички фенове, които тайно или гласно се надяват Sevi и Evanescence да се качат едновременно на сцената, вокалистката Светлана дава надежда: „Надявам се да направим заедно с Джен To Hell and Back, но още сме в преговори, защото зависи от много други организационни неща“. Новият албум на Sevi, освен че е по-зрял и изпипан (все пак са работили година и половина по него), съдържа още един диамант от чужди земи. Дуетът The Art of War е записан с фронтмена на шведските симфоник-метъл звезди Therion – Томас Викстрьом. Това е и първият дует в кариерата на Светлана, която иначе, заедно с групата си, е делила сцена с не една или две световни звезди като Europe например, а с Nightwish успяват да разделят само съблекалня, тъй като така и не излизат да свирят преди тях. „От тези групи се учим на огромната дисциплина и отговорност към музиката и феновете. Спомням си една случка със Sabaton на Каварна рок фест през 2014 г. Мениджърът им дойде, каза нещо, за две минути те като войници станаха под строй и тръгнаха с него. Всички големи групи, с които сме свирили са така. Тези истории от 80-те за купони с За да си адекватен и да издържаш на напрежението и пътуванията е задължително да си дисциплиниран, отговорен, сериозен и в час\", категорична е Светлана, която работи освен по нови парчета с групата и по свой собствен албум. Той пак ще излезе под клеймото на Sevi, защото тя няма намерения да се дели от бандата, но ще бъде акустичен, личен и лиричен. Ако всичко върви по план тази различна тава трябва да е на пазара през 2020 г. А до тогава групата ги очаква много свирене. Веднага след концерта в „Арена Армеец“ отлитат за Атина, за да се включат в рок фест на открито в центъра на града на 14 септември, след което се връщат и започват да редят новия сетлист за зимните клубни участия.", "date": "2019.09.05", "title": "Група Sevi: Днес големите в рока са пример за дисциплина"}
{"url": "https://www.monitor.bg:443/bg/a/view/bivsh-zatvornik-ograbi-italianec-na-garata-v-pazardjik-174645", "text": "Бивш затворник, криминално проявен и стар познайник на полицията в Пазарджик е нападнал и ограбил възрастен италианец на гарата в града. Във вторник 71-годишният чужденец чакал влака, като бил седнал на пейка в близост до перона. Изневиделица италианският гражданин бил нападнат в гръб от непознат мъж.Той го привел в безпомощно състояние и отмъкнал мобилния му телефон. Човекът веднага се обадил в полицията и от местното Районно управление на МВР пристигнали екипи. Разследването било поето от служители от сектор“ Криминална полиция“, които не след дълго стигнали до самоличността на извършителя. Оказало се, че това е старият им познайник А.Й., на 47 години от пазарджишкото  село Сарая. Мъжът е криминално проявен, преди няколко месеца е изтърпял ефективна присъда отново за грабеж. Той е задържан в ареста на Районното управление на МВР в Пазарджик, а прокуратурата ще му предяви обвинение за нападението и посегателството  над италианския гражданин.", "date": "2019.09.05", "title": "Бивш затворник ограби италианец на гарата в Пазарджик"}
{"url": "https://www.monitor.bg:443/bg/a/view/prijanka-chopra-i-nik-djonas-sa-naj-dobre-oblechenite-znamenitosti-174631", "text": "Актрисата Приянка Чопра и съпругът й – музикантът Ник Джонас, бяха обявени за „най-добре облечените знаменитости за 2019 година“. Тази титла им бе отреден от сп. People. За първи път в историята двойка застава начело в класацията за стил на изданието. В подредбата за най-стилни звезди фигурират още имената на актьораБили Портър, тенисистката Серина Уилямс, както и предишните лауреати Дженифър Лопес, Лейди Гага и Селин Дион. И двамата обаче го заслужават. Джонас не е просто някой, облечен в смокинг и застанал до нея на червения килим. Може да се каже, че двамата радват еднакво света на модата.\", заяви журналистът Андреа Лавинтал. 49-годишният Портър бе обявен за \"рушител\" в челната десятка на класацията. Той привлече вниманието върху себе си, като съчета мъжки и женски тоалет в едно, дело на Кристиан Сириано, на церемонията за наградите \"Оскар\" през февруари. Тоалетът бе издържан в горната си част като фрак с папийонка, а в долната си част като широка рокля от черно кадифе. Били смая и с появата си на благотворителния бал на музея \"Метрополитън\" през месец май, когато бе облечен като древноегипетски бог със златни крила.", "date": "2019.09.05", "title": "Приянка Чопра и Ник Джонас са най-добре облечените знаменитости "}
{"url": "https://www.monitor.bg:443/bg/a/view/cacarov-i-geshev-obsydiha-protivodejstvieto-na-fanansovi-prestyplenija-s-asociacijata-na-bankite-174639", "text": "Главният прокурор Сотир Цацаров и неговият заместник Иван Гешев обсъдиха противодействието на фанансови престъпления на среща с ръководството на Асоциацията на банките в България.  На срещата бяха обсъдени възможностите за сътрудничество между ПРБ и Асоциацията за противодействие срещу новите финансови и киберпрестъпления, както и създаването на механизъм за бърз обмен на информация при сигнали за нарушения на закона. В срещата участваха председателят на Управителния съвет Петър Андронов, главен изпълнителен директор на ОББ АД и Виолина Маринова, главен изпълнителен директор на Банка ДСК.   ", "date": "2019.09.05", "title": "Цацаров и Гешев обсъдиха противодействието на фанансови престъпления с Асоциацията на банките"}
{"url": "https://www.monitor.bg:443/bg/a/view/zapochvat-chestvanijata-v-grad-syedinenie-174638", "text": "В град Съединение започват честванията, посветени на 134-та годишнина от Съединението на Княжество България и Източна Румелия, която честваме на 6 септември. Проявите започват с ритуал по издигане на националното знаме и тържествена сесия на Общинския съвет и с възстановка на историческите събития.  Кулминацията ще бъде в 20,30 ч. с тържествена заря-проверка на площад \"Съединение\".", "date": "2019.09.05", "title": "Започват честванията в град Съединение"}
{"url": "https://www.monitor.bg:443/bg/a/view/uraganyt-dorian-se-zasili-i-zapylzja-kym-sa-sht-174643", "text": "Ураганът Дориан, който опустоши Бахамските острови преди да се насочи на север покрай югоизточното крайбрежие на САЩ, отново е набрал сила и вече е от трета категория по петстепенната скала на Сафир-Симпсън, съобщи американската метеорологична служба. Към 3 ч. по Гринуич (6 ч. българско време) Дориан се е намирал на около 170 километра южно от град Чарлстън, щата Южна Каролина, и се придвижва с 11 км/ч. Скоростта на съпътстващите ветрове достига 185 км/ч. По-рано ураганът причини смъртта на най-малко 20 човека на Бахамските острови. Президентът на САЩ Доналд Тръмп продължава да упорства, че щатът Алабама е сериозно заплашен от Дориан, въпреки че метеоролозите твърдят противното, предаде Асошиейтед прес. На брифинг в Овалния кабинет в Белия дом вчера Тръмп показа карта на американския Национален център за наблюдение на ураганите, на която е показано, че ураганът може да премине над Флорида. На картата имаше нарисуван на ръка полукръг, загатващ, че част от Алабама също е изложена на риск. В неделя Тръмп написа в Туитър, че Алабама, наред със Северна и Южна Каролина, както и Джорджия, \"най-вероятно ще бъде ударена (много) по-тежко от очакваното\". В отговор метеорологичната служба на Алабама туитна: \"В Алабама #Дориан НЯМА да има никакво въздействие. Повтаряме, никакво въздействие от Урагана #Дориан няма да бъде усетено в цяла Алабама. Системата ще остане прекалено далеч на изток.\" Тръмп обаче продължи да настоява, че Алабама може да пострада от Дориан. Вчера президентът на САЩ не обясни кой е направил на ръка промяната на картата, която той представи в Белия дом. Мариан Уилямсън - претендентка за номинацията на демократите за президентските избори през ноември догодина, която на практика няма никакви шансове - пък увери, че ураганът Дориан може да бъде отблъснат със \"силата на духа\", предаде АФП. \"Бахамите, Флорида, Джорджия, Каролините. . . Да се молим за всички. Нека милиони от нас видят, че отклоняването на Дориан от крайбрежието не е идея на луди, а използване по положителен начин на силата на духа\", написа в Туитър Уилямсън, която е успешна писателка и активистка. След това тя призова за \"две минути молитва, извикване на образи, медитация за тези, които са на пътя на бурята\". Впоследствие Уилямсън изтри този туит, но той бе препостнат от други потребители.", "date": "2019.09.05", "title": "Ураганът Дориан се засили и запълзя към САЩ"}
{"url": "https://www.monitor.bg:443/bg/a/view/diana-kovacheva-polaga-kletva-kato-ombudsman-174637", "text": "Очаква се заместник-омбудсманът Диана Ковачева да положи клетва като обществен защитник след подадената оставка на Мая Манолова, която се кандидатира за кмет на София.  Това става съгласно закона, който предвижда след предсрочно прекратени правомощия на омбудсмана поста да се заеме от неговия заместник. Ковачева ще изпълнява длъжността до избора на нов омбудсман. Програмата на парламента предвижда парламентарен контрол заради неработния 6-и септември - петък. На въпроси на депутати  ще отговарят вицепремиерът и външен министър Екатерина Захариева и още трима министри.  Парламентът ще обсъди ветото на президента Румен Радев върху закона за военното разузнаване.  Депутатите отново ще обсъдят промените в закона за военното разузнаване, след като държавният глава върна закона заради предвидената възможност цивилно лице да може да оглавява служба \"Военна информация\" като алтернатива на досегашното изрично изискване да е военнослужещ. В мотивите си Румен Радев посочва, че ръководителят следва да притежава необходимата експертиза, за да осигурява изпълнението на основните ѝ задачи, свързани не просто с придобиване на разузнавателна информация, но и с информация, необходима за отбраната на страната и за защита на националната сигурност от външни посегателства, рискове и заплахи.", "date": "2019.09.05", "title": "Диана Ковачева полага клетва като омбудсман"}
{"url": "https://www.monitor.bg:443/bg/a/view/dve-pobedi-i-edna-zaguba-za-nashite-na-starta-na-evropejskoto-po-boks-za-mladeji-i-devojki-174640", "text": "Две победи записаха българските боксьори на старта на европейското първенство за юноши и девойки, което се провежда в зала „София“. Актуалната носителка на Купа „Балкан“ при девойките Мелек Закифова (48) тръгна убедително. В първия кръг тя победи финландката  с 4-1 Калво-Оя Пихия. В следващия в събота Мелек ще се бие с испанката Мария Гарсия Гонсалес. При 69-килограмовите европейският шампион от Анапа 2018 Емирджан Мехмед също започна ударно в първия кръг, в който победи с 5-0 Максим Любимов (Естония). Следващата битка на боксьора ни е срещу чеха Милош Беранек. Мачът е в следобедната сесия в събота. Божидар Джуров обаче загуби в първия кръг в категория до 60 килограма от Илиас Насер (Дания) с 2-3. Европейското първенство бе открито от министъра на спорта Красен Кралев и президентa на Българска федерация по бокс Красимир Инински. Специален гост пък бе легендата на българския волейбол – исполинът Любомир Ганев. Днес на ринга в зала „София“ ще се качат още петима наши. Първо ще видим Стоил Станоев (81) срещу Мурад Алахвердиев (Азербайджан). Боят е осми от програмата на следобедната сесия, стартираща от 14,00 ч. Вечерта Далия Райчева (60) излиза срещу Хюсни Калсир (Холандия) в шестия сблъсък на боевете, започващи в 18,00 ч. Пет двубоя по-късно излиза Ергюнал Себри (49), който играе с Йоанас Евморфиадис (Гърция). Малко след това Ясен Радев (52) боксира срещу Даниел Малик (Дания). На Ринг В вторият мач от вечерната сесия е на Анна Мария Дялова (57), която има за съперничка Йени Раск (Финландия).  Входът в зала „София“ е свободен.", "date": "2019.09.05", "title": "Две победи и една загуба за нашите на старта на европейското по бокс за младежи и девойки"}
{"url": "https://www.monitor.bg:443/bg/a/view/konstantin-zankov-bjahme-ostavili-turizma-na-avtopilot-sega-si-vzehme-pouka-174620", "text": "Ол инклузив почивката отново бе най-предпочитана, - Що се отнася до морския туризъм, можем да кажем, че определено е налице спад. Очакваме сезонът да приключи с 400 хиляди туристи по-малко в сравнение с миналата година. Ако говорим за другите форми на туризъм - в градска среда, балнео и спа, се наблюдава точно обратното. Там има ръст и се превръщат в алтернативни форми. - На ключови за нас пазари като Русия и Германия. Това беше очаквано, тъй като анализирахме ситуацията още миналата година. Бих казал, че спадът започна още от юни. - По принцип всяка година август е силен и това е пикът на сезона. Хотелите са пълни, последните чартъри към България са на 1 октомври. Така че не успяхме да изградим един висок сезон, което изигра роля. Ако компенсираме тези спадове, всъщност трябваше да са за сметка на по-продължителен престой и по-дълъг сезон. Това не бива да е на принципа ден година храни, за да запълним високия сезон на 100%. - Не бих казал, миналите години имахме ръст. Но от последните няколко години тази е най-лошата, говорейки за морски туризъм. Както казах, другите форми в сектора се развиват добре. Страната ни като цяло стои стабилно. Това, което трябва да се направи, е да се създаде маркетингова концепция на ниво държава, дестинации и бизнес, за да стимулираме гости от май до октомври - както се казва и през „крилата“ на сезона. Така хората няма да целят само почивка на плажа, а ще съчетават семинари, спортни дейности, екскурзии. А от друга страна, определено се налага повишаване качеството на услугите за определена категория хотели. - Това не е само български проблем. Реално нещата са свързани. Когато хотелите имат по-дълъг сезон и работят, ще имат съответно и повече приходи. Така бизнесът ще си позволи по-високи възнаграждения на екипа си. Очевидно тогава ще има и по-качествени кадри, които няма да работят само от 15 юли до 25 август на макс, а през другото време да нямат заетост. - Конкретно за Варна и Бургас спадът, който регистрираме, е около 8,3% при чуждестранните туристи. За сметка на това пък имаме увеличение на родните и румънските туристи. - Не можем да говорим, че изобщо хотелиерите са губили българина като клиент, защото той почива както на родното Черноморие, така и в Гърция и Турция. Но всеки турист търси едно - добро качество на услугата, която заплаща. Бих казал, че хотелиерите тази година се стараха повече, тъй като видяха спадовете. Затова и се стремяха да повишат качеството на услугата. Следователно ще има и повече доволни туристи. Всички знаем и че хотелите се резервират на база репутация.  - Общо взето, последните две години оставихме туризма си на автопилот, сега си взехме поука. Определено ситуацията в Египет, Тунис и Турция преди време доведе повече туристи към нас, без да положим кой знае какви усилия. Но след като тези страни се завърнаха на пазара, ситуацията у нас се промени. - Задължително трябва да се стремят към качествено обслужване, на ниво дестинация да предоставят един дълъг сезон. Имам предвид да се подготвят фестивални събития, да се развива конгресен туризъм и на различни форми на бизнес туризъм, спортни подготовки. Но това се прави от целия бизнес и идеята е, че държавата трябва да го мотивира, за да не се затварят заведения и хотели на 10 септември. Това е масова практика за съжаление, може да е много хубаво времето в Слънчев бряг, да речем очаква се добър септември, а хотелите вече не работят. Това трябва да се промени. - Ол инклузив почивката и тази година беше най-търсена, независимо от категорията на хотелите. Например 3-звездните хотели предлагат закуска, апартхотелите - само нощувка, а високо категорийните хотели предоставят ол инклузив или полупансион. - Очакванията са добри и се надяваме през септември и октомври да компенсираме спада. Прогнозираме ръст на културно-познавателния туризъм, затова трябва да се стремим той е да целогодишен. Трябва да го рекламираме добре, да се мотивират все повече хора да посещават страната ни. - Естествено, София заради връзката с нискобюджетни авиокомпании. Тя е по-атрактивна дестинация за културно-познавателен туризъм. Също така Пловдив като европейска столица на културата, както и Велико Търново. Много хора пък съчетават различни форми, като например пътуване в Родопите, след това спа хотели. - Българинът обича гостоприемството, в такива къщи за гости определено всеки се чувства добре. Това продължава да се търси, хората обичат домашен уют, да имат вкусна храна и приятна атмосфера. Но напоследък наистина предпочитат да пътуват по-често, но за по-кратко. Отмина времето, в което се вземаха отпуски от по 10-14 дни. Вече се търсят дългите уикенди. - Да, особено хора на около 27-28 години. Културният туризъм е предпочитан и от чуждите туристи. - Всичко зависи от профила на посетителите и националността. Някои предпочитат поклоннически туризъм, други търсят кулинарен и винен туризъм. Той е предпочитан от всички. Също така в съчетание с балнео и спа е добра комбинация. Туризмът като цяло е хибрид от услуги и затова хората съчетават различни форми. - Добра заетост, добро качество с конкурентно възнаграждение, допълнителни обучения. Това ще мотивира служителите, ще намали текучеството. Константин Занков е роден на 7 ноември 1987 г. в София Завършва езикова гимназия с изучаване на английски и немски език Има бакалавърска степен „Туризъм“ и магистърска степен „Бизнес администрация“ със специализация маркетинг управление Специализира в 12 държави От 2012 г. е главен експерт към Института за анализи и оценки в туризма Има повече от 10 години мениджърски опит в различни бизнес направления, свързани с туризма Основател е на маркетинг и консултантска компания Бизнес консултант, лектор и обучител, работил с множество брандове от България, Европа и САЩ", "date": "2019.09.05", "title": "Константин Занков: Бяхме оставили туризма на автопилот, сега си взехме поука"}
{"url": "https://www.monitor.bg:443/bg/a/view/london-pak-otlaga-razvoda-s-es-tozi-pyt-za-januari-174635", "text": "Британската Камара на общините прие на трето и последно четене законопроекта, който задължава премиера Борис Джонсън да поиска от ЕС отлагане на датата на Брекзит с три месеца до 31 януари 2020 г., предадоха световните агенции. Текстът бе приет с 327 срещу 299 гласа. Преди да влезе в сила, законопроектът трябва да бъде одобрен и от Камарата на лордовете. Възможно е все пак някои членове на горната камара на парламента, които са привърженици на \"твърд\" Брекзит, да забавят процеса на приемането на законопроекта, отбелязва АП. Борис Джонсън многократно е обявявал намерението си да осъществи Брекзит на 31 октомври, дори и без споразумение, и е заявявал, че ако депутатите гласуват за отлагане на тази дата, той ще поиска предсрочни избори на 15 октомври. Веднага след приемането на законопроекта в долната камара на парламента, Джонсън внесе искане за произвеждане на предсрочни избори. Долната камара отхвърли искането на Джонсън. То бе отхвърлено с 298 гласа \"за\" и 56 \"против\". Депутатите от основната опозиционна сила, Лейбъристката партия, се въздържаха при гласуването. За да бъде прието предложението, бе необходимо квалифицирано мнозинство от две трети, т. е. от поне 434 депутати. Изходът от гласуването е очакван, тъй като опозицията вече се обяви против предложението на премиера. Борис Джонсън се присмя на лидера на основната опозиционна сила, Лейбъристката партия, Джереми Корбин, след като парламентът отхвърли искането на министър-председателя за предсрочни избори, предаде Ройтерс. \"За първи път в историята опозицията гласува, за да покаже доверие в правителството на Нейно Величество\", каза Джонсън в кратко изявление. \"Мога само да размишлявам какви са причините, които стоят зад колебанието (на Корбин), но очевидният извод е, че той не мисли, че ще спечели\", допълни той. Лейбъристкият лидер заяви, че искането на премиера съдържа \"отровата на (Брекзит) без сделка\". \"Нека законът (за отлагане на Брекзит до края на януари) бъде приет и получи одобрението на кралицата, и тогава ще подкрепим (произвеждането на) избори\", допълни Корбин. Според високопоставен депутат лейбърист, цитиран от Би Би Си, Корбин е казал, че няма да позволи предсрочни избори преди 31 октомври - датата, на която Джонсън иска Великобритания да излезе от Европейския съюз, със или без сделка.", "date": "2019.09.05", "title": "Лондон пак отлага развода с ЕС – този път за януари"}
{"url": "https://www.monitor.bg:443/bg/a/view/kakvo-vreme-ni-ochakva-v-navecherieto-na-pochivnite-dni-174636", "text": "Днес отново ще е слънчево. След обяд, главно над планинските райони, ще има временни увеличения на облачността, но ще е без валежи. Ще духа слаб до умерен вятър от изток-североизток. Дневните температури слабо ще се понижат и максималните ще са предимно между 26 и 31 градуса. Атмосферното налягане ще се понижи, но ще остане по-високо от средното за месеца. Над планините ще бъде предимно слънчево, след обяд с временни увеличения на облачността, но ще е без валежи. Ще духа умерен до силен вятър от изток-североизток. Максималната температура на височина 1200 метра ще е около 21 градуса, на 2000 метра - около 14 градуса. По Черноморието ще бъде предимно слънчево и топло. Ще духа умерен вятър от изток-североизток. Максималните температури ще са 26-27 градуса, колкото е и температурата на морската вода. Вълнението на морето ще е 1 - 2 бала.", "date": "2019.09.05", "title": "Какво време ни очаква в навечерието на почивните дни?"}
