{"url": "http://www.monitor.bg/a/view/9297-%D0%98-%D0%94%D1%83%D0%BF%D0%BD%D0%B8%D1%86%D0%B0-%D1%81-%D0%BD%D0%B0%D0%B2%D0%BE%D0%B4%D0%BD%D0%B5%D0%BD%D0%B8-%D0%BA%D1%8A%D1%89%D0%B8-%D0%A1%D0%9D%D0%98%D0%9C%D0%9A%D0%98/", "text": "\n                    Обявиха частично бедствено положение в Кюстендилското село Гърляно, след като река Бистрица повиши нивото си 5 пъти. След обилните валежи, който паднаха в региона бяха наводнени дворовете на къщи, стигна се и до евакуирането на десетки хора от района на Гърляно. „Задействан е общинският план за защита при бедствия. Експерти анализират ситуацията и набелязват мерки на място. Мобилизирана е техника, извършва се насипване с едра скална маса, за да се върне реката в коритото си“, коментира кметът на Кюстендил Петър Паунов, който също беше на мястото на инцидента.Село Гърляно е било под постоянно наблюдение през цялата нощ и в съботния ден. „Няма как да не се случи нещо подобно. Синоптиците казаха, че при нас са паднали 40 литра на кв. м. валежи, което не е никак малко“, коментираха местни жители. Едва вчера в късния следобяд нивото на река Бистрица започна да спада, след като със специализирана техника бяха почистени два от проблемните райони около Бистрица.Наложило се е намесата и на огнеборци, които в продължение на часове се опитваха да спасят една къща от природното бедствие. Ситуацията е подобна и с река Елешница край Ваксево. Там залетите къщи са 6, уточниха още от спасителните екипи. „Няма пострадани хора, всички са евакуирани. След като водата се върне в коритото на реката ще започнем и отводняване на домовете“, коментираха ПБЗН – Кюстендил.Преди около 8 години отново на същото място река Бистрица създаде бедствено положение с щети за стотици хиляди левове.  В Дупница ситуацията е подобна. Още от петък вечерта са получени първите сигнали за протичане на изкуственото езеро в Парк \"Рила\", както и за излизане от коритото на река Бистрица в най-ниската й част. 9 сигнали са получени и за наводнени мазета и дворове на къщи от града и в селата. В село Блатино, кална маса е заляла дворовете на 3 къщи. В село Самораново е отнесена дига на напоителна канавка, и настилката на ул. \"Марков камък“. На ул. \"Васил Разсолков\" в кв. \"Горна махала\" в Дупница, придошлата река Отовица е отнесла подпорна стена на къща, а дворът е останал под вода. На място са пристигнали хората от кризисния щаб и от Пожарна безопасност. Взето е решение, с оглед опасността от падане на къщата, живеещите да бъдат евакуирани. \"През цялата нощ бяхме на всички подадени сигнали и следяхме абсолютно всички критични точки на реките. Продължаваме да следим нивата на реките в общината и сме в готовност да предприемаме действия, там където се наложи\", обобщиха от експерти от Дупница.\n\n\n                    ", "date": "2017.12.02", "title": "И Дупница с наводнени къщи (СНИМКИ)"}
{"url": "http://www.monitor.bg/a/view/86327-%D0%91%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%BE%D0%BB%D0%B8%D0%B3%D0%B0%D1%80%D1%85%D0%B8%D1%8F-%D0%94%D0%BE%D0%BD%D0%B5%D0%B2%D0%B8%D1%87%D1%83%D0%B6%D0%B4%D0%B5%D0%BD%D1%86%D0%B8%D1%82%D0%B5-%D0%BE%D1%82-%D0%94%D0%A1-i-%D1%87%D0%B0%D1%81%D1%82-%D0%BE%D1%82-iv-%D0%B3%D0%BB%D0%B0%D0%B2%D0%B0-%D0%BD%D0%B0-%D0%BA%D0%BD%D0%B8%D0%B3%D0%B0%D1%82%D0%B0-%D0%9A%D0%B0%D0%BF%D0%B8%D1%82%D0%B0%D0%BB%D0%B8%D1%81%D1%82%D0%B8%D1%82%D0%B5-%D0%BD%D0%B0-%D0%94%D0%A1/", "text": "\n                     „31 октомври 2013 г. „Няма казус, в който медията скрито да е защитила мой личен интерес”, декларира собственикът на „Капитал” Иво Прокопиев пред „Дойче веле”. Българската редакция на медията има афинитет към бивши служители на въпросния олигарх.6 октомври 2017 г. „Не се бъркам в политиката на сайта и списанието. Но ми е приятно, че там имам съмишленици“, заявява издателят на „Клуб Z” Огнян Донев.Този път трибуна на фармацевтичния бос е „Капитал“ на Иво Прокопиев. Двамата съвсем очевидно са изгладили някои финансови противоречия, възникнали между тях преди години. Какво имаме предвид?През 2013 г. в агенция ПИК изтече прелюбопитна кореспонденция между Светлана Джамджиева, настоящ главен редактор на „Клуб Z”, и олигарха Огнян Донев. Прелюбопитна, защото показва нивото и манталитета на събеседниците. Ето тази част от разговора, в която Донев признава, че Прокопиев му е искал пари.[7.12.12 21:00:17] Ogi: отказах на Иво фин помощ[7.12.12 21:00:47] Svetlana: мисля, че е нормално да му откажеш...[7.12.12 21:01:37] Ogi: факт ... честно е да му кажа, че не може да разчита на мен[7.12.12 21:02:41] Svetlana: а какво ти поиска той?[7.12.12 21:04:20] Ogi: принципно ... събирали пари да затворят всичките в Алфа.От днешна гледна точка това вече е минало. Двамата олигарси са стоплили отношенията си, а изданията им са като медиен картел. Пълни са със „съмишленици”. Толкова са си близки, че на моменти даже най-непредубеденият читател не схваща разликите между тях. Те публикуват буквално едни и същи неща, като се цитират едни други. На вестникарски език това се нарича изпиране на информацията. „Клуб Z” е малкото пристанище на тартора на кръга „Капитал“. Той даже акостира там една от спасителните си лодки. Журналистът Иван Бедров, ценен кадър в „Икономедиа“ и RE:TV – един от провалилите се медийни проекти на Прокопиев, стана зам. главен редактор на „Клуб Z”.Звездният миг на Бедров всъщност бе отразяването на протестите срещу правителството на Орешарски. Той винаги бе на точното място и с точните хора. Тоест, от страната на „иветките“, „цонките“ и „малвинките“. Старанието му не можеше да не бъде забелязано и възнаградено подобаващо – в случая с прехвърлянето му в малкото медийно пристанище на Прокопиев - „Клуб Z”.Именно Бедров цъфна и на тайната сбирка „АРГО“ в компанията на друг бивш служител на Иво Прокопиев – Николай Стайков. Сбирката се оказа място с концентрация на хора с властови и политически амбиции, но за съмишлениците от кръга „Капитал” това си е съвсем в реда на нещата. Както и дежурното протестиране. Дори когато изглежда, че безделничат по площадите, журналистите на „Икономедиа” (бивши и настоящи) излизат с номера, че са там по служба. По подобен начин стоят и нещата с докладите, които тиражират. Дори когато приличат на доноси, те ги пудрят така, че да изглеждат като истински. Фабриката за фалшивите новини непрекъснато тиражира евтини или пък добре спонсорирани манипулации. Когато продукцията се натовари по щайгите, се прави нещо като опис, който се нарича доклад.Някога активистите бяха водещи комсомолци. Топяха другарчетата си по съвест и убеждения. Сега същото правят протестърите – новите комсомолци. Журналистите сред тях не правят изключение. Особено онези, които се водят някакви анализатори.На въпрос „Кой седи срещу свободната журналистика” от вече цитираното интервю в „Капитал” Огнян Донев обяснява: „Онези, за които е от значение да печелят чрез държавата, възползвайки се от политическото статукво. Тези, които не се интересуват дали държавата ще се развива демократично, а колко ще присвоят сега, в този момент. Онези, които създадоха медийни империи единствено с цел да упражняват пряк политически и икономически натиск”. Това звучи почти като самопризнание.Вече стана дума за сбирката „АРГО”, на която присъства зам. главният редактор на „Клуб Z” Иван Бедров и бившият му шеф Иво Прокопиев. Новият му работодател пък показа нагледно на кой кон залага.На 23 март 2017 г., три дни преди датата на изборите, партия „Да, България“, по-позната като „Дай, България”, дарява 5000 лв. Дарението е направено от Росица Димчева Донева, съпруга на олигарха Огнян Донев, подсъдим за укрити над 63 млн. лв. данъци. Само ден след това Институтът за развитие на публичната среда на Антоанета Цонева, основно действащо лице и в политическата формация на проваления правосъден министър, публикува информация за средствата, които партиите са платили за медийно отразяване в рамките на кампанията. От справката се разбира, че „Да, България“ е платила на „Клуб Z“ 5000 лв. Схващате, нали? На разговорен език на това му се вика „Танто за кукуриго“. Спонсорът и спонсорираният си разменят едни пари.Съдебната реформа, по начина по който я разбират „съмишлениците” от клуба на олигарсите, е предизборна дъвка на „Дай, България“. Атаките срещу държавното обвинение пък са тема, върху която се упражняват както изданията на кръга „Капитал”, така и тези на олигарсите Сашо Дончев и Огнян Донев. Така работи картелът.От създаването си през март 2014 г. сайтът и едноименното списание „Клуб Z“ неизменно следват спуснатите им опорни точки. В хора на „ангелогласните” се включва и сайтът на бившата говорителка на правителството на Иван Костов Стояна Георгиева – „Медиапул”.Темите, които ги вълнуват, сякаш се коментират на обща планьорка. От разработките е прозрачно, че олигарсите искат независимата прокуратура да бъде обяздена от зависими магистрати по подобие на Софийския градски съд и Върховния касационен съд. Всичко това се прави с претенциите, че изданията от картела са пристан на свободното слово. Истината е, че не са нищо друго освен обслужващ персонал на олигархичните кръгове. Също както и агентите, за които ще стане дума в следващата глава.\n                    ", "date": "2017.12.02", "title": "Българската олигархия: Доневи-чужденците от ДС (I част от IV глава на книгата \"Капиталистите на ДС\")"}
{"url": "http://www.monitor.bg/a/view/2858-%D0%98%D0%BA%D0%BE%D0%BD%D0%BE%D0%BC%D0%B5%D0%B4%D0%B8%D0%B0-%D0%B7%D0%B0-%D0%BE%D0%BB%D0%B8%D0%B3%D0%B0%D1%80%D1%85%D0%B8%D1%87%D0%BD%D0%B0-%D1%83%D0%BF%D0%BE%D1%82%D1%80%D0%B5%D0%B1%D0%B0/", "text": "Няма бивши „капиталци“, всички са настоящи\n                    В това отношение Иво Прокопиев е единствен и неповторим. Никой не може да му отрече уникалността. Единствен и неповторим е и начинът, по който създаде и координира цял медиен кръг, който брани интересите на задкулисието. Фабриката на задкулисието бълва „прокопиевки“ като поточна линия. Всички манипулации са добре оформени и еднакви. Независимо от клеймото на тях, производителят е един – кръгът „Капитал“. А за да няма и грам съмнение кой е „капо ди тути капи“ в медийното пространство, кръгът пръска „капиталистчетата“ си, внедрява ги в присъдружните сайтове, стимулира ги, повдига им самочувствието с нищо незначещи награди от комитети и фондации, в които отново са внедрени проверени кадри. Защото правилото е такова: няма бивши „капиталци“, всички са настоящи.За Прокопиев тиражирането на фалшиви новини - “прокопиевки“, е нещо като хоби. Със същия хъс са отстрелвали дивеча си гостите на социалистическата ловна резиденция „Воден“ - любимо място за почивка на бившия Първи. Тодор Живков водел там цели компании от български и чуждестранни гости. След успешния улов, който им гарантирали от резиденцията, всички се отдавали на разгул. Алкохолът се леел щедро, езиците на гостите се развързвали. Само персоналът на резиденцията стоял раболепно на поста си, защото фигурирал на празненствата служебно. Сред слугите на велможите бил и бащата на днешния олигарх – Георги Прокопиев. От 1962 г. целият комплекс преминава на подчинение и ръководство към Пето управление на ДС (УБО). Георги Александров Прокопиев започва в УБО като волнонаемен и стига до чин капитан. Бащата на Иво Прокопиев е приет на работа в УБО през 1969 г. Бил е помощник-лесничей, зам.-директор и директор на представителното ловно стопанство „Воден“ край Разград. Като зам.-директор той е натоварен да движи всички ловно-стопански въпроси, да следи за доброто развитие и състояние на дивеча, да осигури паша и качествен фураж, да следи за поддържането на всички ловно-стопански съоръжения и построяване на нови такива. Всичките си задължения др. Прокопиев изпълнява отлично, поради което става любимец на Тодор Живков. През март 1972 г. Георги Прокопиев е назначен временно да изпълнява длъжността директор на стопанство „Воден“. След няколко месеца отново е върнат на длъжността зам.-директор на ПЛС „Воден“. Като член на БКП той изпълнява усърдно всички възложени му партийни поръчения и нееднократно е награждаван. Всички тези неща обаче липсват в официалната биография на Иво Прокопиев.В книгата „Невидимата история на „Капитал“, с която медийният бос Прокопиев и съратниците му отбелязват 15-годишнината на вестника, се разказва трогателна история за „двама второкурсници със смешни прически и сериозен паричен проблем“. Героите в историята са Филип Харманджиев и Иво Прокопиев. Те стоят на стълбите в Университета за национално и световно стопанство (на 27 април 1990 г. академичният съвет решава ВИИ “Карл Маркс” да се прекръсти така) и, не щеш ли, погледът им се спира върху следната обява: „Дружествена фирма на граждани търси студенти „Финанси и кредит“ или МИО, четвърти или пети курс, да владеят английски и компютър.\" Въпреки че нямало никакви уточнения за вида на работата и заплащането, съчинителите на тази легенда (можем да я наречем също и басня) само се спогледали. Филип казал: „Това е тъкмо за нас. Втори и втори курс прави четвърти, ти знаеш компютър, аз знам английски - ще кандидатстваме за едно място.“Сюжетът, описан в юбилейната книга за капиталци, е достоен за филмиране: „До интервю така и не се стига. В стаята, където тече кастингът, двамата виждат едно русо момиче, съсредоточено над някакъв превод. Иво я пита какво точно превежда. Момичето отговаря: „За японските банки.” „О, японските банки!? Те са много агрегирани\", важно отбелязва Иво, като натъртва на термина. В този момент човекът, който трябва да ги интервюира, преценява, че те ги разбират тия неща, и направо ги вика на работа в понеделник. Фирмата, пуснала обявата, се казва \"Рубикон\". Същата, която ще започне да издава вестник \"Пари\" няколко дни по-късно. Така съвсем случайно, без никога да са подозирали, че може да влязат в журналистиката, двамата започват работа като един - на по половин работен ден, за да съчетават учене с репортерство.Твърди се, че предприемчивите репортерчета много бързо се ориентирали как да печелят пари и докато останалите се бъхтели върху дописките, те запретнали ръкави и се захванали с поръчкови статии за българските брейди облигации и банковия сектор. Плащачът бил Илия Павлов.След време медийната бухалка на кръга „Капитал” се захваща да громи „Мултигруп” по поръчка на Командира на тъмния преход. Така без свян и морал капиталци ще менят в годините позициите си на 180 градуса, както им отърва. Този почин е заложен като модел и в основите на фабриката за фалшиви новини.Междувременно маратонът на репортерчето Иво бележи световен рекорд. През 1992 г. той става изпълнителен директор на „Отечествен вестник” (възродено издание на в. „Отечествен фронт”). Скоро след това вече е главен редактор на в. „Банкер”.След още една година – на 4 октомври 1993 г., излиза първият брой на чисто новия вестник на Иво Прокопиев „Капитал”. Така 23-годишният младок на бърза ръка се превръща в издател.В приветствие по повод завършването на студентите по икономика в СУ „Св. Климент Охридски“ през 2014 г. той споделя: „Започнах работа в първи курс, във втори основах първата си фирма, в трети имах 20 служители. В онези години конкуренцията не беше толкова силна и знанието за пазара не така разпространено. Това, което ме водеше и ме караше да рискувам, е увереността, че знам и мога повече от другите.”Днес, когато по обясними причини Прокопиев предпочита да не се афишира толкова като издател, усетил, че ще му бъде потърсена персонална отговорност за всички далавери, в които е топнал не просто пръст, а ръката си чак до лакътя, функциите му са прехвърлени на хора от обкръжението му, които обаче стриктно спазват спусканите им опорни точки. Негов формален заместник в издателската дейност е Теодор Захов, когото никой обаче не припознава като шеф на кръга „Капитал“.Влиянието на Прокопиев е основано на незаконна приватизация и много пари, спечелени от злоупотреби с концесионните договори, трансформирани в целенасочена и последователна медийна пропаганда. Чрез изданията и сайтовете на кръга „Капитал“ години наред той прокарва удобни за него опорни точки и подлага на атака и унищожение всеки, който не е съгласен с него. Така за няколко години Прокопиев се самопровъзгласява за неформален ментор на българското общество, а когато опънатата от него корда между банковите му сметки и нашия джоб най-сетне е прекъсната, създава фабриката за фалшиви новини, за да промива общественото съзнание. Дирижира кризи по поръчка и разквартирува служителите си по протести, първа цигулка на които е съпругата му Галя Прокопиева - в отчаян опит да подрива демократично избрани институции и да подменя дневния ред на обществото. И бабува на ГМО партии като „Да(й), България“ на проваления правосъден министър и марионетка на задкулисието Христо Иванов. Плътно до него във всички тези начинания са верните му съратници, водеща роля сред които заемат Йово Николов, Велислава Попова, Петя Владимирова, Росен Босев – те са не просто подчинени, а и задължени на Иво Прокопиев. И му се отблагодаряват всеотдайно с публикации, които сякаш са писани лично от него. Две години по-късно подаръкът е още по-голям и по-лъскав. Прокопиев и компания приватизират „Каолин“ АД, монополиста в България за каолинова суровина и кварцов пясък за строителство и най-голямото предприятие от бранша на Балканите. И двете сделки стават чрез прочутите работническо-мениджърски дружества – ключов елемент от криминалната приватизация на прехода, извършена от Костов. Прокопиев придобива гиганта „Каолин“ АД за смешните 6,4 млн. лева, от които 10% се плащат реално, а останалите 90% - с компенсационни бонове. Впоследствие РМД-то е изкупено изцяло от фирмата на Прокопиев „Алфа финанс“ чрез увеличение на капитала и с благословията на Агенцията за приватизация. За най-големия винзавод у нас „Дамяница“ сумата от 300 000 долара се вижда твърде висока на групичката приватизатори и те плащат реално$60 000, при положение че в складовете има продукция от 2,4 млн. бутилки на стойност 4 млн. долара.Идеолог на сделките е Агнешкия крал Никола Николов. Той е шеф на икономическата комисия в 38-ото народно събрание и неформален лидер на митичния кръг на „Агнешките главички“. С бащата на Иво Прокопиев – Георги, ги свързва дългогодишно приятелство. Така младият Прокопиев получава летящ старт по разградска линия, а между двамата съграждани се установява много благодатно съдружие, продължаващо и днес по линията на вятърните перки и кандидатпрезидентските кампании.Империята на „Капитал“ постепенно се разраства, пътят му е осигурен и е само в една посока - нагоре - от медии, през „Каолин“, до зелена енергия и пенсии за частна употреба.  Той също не е случаен човек и лоялността му към бившия работодател си има съответните параметри. Ролята му в организацията пролича както по време на режисираните протести срещу правителството на Пламен Орешарски, в които той взимаше дейно участие, така и в заверата „АРГО”, където гласът му се чува повече от на другите.През октомври 2004 г., само 4 месеца след като братът на Иво Прокопиев Александър влиза в управлението на „Параходство Българско речно плаване” ЕАД (ПБРП ЕАД), дружеството продава на сестрата на Николай - Искра Стайкова, бивше свое пристанище в оряховското село Остров. Любопитното в случая е, че ПБРП е собственик на единствените портове, които биха могли да минат в частни ръце. Всички останали са изключителна държавна собственост. Това прави порта в с. Остров изключително стратегически, особено на фона на факта, че е най-близък до АЕЦ „Козлодуй”. Сделката е сключена на 29 октомври 2004 г., като сестрата на Стайков е броила за пристанището, вървящо и с административна сграда на 2 етажа, феноменалната сума от 21 288 лева. Още тогава в дружеството се заговаря, че врътката е направена под надзора на Прокопиеви, които към онзи момент са притежатели на 30% от параходството, а останалите са държавни. Заради несигурността дали ще успеят да купят и тях енергийният олигарх и хората му решават да разпродават части от фирмата на свои подставени лица, за да направят неин клонинг (бел.ред. - такъв впрочем наистина правят, след като губят битката за параходството и го кръщават Първо частно параходство Българско речно плаване). В случая идеята била да контролират доставките за АЕЦ „Козлодуй”, идващи от Русия, чрез корабите по Дунав. Интересното е, че само три месеца след покупката Стайкова продава порта, и то за още по-ниска сума от дадената от нея – 18 500 лева, което само потвърждава съмненията, че сделката е направена, за да прикрие Прокопиев собствеността си. Компанията купувач е фирма СИД-СЕЙД ЕООД, притежание на британския гражданин Кийт Потър.Николай Стайков е бивш кадър на „Икономедиа” и в. „Капитал”. Преди да напусне проформа седмичника на Прокопиев през 2007 г., той е даже негов зам. главен редактор.Официално излизането му от изданието е обяснено със старта на няколко дружества, занимаващи се със създаване на онлайн сайтове. Крайната цел е да бъде създадена мрежа от интернет издания, през които кръгът „Капитал” да има медийно влияние и да се пробва да контролира общественото мнение. За целта през юли 2007 г. Стайков влиза като миноритарен акционер във фирмата за създаване и поддържане на електронни сайтове „Финсити България”. Собственик на 76% от капитала й към онзи момент е отново „Икономедиа”. През 2009 г. обаче той излиза от дружеството, поне проформа. Защото бивши „капиталци” няма. Всички са настоящи. Действат като добре смазана машина. Заедно и в далаверите, и в прикриването на следите за тях. \n                    ", "date": "2017.12.02", "title": "„Икономедиа“ за олигархична употреба"}
{"url": "http://www.monitor.bg/a/view/31783-%D0%91%D0%B5%D0%B4%D1%81%D1%82%D0%B2%D0%B5%D0%BD%D0%BE-%D0%BF%D0%BE%D0%BB%D0%BE%D0%B6%D0%B5%D0%BD%D0%B8%D0%B5-%D1%81%D0%BB%D0%B5%D0%B4-%D0%BF%D0%BE%D1%80%D0%BE%D0%B8%D1%82%D0%B5-%D0%B2-%D0%9A%D1%8E%D1%81%D1%82%D0%B5%D0%BD%D0%B4%D0%B8%D0%BB%D1%81%D0%BA%D0%BE/", "text": "\n                    \n\n\n                    ", "date": "2017.12.02", "title": "Пороите - Оранжев код в четири области, напрежение около София, бедствено положение в Кюстендилско (обновена)"}
{"url": "http://www.monitor.bg/a/view/69284-%D0%9F%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0-%D0%B4%D0%B0-%D0%B2%D0%B0%D0%BB%D0%B8-%D0%BF%D1%80%D0%B8-%D1%82%D0%B5%D0%BC%D0%BF%D0%B5%D1%80%D0%B0%D1%82%D1%83%D1%80%D0%B8-510-%D0%B3%D1%80%D0%B0%D0%B4%D1%83%D1%81%D0%B0/", "text": "\n                    Днес ще се задържи предимно облачно, с валежи. Значителни ще са преди обяд в Западна България и Родопите, а през целия ден в Централна България и североизточните райони. След обяд в западните райони валежите временно ще спрат. Такава е прогнозата за времето на Националния институт по метеорология и хидрология (НИМХ) към БАН, съобщи за Агенция „Фокус” дежурният синоптик Евгения Егова.\nТемпературите в по-голямата част от страната ще са без съществен дневен ход – между 5° и 10°. По-високи ще са в Източна България, където ще продължи да духа умерен и силен южен вятър и максималните там ще са между 12° и 15°. Атмосферното налягане ще се повишава и вечерта вече ще е по-високо от средното за месец декември. По Черноморието ще е предимно облачно с превалявания от дъжд. Ще духа умерен до силен южен вятър, който привечер ще отслабва. Максималните температури ще са 14° - 17°. Температурата на морската вода е 12°-13°.\nВълнението на морето ще бъде е 3 – 4 бала. В планините няма да е подходящо за туризъм. Ще бъде облачно, на много места със значителни валежи от дъжд, над 1800 метра - от сняг. Ще духа бурен, по високите и открити части ураганен юг-югозападен вятър. Максималната температура на 1200 метра ще е около 6°, на 2000 метра - около 1°.\n                    ", "date": "2017.12.02", "title": "Продължава да вали при температури 5-10 градуса"}
{"url": "http://www.monitor.bg/a/view/60513-%D0%93%D0%BB%D0%B0%D0%B2%D1%87%D0%B5%D0%B2-%D0%BD%D0%B5-%D1%81%D0%B5-%D1%87%D1%83%D0%B2%D1%81%D1%82%D0%B2%D0%B0%D0%BB-%D0%B6%D0%B5%D1%80%D1%82%D0%B2%D0%B0/", "text": "\n                    Подалият оставка председател на парламента Димитър Главчев заяви, че нито за момент не се е почувствал жертва, нито пък „похарчен” от ГЕРБ.\n\nВ предаването „Тази събота” по bTV той беше категоричен, че и днес би постъпил по същия начин, както в деня, в който изгони от пленарната зала лидера на БСП Корнелия Нинова. Това стана и повод от левицата да се заканят, че няма да влизат в залата, докато Главчев не бъде отстранен. В крайна сметка Главчев реши да подаде оставка.\n\n„Всичко, което съм направил в тази поредица от събития, щях да го направя по същия начин”, увери той.\n\nГлавчев подчерта, че не е въпросът дали е Корнелия Нинова и би направил това с който и да е народен представител, който не спазва правилника на НС, тъй като ролята на председателя е да съблюдава правилника.\n\n„Какъв пример дават депутати, които коват законите, ако не ги спазват”, попита Главчев.\n\n„Говорихме и с премиера Бойко Борисов, като председател на партия обаче. На самото събиране на Председателския съвет той каза: Аз съм тук като лидер на партия, не като премиер. Не е оказвал никакво въздействие и от самото начало каза, че е там като лидер на партия. Нещо повече – обърна се към лидера на БСП г-жа Нинова и каза: „Може ли по някакъв друг начин да излезем от ситуацията, а не с оставката на председателя на Народното събрание?”. Нинова заяви категорично „Не”, отбеляза Главчев.\n\nТой призна, че са говорили и с Борисов, и с Цветан Цветанов какво ще стане в единия и в другия случай.\n\n„Председателят на НС трябва да осигурява реда в залата и да протичат нормално парламентарните заседания. Не мога да си сложа такава отговорност на раменете, че заради мен няма да влиза цяла парламентарна група”, посочи Главчев.\n\nТой подчерта, че оставката е личен акт и всеки човек решава за себе си как трябва да постъпи в определена ситуация.\n\nГлавчев изтъкна, че е останал в парламента, защото са му се обадили много избиратели с думите: „Остани, ние сме гласували за теб, не може да ни предадеш”.\n                    ", "date": "2017.12.02", "title": "Главчев не се чувствал жертва"}
{"url": "http://www.monitor.bg/a/view/19939-%D0%9E%D0%B1%D0%BC%D0%B8%D1%81%D0%BB%D1%8F%D1%82-%D0%B7%D0%B0%D0%B1%D1%80%D0%B0%D0%BD%D0%B0-%D0%B7%D0%B0-%D0%BC%D0%B0%D0%BB%D0%BA%D0%B8-%D0%B4%D0%B5%D1%86%D0%B0-%D0%B4%D0%BE-%D0%B4%D0%B6%D0%B0%D0%BA%D1%83%D0%B7%D0%B8%D1%82%D0%B0-%D0%B8-%D1%81%D0%B0%D1%83%D0%BD%D0%B8/", "text": "\n                    Министерството на туризма обмисля дали да наложи  забрана на допускането на малки деца под 12 години до джакузитата и сауните в СПА-центровете.\n\nДосега хотелите и балнеолечебниците само трябваше да предупреждават за потенциална опасност за малките посетители в СПА-центровете. Крайното решение обаче оставаше за родителите. Те обаче масово нарушават препоръките с довода, че са си платили екстрите да се ползват от цялото семейство.\n\nЗабраната обаче е крайно необходима заради зачестилите инциденти с деца в джакузита, някои от които завършиха с трагично и нелепо със смърт. Сауните пък са доказано вредни за децата, заради неукрепналите им организми и по-бърз метаболизъм.\n\nТова обсъдиха туроператори, собственици на хотели, лекари и фармацевти на Седмата национална конференция по медицински и здравен туризъм. Форумът се провежда в курорта Минерални бани край Хасково.\n                    ", "date": "2017.12.02", "title": "Обмислят забрана за малки деца до джакузита и сауни"}
{"url": "http://www.monitor.bg/a/view/6994-%D0%9F%D1%80%D0%B8%D1%81%D1%8A%D0%B4%D1%80%D1%83%D0%B6%D0%BD%D0%B8-%D0%BC%D0%B5%D0%B4%D0%B8%D0%B8-%D0%BD%D0%B0-%D0%BA%D0%B0%D0%B8%D1%88%D0%BA%D0%B0/", "text": "Слуги на Костов замитат следите от разбойническата приватизация, контрабандата и шуробаджанашките назначения\n                    Повечето хора са наясно, че съмнителните сделки по време на управлението на Иван Костов не носят неговия подпис. Това изобщо не означава, че е бил извън времето и пространството и не е знаел за тях. Нищо че днес оправдава действията и бездействието си и дори заявява в прав текст, че се гордее с тях. Форумите в социалните мрежи изобилстват от мнения, които показват, че хората са наясно с всичко това. Група люде, наричани популярно Сектата на костовистите от седмия ден, обаче бранят репутацията на Командира, готови да му целуват нозете, ако трябва.Те са като зомбирани. Никакви доводи не са в състояние да ги изкарат от транса, в който изпадат, произнасяйки името на своя господар и благодетел.По подобен начин звучат и \"експертните\" мнения на лъвчетата от кръга \"Капитал\", които повелителят си е отгледал. Помпозни и кънтящи на глухо са и \"анализите\" на другите му подръжници от сайта на бившата му говорителка Стояна Георгиева, както и тезите на феновете му от \"Дойче веле\" Александър Андреев и Ясен Бояджиев. Всички те са навързани и преплетени по такъв начин, че е невъзможно да бъдат отделени, за да се разграничи кой кой е сред тях. За да няма и грам съмнение, че действат на единен фронт, те се цитират и позовават едни други. Всяка изява на повелителя им се превръща в малък празник. Това се случи и преди седмица, когато Костов за пореден път представи своята версия по темата за разбойническата приватизация, декларирайки, че се гордее с нея.Стояна Георгиева безспорно може да бъде титулувана като майката на фалшивите новини, въпреки че днес ролята й е по-скоро на присъдружна медия на кръга „Капитал“. Публикациите на сайта “Медиапул“ се следят от малобройна групичка, рейтингът е без значение, но целта е да се пее в хора на фалшивите новини, за да се създава илюзия за масовост.В основата на всяка задкулисна схема по традиция стои властта. И по-точно едноличната, всеобхватна, а впоследствие и доказано крадлива власт, която Иван Костов упражнява от 1997 до 2001 г., докато управлява България. Именно в мандата му като премиер израства младичката радиорепортерка Стояна Георгиева, която десетилетия по-късно ще се превърне в кръстница на пропагандната машина, прислужваща на политическите и бизнескръгове, създадени от Командира. Георгиева 2 години и половина е шеф на правителствената пресслужба, като напуска в края на 1999 г.За толерирането на изданието от Командира може да се съди и по това, че стартът на сайта е напоително отразен в държавните медии, контролирани от управляващия тогава Костов, което предизвиква немалко завистливи подмятания на конкуренцията им от частния сектор. Само месеци след летящият си старт „Медиапул“ запретва ръкави и започва да създава „собствени новини“, разбивайки и мимолетните съмнения в чия изгода ще са те. В разгара на „Бръмбаргейт“ и все по-силно обтегнатите отношения между тогавашния главен прокурор Никола Филчев и премиера Костов, самата собственичка на сайта Стояна Георгиева взема скандално интервю с пенсионирания военен прокурор Николай Колев, в което той обвинява противника на Командира във всички грехове на света. Напълно нетипично за нуждите на един сайт, тя записва интервюто на професионална видеокасета, която услужливо предлага на БНТ. Държавната телевизия отказва да се замесва в компроматната война, но други електронни медии изразяват готовност да излъчат записа. Междувременно Костов и Филчев провеждат прословутия обяд в ресторант „Крим“, след който поне временно, заравят томахавките и съответно часове след промяната на ситуацията независимата и обективна Георгиева отказва да предостави записа на Канал 3, за което признава тогавашният му шеф Сашо Диков. С други думи – мирът е обявен и медийните бухалки са прибрани.През годините тезите, които защитава „Медиапул“ и скандалите, които продуцира, се менят. Константа остава само една величина – те винаги са в полза на Драгалевския лаборант.Стояна Георгиева е пионер и в тактиката манипулативни новини от чужбина да се представят у нас като достоверна информация. Безспорно най-фрапантният пример е с изфабрикуваното становище на Брюксел. Сайтът й на 25 ноември 2015 г. публикува фалшивата новина, че Европейската комисия иска оставката на главния прокурор г-н Сотир Цацаров, което по-късно през деня е опровергано лично от говорител на комисията. На следващия ден ръководителят на Представителството на EК в България Огнян Златев информира с писмо главния прокурор, че съобщението на „Медиапул“ не отговаря на истината, а по-късно това е потвърдено и в официално писмо от зам.-председателя на Европейската комисия Франс Тимерманс, адресирано до тогавашния вицепремиер Меглена Кунева, отговаряща за правосъдие и сигурност. Именно тогава лъснаха и задкулисните връзки между фабриката за фалшиви новини на „Капитал“ и „Медиапул“ и действията на проваления бивш правосъден министър Христо Иванов и на протежето на Костов Радан Кънев. Марионетките на задкулисието спряха дори да се преструват, че не служат на едни и същи господари, а техните кроежи най-ясно бяха показани в стенограмите от АРГО-гейт, от които се видя как претендиращи за независимост издатели като Прокопиев и Георгиева заедно с лица, обявяващи се за представители на „неправителствения сектор“ като Антоанета Цонева и Николай Стайков, бабуват заедно бъдещето на политическите си проекти около послушните политици Христо Иванов, Радан Кънев и Трайчо Трайков. Като опитен журналист Георгиева със сигурност е наясно, че няма как да претендира за обективност, когато използва „ние“, говорейки за Радан Кънев и Христо Иванов. Така не говорят журналистите, а пресаташетата. 18 години по-късно, след толкова опити да представи „Медиапул“ като независима и обективна медия обаче Стояна си остана просто едно пресаташе, което всички наричат Гласа на Костов. Фалшиво й пригласят още няколко души. Водеща роля в припяването на Одата за Командира е отредена на активната протестърка Полина Паунова. Загърбила принципите за независимост в журналистическата професия, тя се раздава всеотдайно, марширувайки по площадите. Паунова е на заплата в сайта на бившата говорителка на Костов, но захлебва допълнително от грантаджийското НПО на Антоанета Цонева Институт за развитие на публичната среда. Ликът й, обилно наслоен с грим, грее и от екрана на спонсорираната от банкера беглец телевизия BiT. Тя е автор и на иначе уважаваното немско радио „Дойче веле“, което в родните ширини се явява присъдружна медия на кръга „Капитал“ и ретланслатор на неговите идеи.Авторитетът на чуждестранната медия се използва за нечистите схеми на олигархичната клика около Прокопиев. Ръководител на българската редакция на радио „Дойче веле е Александър Андреев, който в същото време се води и колумнист на „Дневник“. На свой ред „Дойче веле“ дава трибуна на бивши кадри на Прокопиев, когато не препечатва директно манипулациите от сайта на Стояна Георгиева.Топлата връзка между Фабриката за фалшиви новини в лицето на „Медиапул“ и българската секция на „Дойче веле“ е Ясен Бояджиев – верен паж на Стояна Георгиева и неин служител. В редакционния екип на „Медиапул“ той е представен като управляващ редактор. В същото време е в ръководството на митичната фондация „Инфо спейс“, която е съсобственик на сайта заедно със Стояна Георгиева. Шеф на НПО-то пък е отново... Стояна Георгиева. Управляващият редактор на „Медиапул“ е и кореспондент на „Дойче веле“. Името му фигурира непосредствено след това на Иван Бедров, който пък в същото време е на заплата в „Клуб Z” на олигарха Огнян Донев. Всички вкупом се кланят раболепно на Командира, техен повелител и кумир. Тази именно статия полага първата плоча на доклада на Андрей Луканов, изнесен от него на разширеното заседание на Политбюро на ЦК на БКП на 13 юли същата година. Костов е смуглият мъж, за когото говори експрезидентът Желю Желев в книгата си „Въпреки всичко” от 2005 г.: „Смугъл, черничък, къдрокос мъж ме приближава и предлага да сътрудничи на СДС. Казва, че разполагал с много сериозна база данни и компютърна система, в която е вкарана цялата икономическа, политическа и обществена информация на страната. Но прави характерен жест, че иска да му се плати в ”сухо” и то много. Името си не казва...\" Както Желю Желев, така и целият български народ научиха кой е Костов. Белите страници, които хрантутниците му разчитат да оставят на идните поколения, са изпъстрени с много букви и още повече цифри. Изкарването им наяве докарва избуялите по времето на Костов олигарси до истерични писъци и гърчове. Нищо не е забравено. И ще продължи да бъде припомняно от вестниците „Телеграф“, „Монитор“, „Политика“ и агенция „Монитор“.Основен играч в задкулисните схеми, експерт на КНСБ на Политическата кръгла маса в зората на демокрацията, а впоследствие и министър в две разноцветни правителства, Костов насмалко да бъде внедрен и в правителството на Любен Беров като подарък за ролята, която изиграва в свалянето на първото демократично правителство на Филип Димитров. Той успява да извоюва подкрепата на БСП, но в последния момент е предпочетен Стоян Александров. 21 години по-късно пред БНТ Костов представя тези нелицеприятни факти по следния начин: „Аз съм преподавал политикономия. Изключително уважавана наука. Това е приложна икономика за управление на страната. Това са конкретни политики. Учебниците по политикономия учат как се правят реформи. Става въпрос за това как се управлява страната, тоест как се променят икономиките, за да се постигат определени политически цели. В това няма нищо лошо. Аз не съм гузен в този смисъл.”Естествено е да определим това изявление като политически тепегьозлък, но ще предпочетем диагнозата, която слага психиатърът д-р Николай Михайлов, бивш съучредител на партията на Иван Костов „Демократи за силна България”: „Това е тактика на едни хора, които нямат какво да губят в морално отношение и са си плюли на физиономиите\".Свързаността на някогашния главен асистент по политикономия Иван Костов с идеологическите структури на комунистическия режим е видима от всички решения, които той и хората от обкръжението му вземат след падането на режима. Успешно имплантиран в зараждащата се опозиция, Костов следва отправените му заръки. След 10 ноември 1989 г. много от неговите политически противници и опоненти припомнят прословутата статия, която Иван Костов публикува във в. „Работническо дело“ на 30 ноември 1989 г. Да, това е много лош знак и доказателство за липсата на проницателност и морална сила при бъдещия „десен“ финансов министър и премиер. На 17 ноември 2011 г. Иван Костов публикува тази статия в своя „Фейсбук“ профил, като отново се инати: „Гордея се с написаното на 30.11.1989 г. и днес заставам уверено зад всяко изречение в нея. Изключение прави последният абзац, който добавих по настояване на редактора, за да бъде публикувана статията.“ Нека видим сега кой е този абзац, за който видният политикономист твърди, че е насилен да добави от редактора в комунистическия вестник, за да бъде публикувано това „чудо на чудесата“:„В този момент исторически дълг на партията е да стартира без повече колебание едновременно с политическите и радикалните икономически реформи и така да даде шанс на бъдещето. В него тя вече ще съперничи на равна нога с формиращите се обществени и политически структури, но ще има това решаващо преимущество, че запазва ясен поглед за социалната перспектива от позициите на смела, радикална и подкрепяна от народа икономическа платформа. В противен случай ще плати докрай дадените в миналото кредити.“Костов се държи със задна дата като пълен безсрамник – ще рече човек, че никога, ама съвсем никога не е имал нищо общо с БКП, с Партията. В дисертацията на тема „Икономическият растеж: Структура и фактори в производствената сфера“, която защитава през 1984 г., Иван Костов пише, че: „Благодарение на активната вътрешна и външна политика на партията нашето стопанство успява да се адаптира към влошаващите се условия на външноикономически обмен. Вследствие на посочените постижения на структурното преустройство нашата страна не позволи да нарасне външната й задлъжнялост, особено към високоразвитите капиталистически страни.“\n\n\n                    ", "date": "2017.12.02", "title": "Присъдружни медии на каишка"}
{"url": "http://www.monitor.bg/a/view/10509-%D0%92%D0%B7%D0%B8%D0%BC%D0%B0%D1%82-%D0%BD%D0%B8-%D1%88%D0%BE%D1%84%D1%8C%D0%BE%D1%80%D1%81%D0%BA%D0%B0%D1%82%D0%B0-%D0%BA%D0%BD%D0%B8%D0%B6%D0%BA%D0%B0-%D0%B7%D0%B0-%D0%B2%D0%B8%D1%81%D0%BE%D0%BA%D0%BE-%D0%BA%D1%80%D1%8A%D0%B2%D0%BD%D0%BE/", "text": "\n                     \n\nХипертониците с опасно високи стойности на кръвното налягане, които  не се лекуват и могат да получат мозъчен удар нямат да имат право да шофират. На тях, както и на претърпелите инсулт и инфаркт ще се правят основни контролни лекарски прегледи, както техническите на автомобилите, ако искат да карат колите си. Откажат ли или състоянието им покаже, че е рисково, ще им се взимат шофьорските книжки. Тези рестриктивни мерки за намаляване на пътно-транспортните произшествия са залегнали в проект за изменение в Наредбата за изискванията за физическа годност на водачите на моторни превозни средства. В момента те са публикувани за обществено обсъждане. Ако бъдат приети, строгите изисквания и забрани ще влязат в сила от 2018 година.\n\nДиабетно болните ще могат да управляват моторно превозно средство само ако медицинските прегледи гарантират посредством удостоверение от ендокринолог, че състоянието им позволява шофиране. Няма да се издават и подновяват шофьорски книжки на диабетици, които получават хипогликемии, изразяващи се в сериозно понижение на кръвната захар.\n\nПредвижда се и забраняване на шофирането на хора с тежки сърдечни операции, на които са имплантирани медицински устройства, вкючително и изкуствено сърце.\n\nНа оперираните след инсулт и с изкуствена сърдечна клапа ще се издават шофорски книжки, но след обстоен преглед от лекарска комисия.\n\nОчакваният резултат от прилагането на наредбата е свързан с намаляване на пътнотранспортните произшествия с и намаляване на броя на загиналите и инвалидизирани хора, в резултат на катастрофи. Това посочват от здравното министерство в мотивите си за промени на наредбата и уточняват, че го правят по силата на европейска директива.\n                    ", "date": "2017.12.02", "title": "Взимат ни шофьорската книжка за високо кръвно "}
{"url": "http://www.monitor.bg/a/view/81811-%D0%94%D1%83%D0%BF%D0%BA%D0%B0-%D0%BD%D0%B0-%D0%A2%D1%80%D0%B0%D0%BA%D0%B8%D1%8F-%D0%BF%D0%BE%D1%82%D1%80%D0%BE%D1%88%D0%B8-15-%D0%BA%D0%BE%D0%BB%D0%B8/", "text": "\n                    Около 15 коли пострадаха от дупка, зейнала внезапно снощи на магистрала \"Тракия\". Автомобилите са със сериозни щети, спукани гуми и изкривени джанти. От Пътната агенция съобщиха и за друг инцидент на магистрала \"Тракия\". Верижна катастрофа е станала в района на Стара Загора. Заради серията инциденти движението по магистралата в петък вечерта беше затруднено.\nКолите аварираха една след друга в района на 13-ия километър в посока Пловдив в продължение на три часа. Жертви или ранени няма. Според шофьорите заради силните дъждове, дупката не се виждала, съобщи bTV.\n\nФирма, която поддържа пътя, обеща да поеме разходите за ремонт на пострадалите автомобили. Няколко часа след инцидента, движението на магистралата беше напълно възстановено, но проблемът ще бъде отстранен днес. Тогава ще се установи и каква е причината за отворилата се дупка в пътната настилка.\n\nОт АПИ призоваха шофьорите да карат внимателно в района.\n                    ", "date": "2017.12.02", "title": "Дупка на \"Тракия\" потроши 15 коли"}
{"url": "http://www.monitor.bg/a/view/54803-%D0%9A%D0%BE%D1%80%D1%83%D0%BC%D0%BF%D0%B8%D1%80%D0%B0%D0%BD%D0%B8-%D1%81%D0%BB%D1%83%D0%B6%D0%B8%D1%82%D0%B5%D0%BB%D0%B8-%D0%BD%D0%B0-%D0%9D%D0%90%D0%9F-%D0%B7%D0%B0%D0%B4%D1%8A%D1%80%D0%B6%D0%B0%D0%BD%D0%B8-%D1%81-%D0%BF%D0%BE%D0%B4%D0%BA%D1%83%D0%BF/", "text": "\n                    Двама служители на териториална дирекция на Националната агенция по приходите (НАП) в София от т.нар. оперативен контрол са задържани с подкуп. Това съобщи за Агенция „Фокус“ говорителят на главния прокурор Румяна Арнаудова. „Във вчерашния ден под ръководството на Софийска градска прокуратура разследващи полицаи от ГД „Национална полиция“ са извършили процесуално-следствени действия по повод сигнал от собственик на автосервиз в София, че му се иска подкуп от инспектори от НАП, за да не му съставят акт за установяване на административно нарушение. Поискали са първоначално 7000 лв. и са получили във вчерашния ден 2000 лв. Собственикът на автосервиза е подал сигнал в Софийска градска прокуратура и ГД „Национална полиция“ за това, че му се иска подкуп“, заяви Арнаудова и уточни, че веднага са били поискани специални разузнавателни средства. По думите ѝ парите са били предварително белязани от органите на разследването и същите са открити у едно от двете претърсвани лица. „По разпореждане на Софийска градска прокуратура е запечатано служебното им помещение, което се намира на ул. „Аксаков“ 1. Предстои Софийската градска прокуратура да поиска разрешение от Софийския градски съд за претърсване и на служебното помещение. Двете лица ще бъдат задържани за 72 часа от Софийска градска прокуратура и в понеделник ще се поиска постоянният им арест в Софийския градски съд“, каза още Румяна Арнаудова.\n                    ", "date": "2017.12.02", "title": "Корумпирани служители на НАП задържани с подкуп"}
{"url": "http://www.monitor.bg/a/view/66392-%D0%A1%D0%B0%D0%BC%D0%BE%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D1%85%D1%8A%D1%80%D0%B2%D0%B0%D1%82%D1%81%D0%BA%D0%B8%D1%8F-%D0%B3%D0%B5%D0%BD%D0%B5%D1%80%D0%B0%D0%BB-%D1%81%D1%82%D0%B0%D0%BD%D0%B0%D0%BB%D0%BE-%D1%81-%D1%86%D0%B8%D0%B0%D0%BD%D0%BA%D0%B0%D0%BB%D0%B8%D0%B9/", "text": "\n                    Данните от предварителна аутопсия показват, че осъденият за военни престъпления от трибунала в Хага генерал от силите на босненските хървати Слободан Праляк е починал от отравяне с цианкалий, заяви холандската прокуратура, цитирана от Ройтерс.\nВеднага след като в сряда беше признат за виновен и му беше съобщена присъдата от 20 години затвор, Праляк заяви, че е погълнал отрова в съдебната зала и малко по-късно почина.\n\nПрокуратурата разпространи изявление, в което посочва, че според токсикологична експертиза \"в кръвта на Праляк имало концентрация на цианкалий. Това причинило сърдечна недостатъчност, което се извежда като най-вероятната причина за смъртта му\".\n\nТялото на Праляк ще остане на разположение на трибунала в Хага до края на разследването на смъртта му, заяви пред журналисти прессекретарят на трибунала Ненад Голчевски, цитиран от хърватската телевизия. Голчевски потвърди, че смъртта на Праляк не е настъпила в съдебната зала.\n                    ", "date": "2017.12.02", "title": "Самоубийството на хърватския генерал станало с цианкалий"}
{"url": "http://www.monitor.bg/a/view/25140-%D0%A0%D0%B0%D0%B7%D1%85%D0%BE%D0%B4%D0%BA%D0%B0-%D1%81-%D0%9C%D0%B0%D0%BA%D0%B4%D0%BE%D0%BD%D0%BD%D0%B0-%D0%A2%D0%B7%D0%B0%D0%B2%D0%B5%D0%BB%D0%BB%D0%B0-%D0%B2-%D0%93%D1%80%D0%B0%D0%B4%D0%B8%D0%BD%D0%B0%D1%82%D0%B0-%D0%BD%D0%B0-%D0%B4%D1%83%D1%88%D0%B0%D1%82%D0%B0/", "text": "Посред зима художничката подреди картини с пъстри хора, птици, цветя и плодове\n                    \n\n\n                    ", "date": "2017.12.02", "title": "Разходка с Макдонна Тзавелла в Градината на душата"}
{"url": "http://www.monitor.bg/a/view/1844-%D0%94%D0%B8%D1%87%D0%BE-%D0%B8-%D0%B4%D1%83%D1%85%D1%8A%D1%82-%D0%BE%D1%82-%D0%B1%D1%83%D1%82%D0%B8%D0%BB%D0%BA%D0%B0%D1%82%D0%B0-%D0%BD%D0%B0-%D1%80%D0%BE%D0%BA%D0%B5%D0%BD%D0%B4%D1%80%D0%BE%D0%BB%D0%B0/", "text": "Татуисти на колумбийската мафия правят обложката на албума, който певецът определя като „бижу за респект и престиж“\n                     „Дух“ ми харесва заради символиката, че сме непреклонни българите, че каквито и гадости да ни се случват, трудно се огъваме и продължаваме напред“, казва Дичо Христов. Говорим си за първия му солов албум, след като пътищата им с D2 се разделиха. Но това беше по време на Балканската война, ще кажат някои. За да сме напълно точни - беше преди 12 години, а дискът на Дичо включва всичко стойностно, което е записвал през последните 9. Това е период, в който му се случиха доста неща. Снима в няколко БГ филма, като в последния - „Беси“ на режисьора Георги Врабчев, тепърва ще разхожда бомбето на момче за мокри поръчки на иманяр. Глобиха го с 10 бона в музикално риалити за това, че е удължил престоя си навън, за да прегърне любимата си Карина. Прослави се катои стана баща. И междувременно оцеля в битката с вятърни мелници, наречена „български шоубизнес“. Във времена, в които флашката и телефонът са най-естественият носител на музика, да инвестираш в диск, е нож с две остриета. „Хората обаче ми се радват, понеже OMV са ми партньор и обиколих няколко бензиностанции да представя албума. Кефят ми се, идват да ме потупат по рамото, че съм издал това бижу за респект и престиж“, вкарва закачлива ирония в разказа Дичо.  Като всеки бутиков проект и този има специална обложка, поверена не на графичен дизайнер, а на популярните братя Смокови. Тя показва лицето на музиканта анфас, а портретът въздейства простичко, но безотказно само с графитен контур. „Тези момчета са ме понашарили доста, последния път татуираха името на дъщеря ми Ариел. Още преди година се разбрах с тях, че ще направят обложката. Стилиян, големият брат, си е сериозен художник, малкият – Калоян, и той рисува. Те са световноизвестни, викали са ги по поръчки на босове от колумбийската и бразилската мафия“, разказва Дичо. Разнообразието в „Дух“ вирее както на жанрово ниво (от поп-рок и фънк до хип-хоп), така и като имена на гост-изпълнители като Поли Генова, Лора Караджова, Део, Играта, „Ъпсурт“ и оперната прима Гери Николаева. С малки изключения всеки артист, отпуснал глас в проекта, влиза в кръга на „обичайните заподозрени“ в приятелския кръг на Дичо. Най-близки са му момчетата от „Акага“, с които обикалят клубовете от периода, в който телефоните все още бяха с шайба, а социалните мрежи се свеждаха до обмен на касетки и идеи за кофти ню уейв прически в кварталната градинка. „С Краси Куртев се познаваме от 90-а година, когато Поли и Лора Караджова например са били малки момиченца. С китариста Пепи Главанов сме живели в една стая четири години във Варна. Той беше страшен красавец и всяка вечер водеше някоя мацка в квартирата. Спомням си, че все търсех другари да ме подслонят, за да му освободя терена“, смее се Дичо. „Ъпсурт“ са другите „градски поети“, с които пулсират емоционално и като чувство за хумор на една честота. Правят клубни турнета заедно още докато Ицо Хазарта живее в „Надежда“ и се чуди за какво да вземе заем – за вечеря или за таксито, с което да стигне до партито на ММ, където го чака награда. „На една от първите ни обиколки из страната минахме през Велико Търново, след концертаБяха славни и мъжки времена“, казва Дичо. С Део си стават като братя от изданието на фестивала „Рок експлозия“, който D2 печелят с „Не мога да спра да те обичам“, а блондинът води. „Веднъж се беше нагрухтял с чесън и се наложи да го оставя по трасето между Бургас и Равда, защото в колата не се дишаше“, смее се певецът.  Албумът „Дух“ обаче е посветен на най-скъпия човек за Дичо – дъщеричката му Ариел. Едва на годинка и половина разбира какво е йога покрай майка си Карина, която до последно преди раждането посещавала класове за медитация и гъвкавост.„Аз не съм много по йогата, Каринчето се опита да ме запали, но нещо съм се калцирал, не се справям толкова добре. Аз съм по риболова и чистия въздух. Виж, Ариел е уникална в този спорт, прави каквото й кажеш – шпагат, куче, кобра...”, усмихва се Дичо. Момиченцето, кръстено на „Малката русалка“ от филмчето на „Дисни“, е и много музикално. „Знае доста песнички, пуска си сама на компютъра разни неща, като освен мен като глас харесва Поли Генова и Прея. Доста пее, даже исках да я запиша в школата на „Бон-бон“, но педагожката Рози Караславова ми каза, че е мъничка още. През март ще стане на три и ще я дадем в „Бон-бон“, обяснява музикантът. Той поема храненето и забавленията през деня, когато Карина е на работа. Хубавицата показа кулинарния си талант в третия сезон на Master Chef, но всъщност готвенето й е по-скоро хоби. „Тя имаше магазин за дрехи преди, сегасе занимава с реклама и още няколко бизнеса.  гледа си детето“, категоричен е Дичо. Когато са заедно в кухнята, двамата по-скоро се допълват, отколкото да си създават съспенс като конкуренция. „Ние сме минали през месомелачка, каквато е един ресторант, разработихме го заедно, оттам сме се стиковали много добре“, казва той. С половинката му споделят обща страст не само зад печката, но и на пистата за сноуборд. Откакто скъса ахилес на снимките на видеото към „Дух“ обаче, Дичо е изключително внимателен. „Обичам да ходя по малко на фитнес, с бокса, който толкова обичах, все по-рядко се занимавам. Иначе той ми даваше тонус, караше ме да се чувствам много добре на сцената. Сега риболовът е моят спорт“, усмихва се Дичо. \n\n\n                    ", "date": "2017.12.02", "title": " Дичо и духът от бутилката на рокендрола"}
{"url": "http://www.monitor.bg/a/view/25509-%D0%93%D1%80%D0%B8%D1%88%D0%BE-%D1%8F%D0%B7%D0%B4%D0%B8-%D1%84%D0%BB%D0%B0%D0%BC%D0%B8%D0%BD%D0%B3%D0%BE/", "text": "\n                    Григор Димитров събира сили преди старта на новия сезон на острова на своя приятел - милиардера Ричърд Брансън, като не пропуска да информира последователите си в социалните мрежи за забавленията, в които се включва. В последното видео първата ни ракета яхва фламинго. Птицата не е истинска, а за огромена и надуваема. \"Така скачам в почивката след сезона\", написа Гришо в Инстаграм.\n                    ", "date": "2017.12.02", "title": "Гришо язди фламинго"}
{"url": "http://www.monitor.bg/a/view/66005-%D0%94%D0%B0%D0%BD%D1%8A%D1%87%D0%BD%D0%B0%D1%82%D0%B0-%D1%80%D0%B5%D1%84%D0%BE%D1%80%D0%BC%D0%B0-%D0%BD%D0%B0-%D0%A2%D1%80%D1%8A%D0%BC%D0%BF-%D0%BC%D0%B8%D0%BD%D0%B0-%D0%B2-%D0%A1%D0%B5%D0%BD%D0%B0%D1%82%D0%B0/", "text": "\n                    Сенатът на американския Конгрес одобри амбициозния проект за данъчна реформа.\n\nТова е важна победа за президента Доналд Тръмп, който така изпълнява едно от основните си предизборни обещания.\n\nЗаконопроектът беше приет с 51 срещу 49 гласа от сенаторите, сред които републиканците са мнозинство.\n\nТой предвижда значително намаляване на някои данъци, в това число корпоративния, и ще бъде най-съществената промяна в данъчната система от 30 години насам.\n\nНито един демократ не подкрепи законопроекта. Според тях той облагодетелства само богатите.\n\n„Републиканците тази вечер осигуриха милиарди долари под формата на данъчни облекчения за най-богатите и за големите корпорации, и същевременно добавя 1,4 трилиона долара към дефицита на страната”, каза Бърни Сандърс, сенатор от Върмонт.\n                    ", "date": "2017.12.02", "title": "Данъчната реформа на Тръмп мина в Сената"}
{"url": "http://www.monitor.bg/a/view/47670-%D0%9C%D0%B5%D1%80%D0%B0%D0%BA%D0%BB%D0%B8%D1%8F-%D0%B7%D0%B0-%D0%BA%D0%BC%D0%B5%D1%82-%D0%BD%D0%B0-%D0%92%D1%80%D0%B0%D1%86%D0%B0-%D0%B1%D0%BB%D1%8A%D1%81%D0%BD%D0%B0-%D0%B6%D0%B5%D0%BD%D0%B0-%D0%BD%D0%B0-%D0%B7%D0%B5%D0%B1%D1%80%D0%B0/", "text": "\n                    Мераклия за кмет на Враца блъсна жена на зебра със „Сузуки Витара”. Популярният борец за граждански права Стефан Чолаков, който шест месеца в годината протестира у нас, а  останалите - в Швеция, където го приеха като дисидент, ударил с колата 73-годишна пенсионерка на пешеходна пътека близо до болницата. Пострадалата баба веднага е поета от екип на спешния център. След прегледа се оказало, че опасност за живота й няма.\n\nНо при проверката полицаите установили, че Стефан Чолаков, който обикновено се движи с колело, е с куп нарушения. Той няма шофьорска книжка, а японската кола, която карал, е с невалидни шведски номера. Засега не е ясно как автомобилът е пристигнал в България от скандинавската страна. Униформените са свалили табелите и са съставили акт на Чолаков, който редовно се кандидатира и за омбудсман на Враца. Пробата с дрегер обаче показала, че той продължава да е заклет трезвеник.\n                    ", "date": "2017.12.02", "title": "Мераклия за кмет на Враца блъсна жена на зебра"}
{"url": "http://www.monitor.bg/a/view/31497-%D0%A1%D0%B5%D0%BB%D1%81%D0%BA%D0%B8-%D0%BA%D0%BC%D0%B5%D1%82-%D1%8E%D1%80%D0%BA%D0%B0-%D0%BA%D0%BE%D0%BB%D0%B0%D1%82%D0%B0-%D1%81%D0%B8-%D0%B4%D0%BE%D0%B1%D1%80%D0%B5-%D0%BF%D0%BE%D1%87%D0%B5%D1%80%D0%BF%D0%B5%D0%BD/", "text": "\n                    Кметът на врачанското село Веслец Генади Христов е спипан да юрка колата си добре почерпен в нощта срещу събота. 47-годишният управник бил на тежка софра в областния град и към 1 часа се качил на своя лек автомобил от марката „Ауди”, за да се прибере. Но не стигнал далеч. Патрул на полицията го спрял за рутинна проверка, при която била направена проба за алкохол. Кметът бил принуден да надуе дрегера, който се изчервил до 1.67 промила алкохол в издишания въздух.\nЧенгетата пък спазили закона. Те арестували пияния управник за 24 часа и незабавно свалили номерата на леката му кола, съобщават от областната дирекция на МВР.\n\nГенади Христов кара втори мандат и подкрепен от „Народен съюз”.\n                    ", "date": "2017.12.02", "title": "Селски кмет юрка колата си добре почерпен"}
{"url": "http://www.monitor.bg/a/view/43817-%D0%9E%D0%B1%D1%80%D0%B0%D1%85%D0%B0-%D1%81%D1%82%D0%BE%D1%82%D0%B8%D1%86%D0%B8-%D1%85%D0%B8%D0%BB%D1%8F%D0%B4%D0%B8-%D0%BB%D0%B5%D0%B2%D0%BE%D0%B2%D0%B5-%D0%BE%D1%82-%D0%BE%D1%84%D0%B8%D1%81-%D0%BD%D0%B0-%D1%84%D0%B8%D1%80%D0%BC%D0%B0-%D0%B2-%D0%A2%D0%BE%D0%BF%D0%BE%D0%BB%D0%BE%D0%B2%D0%B3%D1%80%D0%B0%D0%B4/", "text": "\n                    Кражба на стотици хиляди левове е станала от офис на фирма в Тополовград, съобщи Haskovo.net. Помещението на фирмата е на главния път в посока Елхово.\n\nОт полицията потвърдиха за кражбата, извършена в нощта срещу петък. Отказват подробности за да не се пречи на разследването по случая.\n\nСпоред неофициална информация, парите били оставени в метална каса.\n\nОтново според запознати, става въпрос за сума близка до 500 000 лева.\n\nФирмата се е занимавала с залесяване и аранжимент на зелени площи. Не е ясно защо такава крупна сума е била оставена в офиса без жива охрана.\n\nВ рамките на година и половина това е втори крупен обир в Хасковско. Както сме писали  многократно, през юни миналата година четирима мъже откраднаха около 2 млн. лева от пощата в Хасково. Апашите тогава бяха разкрити и задържани, макар и месеци след наглия обир.\n                    ", "date": "2017.12.02", "title": "Обраха стотици хиляди левове от офис на фирма в Тополовград"}
{"url": "http://www.monitor.bg/a/view/22892-%D0%97%D0%B0-%D0%BF%D1%8A%D1%80%D0%B2%D0%B8-%D0%BF%D1%8A%D1%82-%D0%B2-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D0%A5%D0%B2%D0%B0%D0%BD%D0%B0%D1%85%D0%B0-%D0%B0%D0%B4%D0%B2%D0%BE%D0%BA%D0%B0%D1%82-%D0%B4%D0%B0-%D0%B2%D0%BD%D0%B0%D1%81%D1%8F-%D0%B4%D1%80%D0%BE%D0%B3%D0%B0-%D0%B7%D0%B0-%D0%BA%D0%BB%D0%B8%D0%B5%D0%BD%D1%82-%D0%B2-%D0%B7%D0%B0%D1%82%D0%B2%D0%BE%D1%80%D0%B0/", "text": "\n                    Варненският адвокат Йордан Роев е задържан за 72 часа, след като беше хванат да внася хероин и амфетамини за двама свои клиенти, излежаващи присъди в затвора Варна.\n\"Това е първият подобен случай в България. Адвокатът е арестуван, след като отишъл на свиждане на свои клиенти в затвора.\nДрогата била скрита в дрехите му. Първоначално той бе задържан за 24 часа, престоя му в ареста е удължен до 72 часа. В понеделник ще му бъде гледана мярката за неотклонение. Ние ще искаме той да бъде с постоянна мярка за неотклонение задържане под стража\", каза окръжният прокурор на Варна Владимир Чавдаров. Той допълниу че с оглед фактическата и правна сложност на разследването, то е възложено на следовател оследствен отдел. Срещу него е повдигнато обвинение за притежание и разпространение на наркотици. Според експертната спарвка той внесъл зад решетките 4,37 грама хероин и 5,03 грама амфетамини.\n                    ", "date": "2017.12.02", "title": "За първи път в България - Хванаха адвокат да внася дрога за клиент в затвора"}
