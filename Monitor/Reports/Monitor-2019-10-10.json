{"url": "https://www.monitor.bg:443/bg/a/view/da-se-uchish-na-roditelstvo-177667", "text": "През последните няколко дни все си мисля, че живеем в тъжни и объркани времена. Заобиколени сме от абсурди, пленили ловко родителите в своята паяжина. В пипала, от които сякаш няма измъкване. Признавам си, че съм ядосана. Или по-скоро първо се ядосах, а след това ми стана тъжно, защото позволяваме да използват децата ни като сиренце в капан за мишки. Сякаш са примамка. В рамките на няколко дни наблюдавахме куриозни ситуации. Първо едни родители се впуснаха масово да прибират децата си от училище, сякаш идва смъртна заплаха. Причината - някой, някъде си казал, че някой взема деца и ги дава за осиновяване. Или пък ги изнася в чужбина. И веднага из медиите плъзна образът на въображаемия враг, защото такъв реален няма. После пък други родители изоставиха детето си. Пред дома на дядото по майчина линия. Реакцията на социалните е незабавна. Странно е как в такива случаи не излизаме да скандираме, че има опасност норвежците да ни вземат децата. Но това е друга тема. Защото колкото и да корим тези родители, в случая става дума за едни уплашени млади хора, които се винят, че не могат да се справят с тази роля. А всичко това е следствие на критиките, които получават от близки. На всеки му е ясно, че особено след раждането, една майка трябва да бъде подкрепяна и обичана. Защото никой не се е родил научен да бъде родител. Напротив, това е урок за цял живот, а твоят най-добър учител е детето ти. Това е и мисия, и може би най-трудната професия. Не случайно напоследък се заговори усилено за отговорно родителство. И е крайно време да разберем, че това не е просто абстрактно понятие. Колкото повече търсим помощ, колкото повече се допитваме до експерти и искаме да се научим да бъдем родители, ще има по-малко изоставени деца. Защото и възрастните, макар и създали нов живот, имат своите страхове и съмнения. Страхове, които искаме някой да разсее. За съжаление продължава да властва схващането, че можем да се справим с отглеждането и възпитането на деца, като използваме методите на нашите родители. А това не е така. Живеем в ново и различно време. В ера на технологиите, а в интернет подрастващите са подложени на какво ли не. И ние, възрастните, трябва да бъдем подготвени за това. А истерията в Сливен например показа, че съвсем нямаме такива умения. Не е страшно да си признаем това. Както и не е страшно да потърсим помощ като родители. Това не означава да захвърлиш бебето си с лека ръка, защото без него ще ти е по-лесно. Тук не става дума за непотребна вещ, от която можеш да се избавиш. И когато поемаш тази важна крачка в живота си, да си наясно какво предстои от тук насетне. Защото вече отговаряш за друг живот. От теб зависи да израсне като щастлив и обичан човек, да го изградиш като личност, да му създадеш ценности. Тогава и детето ти ще знае как да се справя с трудните ситуации, пред които го изправя животът. Самият ти ще си го подготвил за това и то ще има смелостта да прави избори. Колкото и на някои да им се струва невъзможно и да не намират нищо положително в тази история, нека все пак си вземем поука. И да разберем, че няма нищо страшно държавата да работи в посока на това да мотивира родителите, да ги обучава да бъдат такива. Но и да предпазва деца от нехайството на възрастните. От физически и психически тормоз. И тогава ли ще виним норвежците?", "date": "2019.10.10", "title": "Да се учиш на родителство"}
{"url": "https://www.monitor.bg:443/bg/a/view/e-sistemi-spirat-korupcijata-v-dai-177680", "text": "Без човешка намеса и чрез електронна система ще се издават лицензи на превозвачи. Транспортният министър предлага промени в дейността на бившата ДАИ за преустановяване на практиката за контакти между администрация и бизнес. „Когато премахнем възможностите за контакт, а това ще стане с интегрираната информационна система, която ще бъде направена следващите месеци – с нея заявяването и получаването на резултата ще става без намесата на човек“, коментира гласуваните от Министерски съвет промени в ИА „Автомобилна администрация“. Желязков даде пример с издаването на разрешителни. „Проверките дали определена компания има задължения към НАП се прави в момента ръчно. И от човека зависи дали да прецени има ли отношение това към издаването на лиценза, или не. Тогава, когато машина с машина общува и тогава, когато задължението пречи, тогава системата не позволява да се продължи нататък“, обясни транспортният министър. За намаляване на корупцията промени ще има и при контрола на пътя. Броят на областните структури ще бъде намален от 27 на 8. „По този начин ще се позволи ротация на екипите, а не обвързаност на проверките на територията на една област на един екип с една област“, каза още Росен Желязков. Скоро екипите ще бъдат командировани в други области, а конкретно къде ще работят ще разбират буквално в деня на заминаването си, обеща транспортният министър. След работата на инспекторите ще се обвърже и с тол системата, а проверките на пътя ще стават по задание от системата, а не по преценка на екипите.", "date": "2019.10.10", "title": " Желязков: Е-системи спират корупцията в ДАИ"}
{"url": "https://www.monitor.bg:443/bg/a/view/pometoha-8-godishno-dete-na-peshehodna-pyteka-177677", "text": "8-годишно дете беше блъснато на пешеходна пътека на булевард „Васил Априлов“ в Пловдив, съобщиха от Областната дирекция на МВР.  Пострадалото дете е закарано в УМБАЛ \"Свети Георги\". От спешното отделение на болницата обясниха, че момчето е прието със съмнения за счупена ключица, съобщи Дарик. Инцидентът е станал няколко минути след 14 ч. Според първоначалните данни детето е било блъснато от лек автомобил, зад чийто волан бил 40-годишен шофьор. Водачът е тестван с дрегер за алкохол, а резултатът е отрицателен. Служителите от \"Пътна полиция\" извършиха оглед на мястото на катастрофата, за да изяснят причините за нея.  Междувременно от областната дирекция на МВР в Пловдив съобщиха, че при поредната специализирана полицейска акция за ограничаване на катастрофите в града и региона са издадени 91 акта, 210 глоби с фиш и са установени 368 случая на шофиране с превишена скорост. Проверени са 946 души и 785 автомобила. Униформените са спипали един неправоспособен шофьор, трима след употреба на алкохол и 23-ма с нередовни пътни документи. 39 са били без колани. При проверките са установени и 9 нарушения от страна на пешеходци.", "date": "2019.10.10", "title": "Пометоха 8-годишно дете на пешеходна пътека"}
{"url": "https://www.monitor.bg:443/bg/a/view/horo-obedini-bednite-i-bogatite-vyv-fermata-177652", "text": "Пет седмици след старта на „Фермата: Нов свят“ всички участници – и бедни, и богати, получиха народни носии и бяха призовани от продукцията да се съберат в двора на чорбаджиите. За всеки от тях бе изработен индивидуален костюм, а предизвикателството да завържат пояс или забрадка правилно допълнително вдигна градуса на настроението им. Докато жените се възхищаваха на шевиците, а мъжете с почуда търсеха допълнителен чифт гащета, за да не им боцкат потурите, Сами Хоссни взе да асистира на съотборниците си. и съм представял България на международни турнири“, призна бившият плувец и настоящ треньор. „Сърцето ми получи крила, чакам тези носии цял месец!“, заяви маникюристката Силвия, а английската възпитаничка Елизабет Илчева си обеща да си направи цяла колекция с разновидности на удобната дреха. Запален огън и фолклорна група с музиканти посрещнаха чорбаджии и сиромаси в двора на богатите. Патриотичният, тържествен заряд на народните носии събуди спонтаността им и всички се запрегръщаха сърцато за „добре дошли“. Предизвикателството пред героите в шоуто бе да се хванат на хоро – единствената социална мрежа, която е позволявала на мъжете и жените от едно време да флиртуват и да заявят интерес към потенциален партньор. Кръшният народен танц под акомпанимента на барабан, кларинет и акордеон, озари лицата на чорбаджии и сиромаси и на финала те не искаха да се пуснат. не сме два враждуващи отбора, и беше много хармонично“, призна софтуерният милионер Митко Караиванов. „Когато се събрахме около огъня, мисля, че всичките ни различия изчезнаха и бяхме едно цяло. Бяхме бълагри, които са се събрали да се забавляват. Беше прекрасно!“, добави Бети.", "date": "2019.10.10", "title": "Хоро обедини бедните и богатите във „Фермата“"}
{"url": "https://www.monitor.bg:443/bg/a/view/myj-nameri-jena-si-prostreljana-v-kolata-im-v-sofija-177682", "text": "46-годишна жена е намерена мъртва пред блок 18 в столичния квартал „Младост”. Сигналът е подаден в 20:50 часа тази вечер, съобщи NOVA. Тялото на жената е открито от съпруга ѝ в семейния автомобил. Установено е, че е с огнестрелна рана в главата.", "date": "2019.10.10", "title": "Простреляха жена в семейния автомобил, откри я съпругът й"}
{"url": "https://www.monitor.bg:443/bg/a/view/geshev-ulichi-boec-v-manipulacii-pred-vss-177679", "text": "Зам. главният прокурор Иван Гешев уличи в манипулация свързаното с банкера беглец НПО „БОЕЦ“. Гешев отговори писмено на зададените към него въпроси от НПО-то \"БОЕЦ\", публикувани на страницата на Висшия съдебен съвет в рубриката \"Становища и въпроси\" във връзка с номинацията му за обвинител №1. Гешев оборва, по думите му, \"манипулативните твърдения на сдружението\", с факти по конкретни разследвания и дела. Преди няколко дни сдружението прати поредна порция доноси срещу Гешев във ВСС – този път те бяха свързани с делото за данъчни измами “Недосегаемите“. Гешев посочва, че неназованият източник на информация на НПО-то очевидно го е подвел и излага конкретиката по зададените въпроси, свързани с конкретни дела. От проследяването на казуса обаче става ясно, че следовател по делото е бил скандалният Бойко Атанасов, който обаче е бил отстранен, защото буквално е държал разследването на трупчета. В същото време след това Атанасов, когото „БОЕЦ“ предложиха и за главен прокурор, е получил наказание за това дело, след като започнал медийна капания срещу държавното обвинение, в която клеветял колегите си. Накрая на отговора си Гешев прави извода, че цялата информация, която засяга посочените производства, както и съдебните актове, могат да бъдат прочетени на публичните сайтове на съответните институции. Гешев изказва и надеждата, че инициативата на \"БОЕЦ\" не е \"част от съвместна координирана компроматна атака срещу прокуратурата на Република България и в частност процедурата по избор на главен прокурор на РБ от страна на икономически и политически кръгове с голям медиен и финансов потенциал\".", "date": "2019.10.10", "title": "Гешев уличи „БОЕЦ“  в манипулации пред ВСС"}
{"url": "https://www.monitor.bg:443/bg/a/view/100-shkolski-avtobusa-hvanati-v-narushenija-177671", "text": "Близо 100 школски автобуса и техните шофьори са хванати в нарушения при масираните проверки около началото на учебната година. Шофьорите най-често нямат преминат психологически тест или карат с изтекла карта за квалификация. Автобусите пък често са с износени гуми, без технически преглед или с изтекли документи за пожарогасителите, показват данни от съвместната проверка на ИА „Автомобилна администрация“ и МВР. дадени са 71 предписания за отстраняване на допуснати несъответствия. Съставени са 26 акта на водачи, като на тях ще им бъдат наложени санкции. Съставени са 3 акта за извършването на превоз с автобуси без обезопасителни колани за водача и пътниците. Предвидената санкция за превозвачите, които не спазват правилата, е 3000 лева. 50 лева пък трябва да плати пътникът, ако не си сложи колана. Ако автобусът не е оборудван с видеорегистратор, фирмата ще трябва да плати глоба от 1500 лв. Автобусите за деца са снабдени с колани, но шофьори коментираха пред „Монитор“, че децата рядко ги слагат, а и учителките, които ги придружават, също не ги окуражават да го правят. Пред автомобилната администрация обаче няма шофьор, който да си признава, че не кара децата да са с поставени колани. които возят деца. Законът изисква едва две години стаж зад волана на автобус, за да можеш да подкараш возило с малки пътници. Има и задължителна минимална възраст от 25 години за заемане на длъжността. Законът изисква и организаторът на пътуването да осигурява безопасното качване и слизане на децата. Най-често сигнали за нередности до бившата ДАИ подават притеснени родители, които забелязват видими проблеми с автобусите. Инспекторите биват уведомявани за счупено стъкло или огледало за обратно виждане и пращат екип на проверка. Службата към транспортното министерство нямат правомощия да реагират при обаждания, че шофьорът е в нетрезво състояние. Тогава на място отиват полицаи. Преди началото на учебната година са извършени проверки в предприятията на автобусите и водачите. Проверена е техническата изправност на автобусите, правоспособността на водачите – необходима възраст, стаж и документи за извършване на този вид превоз. заверки на пожарогасителите, смяна на износени гуми, преминаване на технически преглед или издаване на удостоверение за допълнителен преглед за проверка на оборудването им. През годините общините и училищата в страната са получили от образователното министерство над 1500 училищни автобуса с различен брой места. Но Автомобилна администрация няма данни колко е средната възраст на автопарка. Автобусите не са предназначени само за средищните училища, а и за основни, средни, обединени, профилирани и професионални школа, чиито ученици живеят извън населеното място. След промени в нормативната уредба от училищния превоз вече могат да се възползват всички ученици с право на безплатен транспорт до 18 г., а не само приоритетно учениците до 16 г. от средищните училища. През миналата учебна година безплатен транспорт ползват общо 88 920 деца в задължителна предучилищна възраст и ученици от 1-ви до 12-и клас. От тях с училищни автобуси се превозват 44 938 деца и ученици. Останалите се възползват от обществен транспорт, за който получават безплатни абонаментни карти. МОН купи 120 нови автобуса 120 нови автобуса са осигурени за пътуващите ученици на старта на новата учебна година. Те са закупени от 20-те млн. лв., които кабинетът отпусна през май. Тогава от просветното ведомство проучиха какви са нуждите на училища. Така са били подадени над 800 заявки за автобуси. Затова и от МОН са планували закупените превозни средства за пътуващите ученици да бъдат по-голям брой. Миналия месец образователният министър Красимир Вълчев обаче обясни, че това не е се реализирало, тъй като повечето училища искали по-големи превозни средства, които били и по-скъпи от по-малко местните.", "date": "2019.10.10", "title": "100 школски автобуса хванати в нарушения (ТЕМАТА)"}
{"url": "https://www.monitor.bg:443/bg/a/view/stotici-protestiraha-sreshtu-predstojashti-sykrashtenija-v-neohim-dimitrovgrad-177668", "text": "Около 200 работници и служители от химическия завод „Неохим“ в Димитровград обявиха стачна готовност и протестираха в защита на работните си места. Заради високите цени на природния газ в България най-голямото промишлено предприятие в Хасковски регион е пред фалит, а съкращенията на персонал са неизбежни. „Държавата да предприеме спешни мерки за намаляване на цените на природния газ, защото високата цена обрича на крах производството на азотни торове в страната“, обявиха протестиращите. Митингът се организира от четирите синдиката, които имат структури в „Неохим“АД. Това са КТ „Подкрепа“, КНСБ, „Защита“ и синдикатът на химическите работници „АХА“. В „Неохим АД“  бяха заети над 1000 души, но в началото на годината заводът беше принуден да съкрати около 30 на сто от персонала си заради загуби и спряно производство. Сега заради високата стойност на продукцията и загубените пазари предстоят още съкращения. Като цяло бъдещето на завода и работните места на хората е неясно, твърдят синдикалисти. \"Неохим\" в Димитровград и \"Соди Девня\" в момента са единствените два оцелели и работещи химически заводи в България. . Ако не бъдем чути ще направим общ синдикален протест в София до няколко седмици, обещаха протестиращите.            ", "date": "2019.10.10", "title": "Стотици протестираха срещу съкращения в „Неохим“-Димитровград"}
{"url": "https://www.monitor.bg:443/bg/a/view/uchitelka-prati-chetvyrtoklasnichka-v-pirogov-naranila-ja-s-chin-177670", "text": "Учителка по физическо прати четвъртокласничка в „Пирогов“, след като я нарани с чин. Момичето е прегледано и остава под наблюдение в болницата без опасност за живота, обясниха за „Монитор“ от лечебното заведение. Инцидентът е станал по обяд в 116 ОУ „Паисий Хилендарски“ в софийското село Яна, след като педагожката изляла гнева си върху друго дете, а пострадалото момиче станало случайна жертва. В час по физическо нейна съученичка имала пререкания с учителката. Спорът между тях обаче не приключил с края на часа и продължил в коридора на училището. Закъснявайки, момичето влязло в кабинета по история и седнало на мястото си, а учителката по физическо го последвала. Там тя вдигнала чина, на който седяло и пострадалото дете. Пуснала го рязко и той ударил ученичката, която по-късно била настанена в „Пирогов“. Първоначално преподавателката по история забелязала само нараняване от лявата страна на корема, но след като четвъртокласничката се прибирала вкъщи баба ѝ викнала линейка и е откарана в болницата. „Звъннаха ми от вкъщи и ми казаха, че госпожата е метнала с чина по детето, което е на 12 годинки и е 20 кила с мокри дрехи. В момента е в „Пирогов” и не знам точно къде е. Причина не мисля, че има, тя е една от най-добрите ученички, нито отговаря, нито се налага. Как си позволява тази госпожа да го направи? Ние си не си бием децата, тя ще ми хвърля чин по детето”, разказва пред бТВ бащата на пострадалото момиче Христо Кондов. Подаден е сигнал и в полицията. Образователният инспекторат също се зае със случая. Директорката вече е поискала обяснения от двете учителки, станали свидетели на инцидента. Момичето, което се спорило с госпожата по физическо пък е имало проблеми с дисциплината и преди.", "date": "2019.10.10", "title": "Учителка прати четвъртокласничка  в „Пирогов“ след удар с чин"}
{"url": "https://www.monitor.bg:443/bg/a/view/prokuraturata-razsledva-pet-sujeta-za-bnr-177674", "text": "Според прокуратурата в БНР са се развили пет сюжетни линии, част от които е и спирането на сигнала на националното радио. Това заяви главният прокурор Сотир Цацаров по време на изслушването си във Временната анкетна комисия за казуса „БНР“. Първата линия касае спирането на програмата „Хоризонт“. Главният прокурор каза, че има две версии в тази връзка - едната е на директора на дирекция „Техника“ Пламен Костов, а втората е на генералния директор на БНР Светослав Костов. Според първата версия спирането е извършено със знанието и съответните нареждания на Светослав Костов. Цацаров обяви, че заради разминаването на показанията на двамата. Втората сюжетна линия е заради сигнал от СЕМ, към който е приложен протокол от проведената среща на членовете на медийния регулатор с представители на редколегията на „Хоризонт“ и други журналисти от радиото във връзка с информация за принуда върху генералния директор и за принуда върху журналисти. По думите на Цацаров пак имало две различни групи свидетели, но той направи уговорката, че прокуратурата се занимава само с проблема дали е извършено престъпление. Вече има и разрешение за използване на възможностите по Закона за електронните съобщения Третият сюжет е за просрочени финансови договори, а по думите му четвъртата сюжетна линия в радиото не е свързана с принуда или длъжностни престъпления. Цацаров се спря и на петата сюжетна линия. \"Ако правилно съм схванал думите на генералния директор на радиото той обясни, че е предотвратен втори опит за спиране на радиото“, посочи обвинител № 1. По думите на Цацаров ръководството на радиото е получило писмо, че на 4 октомври ще бъде извършена профилактика на Копитото от 9 до 17.00 ч. Също така той уточни, че профилактиката е абсолютно планова и прокуратурата е изискала от НУРТС и той е изпратил графика на тази профилактика. \"Тя по никакъв начин В кулоарите Цацаров коментира темата за паниката в Сливен, при която родители изведоха децата си от училище заради слух, че ще им бъдат отнети от социалните. Той отрече да има данни за участието на чиновник от МО в провокацията. Цацаров призова, ако има такова нещо, да бъде сигнализирана прокуратурата. Той заяви, че които стоят зад провокациите Също така се коментира и правният казус с оставането на осъдения за убийство Джок Полфрийман в центъра за временно настаняване за чужденци в Бусманци. Главният прокурор обясни, че основанието той да се намира в центъра за настаняване, е липсата на валидни документи за самоличност, които са издадени от австралийската страна. „Има изявления, че такива документи са издадени. Физически той не разполага с тях. Това знам аз. Ако тези документи му бъдат предадени, той няма основание да стои в центъра в Бусманци“, допълни още главният прокурор.", "date": "2019.10.10", "title": "Прокуратурата разследва  пет сюжета за БНР"}
{"url": "https://www.monitor.bg:443/bg/a/view/pedagozi-i-akusherki-shte-sa-naj-tyrsenite-profesii-prez-2034-a-177672", "text": "Учителите в училищата и детските градини и медицинските сестри и акушерки ще са най-търсените професии през следващите 15 години. Това сочат част от резултатите от средносрочните и дългосрочните прогнози за пазара на труда у нас. Според прогнозите през 2034-а и над 54 000 помощник-медици. Най-голяма пък ще бъде заетостта в сферата на преработващата промишленост, търговията и ремонта на автомобили. Всеки втори ще работи като монтажник, шивач, или монтьор. Сред водещите професии, при които търсенето ще намалее, са продавачите, сервитьорите и готвачите.  „След 2020-а влиянието на негативните демографски процеси ще бъде основна причина за намаляване на заетостта.Спрямо 2020-а до 2034 година ще има спад около 6%“, пък отчете социалният министър Бисер Петков. Поради тази причина или с 190 000 по-малко спрямо следващата година. Трудещите се, които имат дипломи за основно и по-ниско образование, ще бъдат най-силно засегнати и ще намалеят с 37,8%. До същия период работещите пенсионери ще нараснат, а хората над 55 години ще са ¼ от работната сила. Недостиг от квалифицирани кадри със средно образование и излишък от заети лица с основно и по-ниско и висше образование е едно от предизвикателствата пред пазара на труда. Така през 2034-а над 77 000 работни места ще бъдат ангажирани от трудещи се с по-ниска и по-висока квалификация от необходимата. Хората с висше образование, които ще работят на места, които изискват по-ниска квалификация, пък ще са около 38 000. В малките градове работодателите ще бъдат принудени да назначават хора с по-ниско образование от това, което се изисква за дадена позиция, за да могат да развиват бизнеса си. Така 40 000 пък ще са тези с основно образование, които ще заемат работна места за хора с по-високо образование.", "date": "2019.10.10", "title": "Педагози и акушерки ще са най-търсените професии през 2034-а"}
{"url": "https://www.monitor.bg:443/bg/a/view/moda-i-injenerni-nauki-naj-jelani-ot-studentite-v-italija-177676", "text": "Архитектура, дизайн, инженерни науки, икономика и дигитални специалности като интериорен дизайн, изящни изкуства, мода са сред най-търсените специалности от кандидат-студентите в Италия. Последните години университет в Ботуша въвеждат все повече бакалавърски програми на английски език. Най-новите са психология, ветеринарна медицина, медии и комуникации, връзки с обществеността. Гимназистите, които проявяват интерес, могат да се запознаят с условията за кандидатстване на девета поредна година изложението „Дни на италианското образование“. Събитието ще се състои на 12 октомври (събота) в СТЦ „ Интерпред“, София и на 13 октомври (неделя) в хотел „Голдън тюлип“ Варна. Форумът се провежда под патронажа на Италианската търговска камара. Организатор е агенция за образование в чужбина „Скай Лайнс“. Участие ще вземат редставители на едни от най-престижните италиански учебни заведения. За първи път кандидат-студентите могат да се запознаят и със специалността архитектура и дизайн на Венеция - IUAV University of Venice и най-старият университет в Италия след Болонския - University of Padua. Традиционно в изложението участват: Politecnico di Milano – безспорният лидер в обучението по архитекура, дизайн и инженерни науки; Universita Cattolica - част от Католическата църква. Миналата година в него са били приети над 30 български студенти; Ca’ Foscari University of Venice – първото бизнес училище в Италия и второто в Европа; Престижните академии за мода, дизайн и визуални комуникации IED, NABA & Domus Academy; IULM university of Venice – единствеият университет в Италия, специализиран областта на медиите и комуникациите; Езиковият център LinguaViva, който предлага езикови курсове по италиански и подготвителни курсове за изпита по архитектура в Италия: Изложението се провежда под патронажа на Италианската търговска камара, която ще награди със стипендия от 1000 евро двама кандидат-суденти с отличен успех. Ал Италия – спонсор на мерорпиятиетито, ще подари 2 двупосочни билета до Рим Практиката на италианските държавни университети е таксата на студентите да се съобразява с размера на семейния доход. Ако семейството получава ниски доходи, кандидатът заплаща минимална такса. Ако има и висок академичен успех, може да кандидатства за допълнителна стипендия. Таксите обикновено са между EUR 900 и EUR 3900, като повечето български студенти заплащат около 1000 евро.", "date": "2019.10.10", "title": "Мода и инженерни науки най-желани от студентите в Италия"}
{"url": "https://www.monitor.bg:443/bg/a/view/probiv-za-brekzit-boris-djonsyn-i-leo-varadkar-se-razbraha-177663", "text": "Британският премиер Борис Джонсън и премиерът на Ирландия Лио Варадкар заявиха, че виждат надежда за сделка, писаха британските медии. Двамата политици са имали дълги преговори на четири очи в Честър в опит да намерят ключ за решение на проблема. Двамата заявиха, че техните тричасови преговори са били детайлни и конструктивни. До момента обаче не са ясни подробностите, отбелязва \"Дейли мейл\". \"Продължаваме да смятаме, че едно споразумение е в интерес на всички, се казва в съвместно изявление след работен обяд в Северозападна Англия между двамата премиери.\" Джонсън и Варадкар ще обмислят допълнително обсъденото на срещата, а техни официални представители ще продължат да разискват въпроса.", "date": "2019.10.10", "title": "Неофициално: Пробив за Брекзит - Борис Джонсън и Лио Варадкар се разбраха"}
{"url": "https://www.monitor.bg:443/bg/a/view/kpkonpi-aleksandyr-manolev-e-bil-v-konflikt-na-interesi-177669", "text": "Комисията за противодействие на корупцията и за отнемане на незаконно придобитото имущество (КПКОНПИ) е установила конфликт на интереси при Александър Манолев - бивш заместник-министър на икономиката и член на Управителния съвет на Държавен фонд \"Земеделие\", съобщиха от Комисията. Манолев е оказал влияние на други органи и лица в частен интерес на свързано с него лице, във връзка с мониторинга по изпълнение на договора за отпускане на финансова помощ, свързан с функционирането на къща за гости в Сандански. Преди няколко дни стана ясно, че Окръжната прокуратура в Благоевград е внесла в съда обвинителния акт срещу бившия зам.-министър на икономиката Александър Манолев и срещу Ана Димитрова за това, че са представили неверни сведения, за да получат средства от еврофондове. Според обвинението Манолев действал като подбудител и помагач, а 25-годишната Димитрова – като извършител и търговец, собственик на ЕТ \"Агротрейд - Ана Димитрова\". В края на април прокуратурата повдигна обвиненията на Манолев и Димитрова. Сега от държавното обвинение са внесли делото в съда и предстои насрочването му.", "date": "2019.10.10", "title": "КПКОНПИ: Александър Манолев е бил в конфликт на интереси "}
{"url": "https://www.monitor.bg:443/bg/a/view/budjetyt-na-temida-na-cherveno-177666", "text": "Приходите в съдебната власт продължават да намаляват, като от началото на годината до края на август те са вече с 4,5 млн. лв. по-малко от предвидените, поради което се очертава дупка в бюджета. Това стана ясно от доклад за изпълнението на финансовата рамка, представен на пленума на ВСС от председателя на бюджетната комисия Боян Магдалинчев. За периода са събрани малко над 62,4 млн. лв. съдебни такси, което е с 4,2 млн. лв. по-малко от планираното. При 10 млн. лв. планирани приходи от глоби и конфискации пък са събрани около 300 хил. лв. по-малко. В същото време в разходната част 10 млн. лв. повече са похарчени за обезщетения по Кодекса на труда и други плащания. За капиталови разходи усвоените средства обаче са малко – при план 19,5 млн. лв. са похарчени 5,8 млн. лв. От доклада стана ясно още, че средната работна заплата в системата на съдебната власт за първите 8 месеца на 2019 година е 2458 лв. В цифрата са включени заплатите и на магистратите, и на служителите. Правосъдният министър Данаил Кирилов, който председателстваше заседанието на пленума на ВСС, напомни на кадровиците на Темида, че съдебната система трябва да инициира кой да събира парите, освен НАП и че това могат да правят и държавните и частните съдебни изпълнители. Кирилов припомни също така, че при обсъждане на промените в НПК за съкратеното съдебно следствие е била изнесена статистика, според която за последните четири години от около близо 600 дела за умишлено убийство, в ¼ от случаите подсъдимите са се възползвали от съкратеното съдебно следствие. „Ако около 25% от всички дела за убийства преминат по по-дългия ред, действително може да се очаква забавяне във времето и по-големи разходи“, каза той.", "date": "2019.10.10", "title": "Бюджетът на Темида на червено"}
{"url": "https://www.monitor.bg:443/bg/a/view/novo-pravitelstvo-v-kosovo-177662", "text": "Лидерът на движението Самоопределение Албин Курти заяви след днешната си среща с лидера на Демократичния съюз на Косово (ДСК) Иса Мустафа и кандидатката за премиер от тази партия Вьоса Османи, че двете партии победителки на парламентарните избори в неделя са постигнали споразумение да формират заедно новото косовско правителство, съобщават местните медии. Курти заяви пред журналисти, че с Османи са се съгласили, че е необходимо да се намали броят на министрите и на заместник-министрите и че в новото правителство няма да има повече от 12 министерства. Курти и Османи казаха, че не са разговаряли за подробности, а само са договорили принципите на съвместно управление. Те се съгласиха да изчакат окончателното потвърждение на изборните резултати, след преброяване на още около 20 000 гласове на лицата, гласували по пощата, диаспората, лицата със специални потребности и др., преди да постигнат финалния договор. Запитан ще има ли договор и с партията, която победи в сръбския блок - Сръбската листа, Курти отговори, че първо ще разговаря със сърбите извън тази партия, а след това ще спази конституцията по отношение на представянето на тази етническа общност в новото правителство на Косово. Курти и преди е заявявал, че не желае в своето правителство сърби, които не признават Косово и които са свързани с Белград, при положение, че има такива, които \"смятат Косово за държава\". След преброяването на гласовете от изборите в неделя, без изпратените по пощата, Самоопределение е получило най-много гласове - 25,49 на сто, а ДСК е втора с 24,82 на сто от гласовете.", "date": "2019.10.10", "title": "Ново правителство в Косово"}
{"url": "https://www.monitor.bg:443/bg/a/view/borisov-i-pompeo-obsydiha-diversifikacijata-i-moderniziraneto-na-armijata-177675", "text": "Премиерът Бойко Борисов проведе телефонен разговор с държавния секретар на САЩ Майк Помпео. Двамата обсъдиха стратегическото партньорство между България и САЩ, което и според тях е отлично и следва да продължи да се развива така и занапред. Помпео изтъкна, че Борисов е направил много добри неща за България, съобщиха от „Дондуков“ 1. Дипломат номер 1 на САЩ поздрави Борисов за модернизацията, която правителството реализира в сферата на отбраната и за спазването на поетия ангажимент към НАТО - 2% от разходите от БВП да се отделят за този сектор. Според Помпео, българският министър-председател би могъл да окуражи колегите си в НАТО и Европа също да се ангажират със спазването на тази евроатлантическа цел. Държавният секретар на САЩ изтъкна също така ползата от съвместните учения, които се провеждат в България. Помпео поздрави Борисов и за сериозната работа по отношение на диверсификацията в енергийната сфера. „Ние строим газови магистрали, по които да тече газ от различни източници и създаваме по-конкурентна среда“, изтъкна на свой ред Борисов. Той запозна държавния секретар на САЩ с етапа на изграждане на интерконектора с Гърция. Борисов посочи още, че страната ни вече е получила първите доставки на втечнен природен газ от САЩ през месец юни. По отношение на АЕЦ „Белене“ премиерът отбеляза, че за реализацията на проекта държим да има широко международно участие.  По време на разговора бяха обсъдени и добрите резултати от сътрудничеството по линия на сигурността, борбата срещу контрабандата и трафика на хора. Помпео благодари за усилията на България по всички тези теми, а Борисов заяви, че за страната ни е важно да следва своите евроатлантически ценности. Борисов и Помпео обсъдиха също така и добрите оценки за бизнес климата, които бяха дадени по време на годишната среща на министър-председателя с Американската търговска камара и посолството на САЩ в България в началото на седмицата. Борисов изрази надежда, че доброто сътрудничеството на страната ни с американските компании ще продължи занапред и ще се разширява. Борисов и държавният секретар на САЩ обмениха мнения и за Балканите и развитието на региона. По отношение на Северна Македония Помпео акцентира върху приноса на Борисов за развитието по пътя към членството й в НАТО и ЕС.  В рамките на разговора Борисов и Помпео обмениха мнения и по отношение на процесите, които текат в Сирия, като българският министър-председател изрази тревога относно ситуацията в тази страна.", "date": "2019.10.10", "title": "Борисов и Помпео обсъдиха диверсификацията и модернизирането на армията"}
{"url": "https://www.monitor.bg:443/bg/a/view/civilni-jertvi-v-turcija-na-obstrel-ot-sirija-177659", "text": "Трима души, включително дете, са били убити при минометен обстрел от Сирия в турския град Акчакале днес, съобщи Ройтерс, позовавайки се на източници от сигурността и медицински персонал. По данни на валийството в окръг Шанлъурфа жертвите са две, като едната е деветмесечно бебе от сирийски произход. От началото на операция \"Извор на мира\" на турската армия в Североизточна Сирия ракети и снаряди, изстреляни от сирийска територия, са паднали в турските градове Акчакале, Биреджик и Джейлянпънар в окръг Шанлъурфа, както и в град Нусайбин, окръг Мардин. Четирийсет и шест души са били ранени при нападенията.", "date": "2019.10.10", "title": "Цивилни жертви в Турция на обстрел от Сирия"}
{"url": "https://www.monitor.bg:443/bg/a/view/kalpakchiev-i-jena-mu-shte-kadruvat-v-temida-177678", "text": "Скандалният шеф на грантаджийския Съюз на съдиите в България (ССБ) Калин Калпакчиев и жена му ще кадруват в Темида. Магистратът, който се прочу с решението си да пусне на свобода убиеца Джок Полфрийман е сред членовете на конкурсните комисии, които ще оценяват кои магистрати могат да бъдат повишени в окръжните съдилища. В момента Калпакчиев е съдия в Апелативен съд – София. Освен него в комисиите са включени и неговата съпруга – Елизабет Петрова-Калпакчиева, която е съдия в същия съд, както и Весислава Иванова, член на съдебния състав на Калпакчиев и бивш изпълнителен секретар на ССБ. За кадруването на фамилия Калпкчиеви в Темида съобщи изданието „Правен свят“, което се позовава на публикуваните на интернет-страницата на Висшия съдебен съвет (ВСС) поименни състави на комисиите. По процедура изборът им би трябвало да е станал чрез \"случаен подбор\". В началото на лятото Съдийската колегия на кадровия орган обяви 46 свободни места за съдии в трите колегии на окръжните съдилища, като 80% от тях трябва да бъдат заети от магистрати от районно ниво, по 10% са предвидени за кандидати по преместване и за първоначално назначаване. Подалите заявления за участие в конкурса са 550. Калин Калпакчиев и Весислава Иванова са членове на комисията, която ще определи 13-те наказателни съдии, които следва да бъдат повишени от районно в окръжно ниво. Подадените заявления за участие в конкретната процедура са 168. Макар на пръв поглед всичко да е плод на \"случайност\", присъствието на представители на настоящото и предходното ръководства на ССБ може да постави под съмнение обективността на решенията на комисията, особено сред тези участващи в конкурса съдии, които не членуват в конкретната съсловна организация.", "date": "2019.10.10", "title": "Калпакчиев и жена му ще кадруват в Темида   "}
{"url": "https://www.monitor.bg:443/bg/a/view/hubchev-vkarva-sveja-kryv-v-levski-177645", "text": "Наставникът на „Левски“ Петър Хубчев ще търси освежаване на състава в оставащите мачове до края на есенния дял от първенството. Намеренията на специалиста са в паузата за европейските квалификации да опознае по-добре част от набелязаните за първия състав футболисти от школата. За целта Хубчев подбра седем момчета от академията, сред които вратарят Цветомир Ставрев, Кирил Киров и Васил Сапунджиев, които са представители на „Левски“ U19, Владимир Сиромахов и Симоне Игнатов от U18, а Александър Георгиев и Марин Петков от U17. Те попаднаха в групата от 22-ма футболисти за подготвителния лагер в Добринище и да се преборят за място в мъжкия състав. Освен с подмладяването на съста, на „Герена“ започнаха разговори и с играчите, чиито договори трябва да бъдат подновени до лятото. Двама от тях са преотстъпените Дени Алар и Асен Чандъров, а от титулярите през лятото свободни агенти може да станат Живко Миланов, Милан Миятович, Мартин Райнов и Филипе Нашименто. Контузеният Станислав Костов също е в тяхното положение, както и Ивайло Найденов. Последният е единствената алтернатива на Живко Миланов. „Сините” подновиха тренировки днес след тридневна почивка и се събраха на „Герена“ за занимание във фитнеса, след което отпътуваха за планинския курорт, където ще останат до 13 октомври. На 12 октомври „Левски“ ще с „Пирин“ (Разлог), като двубоят е от 15.30 часа на стадион „Септември“ в Разлог. Докато играчи и треньорски щаб се подготвяха за лагера, на „Герена“ завършиха полагането на новото тревно покритие на терен 2. Игрището е основното поле за провеждането на тренировките на първия отбор, както и за двубоите на юношеските формации на „синята“\" академия от елитните групи. Теренът бе включен в цялостния процес по подобряване и модернизиране на инфраструктурата на „Герена“, а редом с това клубът продължава да подобрява условията за работа и тренировки в детско-юношеската школа.", "date": "2019.10.10", "title": "Хубчев вкарва свежа кръв в „Левски“"}
{"url": "https://www.monitor.bg:443/bg/a/view/ustata-oficialno-stana-stendyp-komik-177613", "text": "Рапърът Иван Динев-Устата днес празнува 42-ия си рожден ден, а подаръка му дойде преди няколко дни. На 5 октомври той сбъдна една от своите мечти. Тогава се състоя премиерата на неговото стендъп шоу “Звездите отзад”, а самият той презентира новото начало в социалните мрежи: “Вчера представих първото си Stand-up Comedy Show. Това е най-острия ми професионален завой! Много благодаря на прекрасната публика за незабравимия дрифт, който направихме. и Ви обещавам едно дълго и вълнуващо пътуване! Това шоу вчера беше много важен дебют за мен.... И много важна за мен беше и първата рецензия за тази “дисекция на БГ шоубизнеса”. Огромно удоволствие за мен е, че тя е от човек, на който винаги съм се възхищавал като журналист. За всички дами над 18 години, които не знаят как изглежда Георги Неделчев... Той прилича едно към едно на Брад Пит (без главата и тялото).” . През септември Устата открехна завесата към авторското си представление с няколко фрагмента в рамките на първото по рода си у нас стендъп шоу на шезлонги. Инициатори и главни изпълнители на закачливата идея бяха Калин, Жорони и Венсан, масово известни като група „Нема к‘во“. Катя и Здравко от дует „Ритон“, Драго Драганов, Филип от bri4ka.com и моделът Биляна Йотовска бяха само част от звездите, които аплодираха събитието. Междувременно стана ясно, че от „Планета“ отново са избрали изпълнителя на „Дебел“ за водещ на ежегодния концерт по случай рождения ден на телевизията. 2019 бележи пълнолетие за компанията, което ще бъде отпразнувано на 3 декември в зала “Колодрума” в Пловдив. Преслава, Галена, Анелия и Емануела ще са големите звезди на концерта. ", "date": "2019.10.10", "title": "Устата официално стана стендъп комик"}
{"url": "https://www.monitor.bg:443/bg/a/view/bobi-mihajlov-s-pismo-do-uefa-za-anglijskite-provokacii-177646", "text": "Президентът на БФС Борислав Михайлов реагира остро срещу провокациите от страна на Англия преди евроквалификацията на стадион „Васил Левски“ в понеделник. Босът написа протестно писмо до УЕФА, в което призовава британците да понесат санкция, ако самоволно напуснат терена и не спазят разпоредбите на евроцентралата. Освен това Михайлов призовава от Англия да спрат с нагнетяване на напрежението и обидите към българските фенове, които не били расисти. Писмото е адресирано до генералния секретар на УЕФА Теодор Теодоридис с копие до директора \"Национални асоциации\" Зоран Лакович и директора \"Турнири\" на УЕФА Джорджо Маркети. Припомняме, че след мача на „Уембли“ преди месец Михайлов също реагира на английските обвинения в расизъм, като изпрати писмо до шефа на Футболната асоциация на Острова Грег Кларк. „С огромно чувство на разочарование се обръщам към Вас по повод коментари, които Българският футболен съюз, българската общественост и лично аз намираме за обидни заради несправедливото нарочване на българската публика като дискриминативно настроена, пише босът на БФС до УЕФА. - В Англия дискутират възможността да нарушат процедурите и протоколите на УЕФА и да напуснат терена в случай на дискриминационно отношение в предстоящите си гостувания в Чехия и конкретно в България – идея, чиято реализация би била строго наказуема според Дисциплинарния правилник на УЕФА. Ние смятаме, че българското общество и спрямо огромните усилия на БФС да осигури безпрепятственото провеждане на двубоя, който всички разглеждаме като дългоочакван празник. Шокирани сме от опитите българските запалянковци да бъдат сочени с пръст като потенциални нарушители на реда и правилата и настоявам това поведение да спре, за да не се нагнетява напрежението преди мача на 14 октомври“, допълва Борислав Михайлов. Утре вечер националният отбор на България излиза в протоколен мач срещу Черна гора, след като и двата тима са на дъното в групата с по едва 2 точки. Надеждите на селекционера Красимир Балъков са, че тимът може да спечели първи точки под негово ръководство, след като досега спецът записа 4 загуби от 4 мача. който се разболя и остана в София, за да може евентуално да се възстанови за мача с Англия. Мачът между България и Черна гора започва в 21:45 часа и ще бъде предаван по БНТ 1, а по същото време БНТ 3 ще излъчва пряко от Прага другия сблъсък от нашата група между Чехия и Англия.", "date": "2019.10.10", "title": "Боби Михайлов с писмо до УЕФА за английските провокации"}
{"url": "https://www.monitor.bg:443/bg/a/view/bg-zdraveopazvane-177650", "text": "", "date": "-1617-sa-premahnati-177651", "text": "Констативни протоколи за 4300 излезли от употреба моторни превозни средства, които не са в движение, имат стари регистрационни номера или не са преминали технически преглед, са издали през последните 2 години екоинспекторите от ОП „Общински паркинги и синя зона“ във Варна. 1617 излезли от употреба автомобили пък са бил премахнати от улиците във Варна през последните 2 г. Акцията по разчистването на града започна през ноември, 2017 г. От тогава до сега 1267 собственици доброволно са преместили автомобилите си, репатрирани принудително са били 350. Екоинспекторите са маркирали общо 1 141 коли със специални стикери, с които стопаните им са предупредени, че трябва да ги преместят на собствен терен или да ги предадат за разкомплектоване на лицензирана фирма. В противен случай, излезлите от употреба автомобили принудително се преместват с техническо  средство тип „паяк“ - на общинския паркинг в Южната промишлена зона във Варна. Там колите могат да останат до три месеца. През този период собствениците им могат да си ги приберат, след като платят минимална такса за репатрирането и отговорното пазене. Ако автомобилите не бъдат потърсени, ОП „Общински паркинги и синя зона“  ги предава за разкомплектоване на лицензиран оператор, като отписването от КАТ и цялата процедура по заличаване на регистрацията се извършва по служебен път.", "date": "2019.10.10", "title": "Във Варна за 2 години са установени 4300 трошки, 1617 са премахнати  "}
{"url": "https://www.monitor.bg:443/bg/a/view/uchiteli-hodjat-po-domovete-da-vryshtat-uplashenite-ot-sluha-deca-177633", "text": "Учители от прогимназия „ Св. св. Кирил и Методий“ в Пазарджик са ходили по домовете на деца в ромския квартал “Изток“, за да обясняват на родителите им, че няма нищо вярно в слуха за отнемане на отрочетата им. Това споделиха от ръководството на школото. Във вторник 18 от общо 200 ученици, които учат в прогимназията, не са били на занятия, тъй като майките и бащите им не ги били пуснали, уплашени от мълвата, че социалните служби ще им отнемат децата. Директорът на учебното заведение Веселин Чавдаров сподели, че преди ден дошли две майки и съобщили на охраната на училището, че из махалата се носел слух как социалните искали да им откраднат децата. Като видяха жените през оградата, в двора на школото за броени минути дойдоха още 15-ина и всички се надвикваха, че били прочели в интернет за това. Като им обяснихме, че това не е вярно, те се поуспокоиха  и на другия ден пуснаха децата си в клас, обясни Чавдаров. Според него някой е искал да навреди на образованието у нас, разпространявайки тази лъжа. Спокойна е вече ситуацията и в двете училища в съседната община Пещера, където в началото на седмицата също имаше напрежение сред майки и бащи, баби и дядовци, които са отказали да пускат по-малките деца на училище.", "date": "2019.10.10", "title": "Учители връщат деца в школата след слуха за отнемане"}
{"url": "https://www.monitor.bg:443/bg/a/view/eksfoliantite-vyzstanovjavat-kojata-i-zapazvat-zagara-po-dylgo-177649", "text": "Ексфолиантите са чудесен начин да се погрижите за кожата си след лятото и да възвърнете нейната чистота, блясък и свежест. Можете да ги използвате смело – няма да ви падне тенът. Напротив – ексфолирането възстановява епидермиса и запазва загара по-дълго! С ексфолирането от кожата се отстраняват натрупаните мъртви клетки, кожата се регенерира, клетките се насищат с кислород и това задържа тена чист и равномерен много след като дните на плажа са отминали. А за дамите, които се епилират, ще е любопитно да узнаят, че благодарение на ексфолиантите  косъмчетата спират да се „врастват\" под кожата.  Захарните ексфолианти на REFAN са лесен и приятен начин да се почувствате добре в кожата си. Докато вземате сутрешния душ, можете да я направите „гладка като кадифе\" и то с ексфолиант по ваше предпочитание. REFAN  разполага с богата гама от ексфолианти със свежи плодови аромати, от които да изберете по свой вкус. Те имат двоен ефект – представляват измиващ продукт и балсам за тяло в едно. Съставът им е комбинация от растителни масла и захарни кристали. Растителните масла – бадемово, от гроздови семена, от кайсиеви ядки, соево масло – са богати на ненаситени мастни киселини и витамини и оказват позитивно влияние върху кожата, като я подхранват и я правят гладка, без да оставят неприятно мазно усещане Захарните кристали по естествен начин ексфолират кожата, като отстраняват мъртвите клетки, хидратират я и тя става копринено гладка, нежна и чиста. Козметолозите препоръчват редовното използване на ексфолианти – поде два пъти седмично – защото това освобождава кожата от токсините и тя по-лесно възприема полезните съставки от кремове и гелове.", "date": "2019.10.10", "title": "Ексфолиантите възстановяват кожата и запазват загара по-дълго"}
{"url": "https://www.monitor.bg:443/bg/a/view/bezplaten-psa-tumoren-marker-za-vseki-pacient-na-hil-klinik-prez-oktomvri-177648", "text": "През октомври 2019 г. в цената на консултацията с уролог и ехографския преглед в столичната клиника влиза безплатно лабораторно изследване на PSA. Това изследване е ключово за ранната диагностика на рака на простатата. Световната здравна организация препоръчва всеки мъж над 50 годишна възраст да си прави веднъж в годината PSA туморен маркер, а ако има случай на простатен карцином в семейството – на шест месеца. Диагностициран навреме ракът на простатата е 100% лечим, затова редовните прегледи при уролог са много важни за мъжкото здраве. Не всеки завишен резултат на PSA туморния маркер обаче говори за рак, затова резултатите трябва да се видят от специалист. Възможно е стойностите да са завишени и при доброкачествено увеличена жлеза, но с големи размери. С напредването на възрастта настъпват редица нарушения в уринирането, които влошават качеството на живот на съвременния мъж. Увеличената простата причинява: - често изпускане на урина, особено нощно време; - неочаквани, непреодолими позиви за уриниране; - непроизволно изпускане на урина (инконтиненция); - усилие и напъване, болки и парене ; - чувство за недокрай изпразнен пикочен мехур; - отделяне на слаба, накъсана струя. Тежката форма на заболяването се характеризира с образуването на остатъчна урина. Тя предизвиква непрекъснат дискомфорт и е идеална хранителна среда за бактерии, водещи до болезнени възпаления на пикочния мехур или на простатата. Причинява и образуване на камъни. Много от засегнатите в един момент напълно престават да уринират и се налага да носят постоянен катетър! В България от години Хил клиник работи с изключително ефективното и безопасно решение на проблема - Зелен лазер, който буквално изпарява простатата. Увеличената жлеза се премахва без нито един разрез, без шевове, без нужда от кръвопреливане. Тази доказана лазерна технология e категорична алтернатива на хирургическата операция. Оперират се дори с особено големи простати и помага да се коригират напълно нарушенията в уринирането. След процедура със Зелен лазер мъжът се завръща към нормалния си начин на живот още на следващия ден, запазва своята сексуална активност. Стотици хиляди мъже по цял свят успешно са решили проблема с увеличената си простата с помощта на лазер. У нас, в Хил клиник са оперирани повече от 3000 мъже с увеличена простата! Болницата е единственото място в България, където разполагат с последно поколение Тулиум лазер, с Холмиум лазер и с прочутия Зелен лазер. Не случайно и това е екипът, извършил най-голям брой лазерни операции на простата в страната. Хил клиник ви кани на ПРОФИЛАКТИКА НА ПРОСТАТАТА Пациенти с рак на простатата могат да получат консултация безплатно. Само с предварително записване: тел. (02) 439 31 31", "date": "2019.10.10", "title": "Безплатен PSA туморен маркер за всеки пациент на Хил клиник през октомври"}
{"url": "https://www.monitor.bg:443/bg/a/view/zaloviha-objaven-za-izdirvane-v-hija-177647", "text": "41-годишен, обявен за общодържавно издирване, е установен и задържан при операция на сектор „Издирване“ на Главна дирекция „Национална полиция“. Днес мъжът – с постоянен адрес в гр.Мелник, бил спрян за проверка близо до туристически обект в с. Железница, Софийско. Криминалистите установили, че за него има заповед за издирване от средата на миналата година във връзка с изпълнение на влязла в сила присъда от две години и половина лишаване от свобода за измама. По случая е уведомена Районна прокуратура - Петрич. Мъжът ще бъде приведен в Софийския централен затвор.", "date": "2019.10.10", "title": "Заловиха обявен за издирване в хижа"}
{"url": "https://www.monitor.bg:443/bg/a/view/georgi-vylev-ot-kilyrite-se-jali-v-syda-ne-poluchaval-koleti-177635", "text": "Осъденият на доживотен затвор без замяна Георги Вълев от „Килърите“ се жали от дискриминация в съда, научи „Монитор“ от ВАС. В ранния следобед считаният за опасен затворник бе доведен в Административен съд София под засилена охрана. В един от бусовете на Съдебна охрана бе Вълев, а във втория – друг осъден на име Мирослав Събев, който е със същата жалба. Кола на жандармерията, полицейски патрулки и леки коли без обозначение, пълни с маскирани полицаи с автомати ескортираха затворниците. Те влязоха също под конвой, а тежко въоръжените служители на реда отцепиха тротоарите пред и срещу сградата на Административен съд София, в която се намира и Инспекторатът на ВСС. От съда уточниха за „Монитор“, че Вълев се жалел, че няма право да получава колети, а затворници с чуждо гражданство получавали. Делото продължи около половин час. При излизането на затворниците от сградата на съда малката уличка бе отцепена от маскираните и въоръжени полицаи. На 1 декември 2017 г. Върховният касационен съд постанови доживотен затвор без замяна за Петър Стоянов – Сумиста, Васил Костов – Кеца и Георги Вълев, а Янко Попов получи 10 г. зад решетките. Най-тежкото наказание е заради две убийства - на великотърновския адвокат Петър Лупов и на шуменския бизнесмен Румен Рачев. Юристът бе застрелян през март 2009 г., а Рачев – през юли 2009 г. Сумиста и Вълев бяха обвинени от прокуратурата като подбудители на убийствата, а Кеца – като помагач. Преките извършители на убийствата изчезнаха безследно и труповете им бяха открити по-късно.", "date": "2019.10.10", "title": "Георги Вълев от „Килърите“ се жали в съда, не получавал колети"}
{"url": "https://www.monitor.bg:443/bg/a/view/trima-dushi-obgorjaha-pri-gazova-eksplozija-na-stroej-177636", "text": "Трима души обгоряха при експлозия на газ в Благоевградско при строителни работи. Пострадалите са в много тежко състояние с над 80% изгаряния, съобщи БНТ. Двама мъже - на 43 г., и на 39, и жена на 63 г., са транспортирани към Клиниката по изгаряния на УМБАЛСМ \"Н.И.Пирогов\". Инцидентът е станал около 14 ч днес. Сигналът е подаден от ранчо край река Струма в района на село Покровник. Горелка за полагане на изолации е била свързана към газова бутилка, получило се е изтичане на газ в помещение, последвало е обгазяване и при запалването горелката се е възпламенила. Обгорели са собственичката на имота, както и двама майстори. Бутилката беше оставена от огнеборците, за да изтече напълно газта. На място се извършва оглед от полицията.", "date": "2019.10.10", "title": "Трима души обгоряха при газова експлозия на строеж"}
{"url": "https://www.monitor.bg:443/bg/a/view/razkriha-kakva-bolest-mychi-jokera-na-hoakin-finiks-177655", "text": "Психолози от клиниката Mayo – един от най-големите медицински изследователски центрове в света, изясниха от какво заболяване страда героят на Хоакин Финикс от филма „Жокера“, който неотдавна бе удостоен с 8-минутни овации и триумфира с наградата „Златен лъв“ от кинофестивала във Венеция.  Болестта, която кара Артър Флек (Жокера) да се смее в най-неподходящите за това моменти, се нарича псевдобулбарен синдром (или патологичен смях). Това е вид емоционално разстройство, което се характеризира с безконтролни пристъпи на смях или плач и задължително е свързано със съпътстващи неврологични заболявания и проблеми като множествена склероза или някаква черепно-мозъчна травма, пише сп. People. Според психолозите такива пристъпи продължават по няколко минути и предизвикват смут, апатия, стрес и депресия, като стават и причина за социалната изолация на болните. Приемната майка на Флек се е отнасяла с него жестоко в детството му, което е оказало своето влияние върху живота му по-нататък. Както пише IndieWire, идеята, че Артър Флек може би е засегнат от псевдобулбарен синдром, принадлежи на режисьора на филма Тод Филипс. За разлика от него, Хоакин Финикс не бил напълно убеден, че това неврологично разстройство е главна причина за действията на Жокера.  Лечението на псевдобулбарния синдром включва прием на антидепресанти и селективни инхибитори на обратното захващане на серотонина, които могат да намалят броя и честотата на пристъпите, но не са в състояние напълно да излекуват пациента.  По думите на актьора Хоакин Финикс, именно идеята с псевдобулбарния синдром му е помогнала да създаде такъв образ на Жокера, към който зрителите да проявят съчувствие, въпреки извършените от него ужасяващи престъпления.", "date": "2019.10.10", "title": "Разкриха каква болест мъчи Жокера на Хоакин Финикс"}
{"url": "https://www.monitor.bg:443/bg/a/view/ostaviha-legionera-dumona-v-aresta-toj-otricha-ubijstvo-177634", "text": "Постоянна мярка за неотклонение „задържане под стража“ постанови състав на окръжния съд в Ямбол спрямо бившият легионер Иван Пачелиев – Дюмона, срещу когото е повдигнато обвинение по член 166 ал. 2 от НК за убийството на фелдшера в родното му село Орешник Димитър Факиров. 37-годишният бивш наемник във Френския чуждестранен легион бе докаран окован с белезници и верига на краката със засилена охрана, мярката се гледа при закрити за медиите врати. Според наблюдаващия досъдебното производство прокурор обвиняемият отказва да сътрудничи и отрича да е извършил убийството  на възрастния фелдшер. Дюмона е обвиняем по още едно досъдебно производство за стрелба по полицаи и незаконно притежавано оръжие през февруари м.г. При претърсванията в къщата му са били открити 4 пушки, 3 гранати, взривател, барут, запалка за гранати и боеприпаси. Дюмона тогава  обяснил, че за оръжията има валидно разрешително, издадено от Франция, а гранатите били трофейни и обезвредени. вторник тази седмица е бил с мярка за неотклонение „парична гаранция“ от 5 000 лв  в очакване да станат готови експертизите по това дело. Пачелиев бе задържан след многоходова операция на жандармерията и СОБТ под ръководството на главния секретар на МВР Ивайло Иванов в тополовградското село Орешник. Смъртта на Факиров е в резултат на тежки наранявания по главата му и прободни рани, намерен е и ножът, с който е бил ръган.Трупът е бил намерен на 8 октомври около 10,00 часа от кметския наместник Тодорка Арнаудова. Пачелиев настоява мярката да бъде обжалвана пред Апелативния съд в Бургас, категоричен, е че не е извършил престъплението, в което е обвинен, лаконично коментира служебно назначеният му защитник адвокат Димитър Ников от ямболската адвокатска колегия.", "date": "2019.10.10", "title": "Оставиха легионера Дюмона в ареста, той отрича убийство"}
{"url": "https://www.monitor.bg:443/bg/a/view/pechatat-malko-nad-17-25-mln-buletini-za-vota-177642", "text": "Малко над 17 , 257 млн. бюлетини ще бъдат отпечатани за първия тур на местните избори на 27 октомври. Това съобщи говорителят на ЦИК Александър Андреев. В предварителни прогнози от ЦИК бяха заложили малко над 19 млн, като тази цифра се базираше на изработените бюлетини на предходните местни избори. Около 6,9 млн. ще са бюлетините за кмет на община, също толкова са и тези за общински съветници. За кмет на район и кметство са съответно по 1,850 млн. и 1,59 млн. Единичната цена за отпечатване на бюлетина е 32 стотинки. Трима англичани, двама гърци, поляк, холандец и една румънка напират за общински съветници. Не за всички обаче е приключила окончателната проверка дали отговарят на условията. Те са регистрирани за участие в местните избори в няколко общини – Хайредин, Нова Загора, Асеновград, Попово, Царево, Варна, Велико Търново. Другата седмица започват обученията на Общинските избирателни комисии от страна на ЦИК, седмица по-късно пък и тези на секциите. От ЦИК са излезели с решение при отпечатване на избирателните списъци за втори тур, да бъдат включени и тези младежи, които са навършили 18 г. преди балотажа. До 12 октомври е крайният срок гражданите да подадат заявление, ако искат да гласуват по настоящ адрес. 74 към момента искат да наблюдават изборите. Те са регистрирани от седем НПО-та. Международните наблюдатели са 21 – от ПАЧИС и от общинския офис на естонската столица Талин. Лидерът на „Атака“ Волен Сидеров е обжалвал пред ВАС отказа на ЦИК да излезе със становище заради неосъщественото му участие в предаването „Панорама“. Очаква се ВАС да излезе с решение до дни. Все още обаче не ясен точният размер на глобата, която Сидеров ще трябва да глоби заради държанието си в другото предаване на обществената телевизия - „Референдум“. Андреев уточни, че тепърва трябва да бъде издаде акт, а след това и ново решение с конкретната сума. Междувременно ЦИК наложи глоба от 2000 лв. на лидера на партия „Воля“ Веселин Марешки. Тя обаче не е заради кампанията за местните избори, а заради нарушения покрай евровота. Административното наказание е за това, че партията на Марешки използва в агитационните си материали знака на ВВС, който съдържа цветовете на националния флаг. Според закона в агитационните материали се забранява използването на герба или знамето на България или на чужда държава, както и религиозни знаци или изображения.", "date": "2019.10.10", "title": "Печатат малко над 17,25 млн. бюлетини за вота"}
{"url": "https://www.monitor.bg:443/bg/a/view/poetesa-predstavi-novo-tomche-sred-pernati-177641", "text": "В компанията на сова, мишелов и белошипа ветрушка избра да представи новата си сборник „Животните“ поетесата   Мария Донева, като направи уговорката че пернатите всъщност се явяват най-добрите литературни изследователи за подобен род текстове на границата на стиховете и немерената реч. Птиците са част от семейството на Спасителния център за диви животни на „Зелени Балкщани“, попаднали са там след наранявания и въпреки лечението не могат да бъдат върнати обратно в дивата природа, обясни д-р Христина Клисурова, която се грижи за оцеляването им. Ветеринарната лекарка уточни, че през последните месеци трите птици са станали част от екипа, като се включват в програмата за възстановяване на други болни или ранени представители на техния вид. „Животните“ на Мария Донева е своеобразно продължение на появили се на бял свят по-рано книги като „Заекът и неговите мечти“ и „Перце от дим“,част от текстовете са вече познати, но повечето са се „излюпили“ съвсем скоро и тепърва ще се учат да …летят. Авторката е драматург в старозагорския драматичен театър „Гео Милев“, но от доста време е част от културтерапията при специализираната психиатрична болница „Д-р Георги Кисьов“ в Раднево. За уж безсловесните си герои поетесата обяснява:„Те са загадъчни, добри и нежни. Живеят скромно и се справят с всичко, което съдбата им поднася. Копнеят за любов и близост и мъчително се опитват да изразят чувствата, които изпълват сърцата им… Те се смеят, да, те умеят да се смеят. Вървят изправени. Обличат си дрехите, с които мислят, че изглеждат най-добре. Понякога не знаят как да се държат; какво да кажат на онзи любим, за когото знаят, че скоро ще умре, не знаят как да признаят слабостта си, нито как да я скрият. Те прегръщат щастието си и не го пускат дори и насън. Те са обикновени хора и живеят в тази книга…“ Премиерата се състоя в едно от фоайетата на регионалната библиотека „Захари Княжески“, което се оказа тясно за почитателите на тези условно наричани анималистични творби.", "date": "2019.10.10", "title": "Поетеса представи ново томче сред сова и мишелов"}
{"url": "https://www.monitor.bg:443/bg/a/view/lepnaha-3-bona-globa-za-driftene-na-krygovo-177639", "text": "3 000 лв глоба са наложили полицаи от Сливен на 20- годишен шофьор, който около 17,30 часа на 15 август т.г. демонстрирал „умения“ на кръгово кръстовище  по оживен булевард, като по този начин създал реална опасност за живота и здравето на останалите участници в движението. Младият Данаил Т. се хванал на бас със свои приятели, че ще демонстрира в час пик как може да взема завои на две гуми с бащиния си Мерцедес и въпреки неколкократните сигнала от намиращи се в близост униформени близо десет минути свистял с гумите си по кръговото, хвърляйки в ужас пешеходците и останалите шофьори. Каскадьорът е бил задържан при опит да изчезне от местопроизшествието, не са открити следи от алкохол или дрога в кръвта му.Наказателното постановление е издадено от началника на РУ „Сливен“, то е третото за подобно опасно поведение на шофьори в града от началото на годината. Междувременно на 9 октомври в Града на стоте войводи е регистрирана поредна катастрофа с убит, инцидентът е станал в 17,25 часа, на път ІІ-66 в района на разклона за село Мечкарево, където са се сблъскали лек автомобил \"БМВ Х5\" и „Опел Астра“. От произшествието на място е починал 69-годишният водач на опела, с опасност за живота в местната болница е закаран 24-годишният му спътник.34-годишният водач  на „БМВ“-то е с леки наранявания, проверката с дрегер, не е установила наличие на алкохол.По случая е образувано досъдебно производство.  ", "date": "2019.10.10", "title": "Лепнаха 3 бона глоба за дрифтене на кръгово"}
{"url": "https://www.monitor.bg:443/bg/a/view/plamyci-ot-gazova-butilka-obgoriha-domakinja-177643", "text": "65-годишна старозагорка се размина само с леки обгаряния при внезапно изригнали пламъци от домакинска газова бутилка докато приготвяла обяда в кухнята на апартамента си. Сигналът е бил подаден на телефон 112 около 11,45 часа, на мястото /многоетажен блок на булевард „Цар Симеон Велики“ №45 / е заминал един противопожарен  екип, който успял да загаси огъня с  ръчно преносим пожарогасител. Пострадалата , която освен обгаряния в областта на главата се е надишала със задушлив дим от запалилата се пластмасова обшивка  е откарана в спешното приемно отделение на УМБАЛ „Проф. д-р Стоян Киркович“, но няма пряка опасност за живота й. При огледа на място огнеборците установили, че собствениците на апартаментите на осмия етаж в кооперацията самоволно са преградили част от коридорното пространство с метални решетки, което е щяло да доведе до затрудняване работата на екипа при по-сериозен пожар. Синът на обгорялата жена категорично отказа коментар за нарушението и дори нахока журналистите, че си позволили да влязат в имота му без разрешение.", "date": "2019.10.10", "title": "Пламъци от газова бутилка обгориха домакиня"}
{"url": "https://www.monitor.bg:443/bg/a/view/pticevyd-poluchava-nagrada-na-imeto-dobri-fabrikadjijata-177644", "text": "Производител на птици и яйца и член на ръководството на Съюза на птицевъдите в България е тазгодишният носител на приза за стопанска инициатива „Добри Желязков“, който ще бъде връчен на 25 октомври  за празника на Сливен Димитровден. Решението е на 13-членна обществената комисия , която е утвърдила плакета в памет на първия български фабрикант да отиде при собственика на „Еко Фарм 2005“ ЕООД Стоян Тодоров Стоянов. 37-годишният мъж управлява създаденото от него дружество, което е един от най-големите производители на яйка за консумация , продавани под търговската марка „Джени“, подрастващи ярки, фуражи за птици и  пастьоризиран яйчен меланж. Фирмата е основана през 2005 г. През годините се е развивала и доказала като еталон за производство на пресни яйца за консумация. Към момента във фермите на дружеството се се отглеждат 300 000 стокови носачки и 200 000 подрастващи ярки. Предстои да започне строителството на производствена сграда край село Панаретовци  за нови 130 000 носачки, които ще се отглеждат по алтернативни методи чрез използване на волиери .                                                                                                                       ", "date": "2019.10.10", "title": "Птицевъд получава награда на името Добри Фабрикаджията"}
{"url": "https://www.monitor.bg:443/bg/a/view/a1-startira-prodajbite-na-smartfona-sony-xperia-5-177622", "text": "A1 дава начало на продажбите на смартфона Sony Xperia 5. Моделът е наличен в търговската мрежа на А1 за 44,99 лева на месец или за 999,99 лева в брой с абонаментен план A1 ONE Unlimited 5XL. Смартфонът може да се закупи в комплект с безжични шумопотискащи слушалки WF-1000XM3 на Sony на цена от 49,50 лева на месец или за 1 099,99 лева в брой. Офертата е валидна само онлайн – на A1.bg – и е в сила до изчерпване на количествата. Sony Xperia 5 разполага с 6,1-инчов FHD+ HDR OLED дисплей със съотношение 21:9. Издължената височина на тялото прави устройството удобно за държане и управление с една ръка. Съчетанието от алуминиева рамка и закалено стъкло (шесто поколение Corning Gorilla), дават премиум усещане за сигурност и удобство. Флагманът ще се предлага от А1 в класическия черен цвят. Xperia 5 е защитен срещу проникване на прах и притежава най-високия сертификат за водоустойчивост на пазара – IP65/68. Основната камера на новия модел на Sony обединява система от три 12-мегапикселови обектива – 16-милиметров обектив за свръхширок ъгъл, многофункционален 26-милиметров обектив и 52-милиметров телеобектив. Устройството разчита на усъвършенстваните технологии на фотоапаратите Alpha на Sony, като предлага прецизен фокус с функция „автофокус върху очи”, а също и възможност за заснемане на плавни видеоклипове без вибрации. Селфи камерата е 8MP с отвор на блендата f2.0, с интелигентен активен режим на снимане с 5-осова стабилизация, светкавица на дисплея и специални ефекти за създаването на перфектни портретни снимки Sony Xperia 5 е оборудван с осемядрен процесор Qualcomm Snapdragon 855 с честота 2.84 GHz + 2.42 GHz + 1.78 GHz. Моделът разполага 128 GB памет за съхранение и 6 GB оперативна памет. Батерията на смартфона е с капацитет 3140 mAh, с функция за адаптивно зареждане на Xperia и с бързо зареждане с USB Power Delivery.", "date": "2019.10.10", "title": "А1 стартира продажбите на смартфона Sony Xperia 5"}
{"url": "https://www.monitor.bg:443/bg/a/view/razkriha-oranjerii-s-kanabis-v-botevgradsko-177640", "text": "Трима са задържани в момента на полагане на грижи за четири оранжерии с канабис по време на операция срещу престъпленията с наркотични вещества, проведена на 8 октомври на територията на Софийска област. Действията са осъществени от криминалисти на ОДМВР- София, колегите им от РУ- Ботевград, под наблюдението на Софийска окръжна прокуратура. В хода на операцията, в района на бетонов възел в с. Скравена, са установени четири парникови оранжерии с канабисови насаждения. В момент на полагане на грижи за растенията на място са задържани 33-годишен варненец, 24-годишен мъж от ловешкото село Умаревци и 22-годишна от Гоце Делчев. От оранжериите, разположени на площ от около 2 декара, и оборудвани с вентилационна система и капково напояване, са иззети над 3500 стръка канабисови растения, различни видове торове и суха растителна маса, реагираща на канабис.  По случая е образувано досъдебно производство. Вчера тримата задържани са привлечени в качеството на обвиняеми. С прокурорско постановление им е наложена мярка за неотклонение „задържане под стража“ за срок до 72 часа. Действията по разследването продължават.", "date": "2019.10.10", "title": "Разкриха оранжерии с канабис в Ботевградско"}
{"url": "https://www.monitor.bg:443/bg/a/view/pusnaha-pod-domashen-arest-ukrainec-vinoven-za-gibelta-na-chetirima-177631", "text": "Постоянна мярка за неотклонение „домашен арест“ постанови състав на пловдивския апелативен съд спрямо 29-годишния украински гражданин Виктор Кулчу, който бе задържан заради гибелта на 4 души при катастрофа  в прохода Хаинбоаз на 4 октомври. Чужденецът, който от две години работи в България и е със статут на постоянно пребиваващ се прибирал към родината си миналата събота, към 18,35 часа обаче навлязъл в насрещното движение с мощното си БМВх7 и в него се врязало старичко Ауди, карано от 57-годишният пенсионер и бивш миньор от град Шивачево Николай Славов.  При удара се възпламенила газова уредба на аудито, в пламъците изгоряха шофьорът, съпругата му Татяна Славова /54/ и внучетата им: 6-годишната Йона и 15-годишният Николай , които пътували на задната седалка. В неделя старозагорският окръжен съд постанови  постоянен арест за Кулчу, който е обвинен за нарушение за закона за движение по пътищата и настъпила в резултат на това смърт на повече от един човек. НК предвижда за подобно престъпление затвор от 3 до 15 години. Апелативните съдии са постановили по леката мярка за неотклонение защото нямало данни украинецът да се укрие или избяга от правосъдието. Кулчу не е криминално проявен, има семейство и 8-месечно дете, които живеят в град Твърдица, недалеко от Одеса, както и постоянен адрес в България. Определението на апелативния съд е окончателно.", "date": "2019.10.10", "title": "Пуснаха под домашен арест украинец, виновен за гибелта на четирима"}
{"url": "https://www.monitor.bg:443/bg/a/view/berbatov-brani-bejl-hoka-fenovete-na-real-m-177624", "text": "Димитър Бербатов взе отношение спрямо статута на бившия си съотборник Гарет Бейл в „Реал“ (Мадрид). Зинедин Зидан остави уелсеца извън групата за последния мач от Шампионската лига в испанската столица и това породи съмненията за бъдещето му на „Сантиаго Бернабеу”. Освен това Бейл често е освиркван от агитката на „белите”. „Ситуацията за Гарет е много сложна, но хубавото е, че отново играе. И той, и клубът искат да има добри резултати на терена. За мен е странно играч като Бейл да не получава необходимото признание. А и феновете на „Реал“ (Мадрид)... Те освиркваха дори Роналдо по едно време. Гледал съм ги как освиркват Бейл и съм си казвал: „Какво, по дяволите, искате?“. Еден Азар също имаше проблеми. Хората си мислят, че като струваш 100 млн. евро, можеш да дриблираш от едното наказателно поле до другото и да вкарваш без проблеми с всеки удар. Малък спад във формата кара феновете да мислят негативно. А футболистите са просто човешки същества. Затова Гарет трябва да играе регулярно и трябва да реши проблема си възможно най-скоро. Бих се радвал да го видя с екипа на „Юнайтед“, ако в „Реал“ не го искат. Това би бил добър ход за него“, коментира Бербатов пред goal.com.", "date": "2019.10.10", "title": "Бербатов брани Бейл, хока феновете на „Реал“ (М)"}
{"url": "https://www.monitor.bg:443/bg/a/view/na-ostrova-iskali-jrebij-za-kupa-v-kosmosa-177623", "text": "Турнирът за Купата на Лигата в Англия, в момента известен като Карабао къп, е последен по значимост за големите клубове на Острова. И те сякаш винаги са се отнасяли към него с лека доза пренебрежение, разчитайки предимно на младоци и резерви. Затова организаторите на надпреварата се чудят какви начини да измислят, за да я направят по-интересна. И са били близо до невероятната идея да проведат жребия за една от фазите му миналата година... в открития космос. Това разкри вече бившият изпълнителен директор на Английската футболна лига Шон Харви, чийто мандат изтече на 30 юни. \"Да го кажем така, в един момент обсъждахме възможността да наемем Международната космическа станция, за да изтеглим жребия за един от кръговете на надпреварата. За съжаление обаче плановете ни пропаднаха\", заяви Харви. Тегленето на жребия за Карабао Къп доста често е бил обект на присмех през годините заради ексцентричните хрумвания, най-вече на спонсорите от азиатския прозводител на напитката. Той се е провеждал в Китай, Виетнам и Тайланд, като е бил посред нощ британско време. Също така е бил теглен и в супермаркет до \"Уембли\", но идеята с Международната космическа станция със сигурност избива рибата.", "date": "2019.10.10", "title": "На Острова искали жребий за купа в космоса"}
{"url": "https://www.monitor.bg:443/bg/a/view/fondacija-podari-na-panagurci-spektakyla-bylgari-ot-staro-vreme-177627", "text": "Целият екип на Националния музикален театър гостува в Панагюрище с класическата оперета по повестта на Любен Каравелов „Българи от старо време“. Спектакълът ще се състои на 16 октомври 2019 г. от 19 ч. в зала „Арена Асарел“ изцяло с подкрепата на фондация „Проф.д-р Лъчезар Цоцорков“ и е по повод 74 години от рождението му.Оперетата „Българи от старо време“ е създадена от Асен Карастоянов през 1959 г. специално за трупата на Националния музикален театър. Творбата е явление в българската класическа музика и е специално включена в репертоара по повод 100-годишнината на Музикалния театър.  Всички билети за постановката на 16 октомври 2019 г. са предварително закупени от фондация „Проф. Д-р Лъчезар Цоцорков“ и се даряват на панагюрската общественост, така че да се осигури свободен достъп до залата за жителите и гостите на града. Емблематичното патриотично заглавие и най-обичана българска оперета „Българи от старо време“, специално поставена в юбилейния сезон в нейната най-автентична редакция, беляза истински триумф в театралния живот на столицата. Публиката  се забавлява и смее над вечното политиканстване на Дядо Либен и Хаджи Генчо, което застрашава годежа на децата им Павлин и Лила и се вълнува заедно с младите, когато те се противопоставят на  закостенелите порядки в името на любовта. Спектакълът  е наситен с много фолклорни празнично-обредни танци и ритуали, чудесно пресъздадени от балета на Музикалния театър. Режисьор на спектакъла е Александър Мутафчийски,  диригент постановчик - Юли Дамянов, диригент на хора - Людмил Горчев, сценографията и костюмите са на именития български сценограф Иван Савов, хореографията е на Татяна Янева. Дуетите на Иван и Янка, на Ерчо и Герчо са по оригиналната хореография на Богдан Ковачев, възстановка на Антоанета Алексиева. В спектакъла  участват звездите на оперетата Калина Ангелова, Марияна Арсенова, Катерина Тупарова, Станимира Василева, Олга Динова, Добрина Икономова, Валентина Корчакова, Еделина Кънева, Юлия Маринова, Деница Шопова, Христо Сарафов, Николай Борисов, Румен Григоров, Иван Панев, Александър Мутафчийски, Александър Панайотов, Пеньо Пирозов, Богомил Спиров, Александър Василев, Георги Ханджиев, хор, балет и оркестър на НМТ „Ст. Македонски”.  ", "date": "2019.10.10", "title": "Фондация подари на панагюрци спектакъла“ Българи от старо време“"}
{"url": "https://www.monitor.bg:443/bg/a/view/rumynskoto-pravitelstvo-padna-177626", "text": "Вот на недоверие срещу правителството на Социалдемократическата партия (СДП), оглавявано от премиера Виорика Дънчила, беше одобрен на пленарно заседание на двете камари на румънския парламент днес, съобщи Аджерпрес. В подкрепа на вота на недоверие са гласували 238 парламентаристи, а 5 са гласували против, посочва Медиафакс. Парламентаристите от СДП се въздържаха от гласуване. За да бъде свалено правителството от власт, вотът трябваше събере минимум 233 гласа. Лудовик Орбан, лидер на най-голямата опозиционна сила - Национално-либералната партия (НЛП), заяви след вота, че \"кошмарът, който Румъния преживява, е завършил\". На свой ред премиерът Виорика Дънчила призова президента Клаус Йоханис да номинира нов премиер възможно най-бързо. \"Вотът мина, всички партии се обединиха, за да мине този вот. Имаше и колеги, които извършиха предателство. Няма проблем, тръгваме си с изпълнен дълг\", заяви Дънчила от парламентарната трибуна. \"Призовавам президента Йоханис да номинира възможно най-скоро премиер, който да поеме управлението\", добави тя. Шест опозиционни партии начело с НЛП внесоха вот на недоверие срещу правителството на Дънчила, озаглавен \"За да възстановим Румъния, правителството на Дънчила трябва спешно да бъде отстранено\". Румънският президент Клаус Йоханис съобщи, че свиква парламентарните партии на консултации утре за съставяне на ново правителство. \"Решено е! Днес спечели Румъния. Днес вотът на румънците, даден на 26 май на референдума, беше изцяло и напълно зачетен\", заяви президентът, визирайки победата на опозицията на европарламентарните избори и голямата подкрепа към свикания от него референдум за правосъдието. Лидерът на опозиционния Съюз за спасение на Румъния (ССР) Дан Барна заяви след гласуването, че в момента най-подходящото и естествено решение са предсрочни избори, които може да се състоят през февруари или март следващата година. АП отбелязва, че свикване на предсрочни избори е малко вероятно да се случи в скоро време, тъй като президентските избори са насрочени за следващия месец. Редовните парламентарни избори би трябвало да се състоят през декември 2020 г.", "date": "2019.10.10", "title": "Румънското правителство падна"}
{"url": "https://www.monitor.bg:443/bg/a/view/milanskata-vertikalna-gora-s-novo-priznanie-177606", "text": "„Вертикалната гора“ на Милано или двете окичени със зеленина високи сгради в модерния център на града бяха обявени за небостъргачи – икони на света. Стори го престижната американска организация за свременна урбанистика „Council on Tall Buildings and Urban Habitat” с централа в Чикаго. Завчера тя оповести с нарочна декларация, че забилата се в небето миланска „гора“ е включена в списъка на 50-те емблематични за планетата небостъргачи на нейните последни 50 години. Двете уникални високи сгради са построени през 2014 г. в централната градска зона „Порта нуова“ по проект на известния архитект Стефано Боери. Едната „кула“ се издига на 110 м височина, а другата на 75 м, като и двете са „пременени“ с общо 20 декара гъста зеленина. Става дума за 711 дървета, 5000 големи храстии 15 хил. висящи растения и цветя от над 100 растителни вида. За всички тях се грижат постоянно десетина озеленители – алпинисти, които в Милано наричат „летящите градинари“. Обявяването на „Вертикалните гори“ за небостъргачи – икона на планетарнта архитектура обаче не е първото международно признание за създателите им. Защото в края на 2014 г. или броени месеца след като приеха първите си обитатели, „кулите“ бяха обявени от авторитетния Музей на архитектурата във Франкфурт за „най-красивите небостъргачи на света“. Иначе да живееш в тях си е истински лукс - ами цената на квадратен метър в помещаващите се в „гората“ 110 апартамента е от 15 хил. евро нагоре. В италианския град Асти бе построена първата вила, която не е свързана нито с електрическата мрежа на страната, нито с газопровод. А иначе не само нейните климатик, осветление, телевизори, хладилници, печки, пералня и всевъзможни други домашни уреди си работят на пълна пара. Защото дори електрическият автомобил в гаража може да бъде винаги включен за зареждане, както постоянно действа и алармената инсталация. С други думи собствениците на вилата няма повече да плащат ток и газ. Според архитектите и конструктурите на къщата инвестицията в осигуряващата нужната енергия мощна фотоволтаична инсталация ще се възстанови само за 5 години.", "date": "2019.10.10", "title": "Миланската Вертикална гора с ново признание"}
{"url": "https://www.monitor.bg:443/bg/a/view/basketbolistkite-na-levski-otbeljazaha-40-godini-ot-spechelvaneto-na-kupa-ronketi-177628", "text": "Легендарният отбор на \"Левски\" чества 40-годишен юбилей от спечелването на купа \"Лиляна Ронкети\". Заместник-министърът на младежта и спорта Стоян Андонов поздрави баскетболистките за годишнината. През 1979 г. женският отбор на баскетболен клуб \"Левски\" печели за втори път трофея. Финалът е изцяло български – в Ямбол \"сините\" спорят с \"Марица\" (Пловдив). \"Левски\" побеждава драматично със 70:69 точки. \"Изпитвам изключителен респект и уважение към това поколение български баскетболистки. Нека всички деца взимат да следват примера на тези дами и дано успеем да върнем добрите времена и мястото си сред най-добрите в Европа\", каза Андонов в своето приветствие. Зам.-министърът връчи почетни медали от името на ОСК \"Левски\" на присъстващите от отбора и техния треньор Светослав Бояджиев. С минута мълчание присъстващите почетоха паметта на Красимира Богданова, Виолета Новкова, Екатерина Маринова, Красимира Велкова-Гогова и Румен Спасов. На събитието присъства и президентът на Българска федерация по баскетбол Георги Глушков, който награди със златни значки и плакети за принос към националния отбор на България Мадлен Станева и Силвия Германова.", "date": "2019.10.10", "title": "Баскетболистките на \"Левски\" отбелязаха 40 г. от триумфа за купа \"Ронкети\""}
{"url": "https://www.monitor.bg:443/bg/a/view/grisho-se-doveri-na-treniora-na-masha-sharapova-177625", "text": "Най-добрият ни тенисист Григор Димитров вече се подготвя за турнирите на закрито. Първата ни ракета избра Италия и настоящия треньор на бившата му половинка Мария Шарапова - Рикардо Пиати. Това разкриха в социалните мрежи от академията на прочутия специалист, който преди време бе в щаба на световния номер 1 Новак Джокович. \"Момчетата ни са късметлии. Благодарим, Гриша! Винаги е удоволствие да си наоколо\", похвалиха се от академията на Пиати и публикуваха снимка с българина. Рикардо Пиати до скоро работеше с Борна Чорич, преди хърватинът да получи разкъсване на мускулни влакна на гърба на старта на US Open. Бил е в екипите още на Ришар Гаске, Милош Раонич и Иван Любичич. Следващото участие на Григор Димитров е на турнира в Стокхолм през следващата седмица. Гришо е шампион в Швеция от 2013 година, а това бе и първата му ATP титла. В сдъщото време лидерът в ранглистата Новак Джокович продължава впечатляващото си представяне в Китай. Сърбинът не остави никакви шансове на 208-сантиметровия Джон Иснър и го отстрани след 7:5, 6:3 в мач от третия кръг на Мастърса в Шанхай след само 74 минути. Джокович отново демонстрира перфектната си форма и осъществи по един пробив в двата сета, което бе достатъчно за крайния успех като отново не загуби сет. Ноле, който е шампион там от 2018 година удължи победната си серия на седем двубоя, след като през миналата седмица спечели трофея в Токио. На пътя на сръбската звезда сега застава Стефанос Циципас, който спря поляка Хуберт Хуркач със 7:5, 3:6, 7:6(5). Гръцкият тенисист взе ценни точки в битката за място на финалите на АТР в Лондон. Същото направи и италианецът Матео Беретини след като постигна успех със 7:6(5), 6:4 над Роберто Баутиста Агут. Даниил Медведев пък се справи с Вашек Поспишил след 7:6(5), 7:5, а Фабио Фонини надви с 6:3, 7:5 руснака Карен Хачанов. При дамите бившата номер 1 Наоми Осака направи първи стъпки към отказване от американското си гражданство. Целта пред японската тенисистка е да участва на олимпийските игри през 2020 година и да представя в Токио страната, в която е родена.", "date": "2019.10.10", "title": "Гришо се довери на треньора на Маша Шарапова"}
{"url": "https://www.monitor.bg:443/bg/a/view/legendata-nikolina-shtereva-povejda-kolonata-na-sofijskija-maraton-177629", "text": "Легендата на българската атлетика Николина Щерева ще поведе колоната на масовия старт в неделното издание на Софийския маратон. Прочутата бегачка на средни разстояния, олимпийска вицешампионка на 800 метра от Игрите в Монреал 1976, носителка на Световната купа и двукратна европейска шампионка в зала ще се слее с множеството, пожелали да преминат близо 2.5 км най-вече за здраве и добър тонус в неделната утрин.  До този момент участниците в отделните дисциплини са почти 5000, като записванията продължават до събота.  9.30 ч. - Старт класически маратон 42.195 км  9.40 ч. - Старт 21 км  9.50 ч. - Старт 10 км  9.55 ч. - Масов старт 10.05 ч. - Старт онкоболни и параолимпикс Всеки стартирал ще получи рекламна тениска с уникален дизайн, а успешно завършилите основните дистанции ще бъдат  отличени с произведен в Англия красив медал като спомен от участието в събитието – тази година той е с изображението на храм-паметника \"Александър Невск\". Парични награди ще има за всички призьори до 6-о място на различните дистанции, както и за челната тройка при ветераните в маратонската дистанция. За четвърта поредна година е предвиден паричен бонус за най-бързите софиянци в маратона. Парична награда от по 300 лв. ще получат финиширалите с най-добри времена мъж и жена, родени в София. Wizz Air пак ще осигури на всеки стартирал в основните дисциплини по един еднократен ваучер на стойност 20 евро, който може да се използва в рамките на година за закупуване на самолетен билет до желана дестинация.", "date": "2019.10.10", "title": "Легендата Николина Щерева повежда колоната на Софийския маратон"}
{"url": "https://www.monitor.bg:443/bg/a/view/ep-othvyrli-frenskija-kandidat-za-evrokomisar-177630", "text": "Европейският парламент отхвърли френската кандидатка за еврокомисар Силви Гулар, предадоха световните медии.  Евродепутатите не останаха доволни от нейните отговори по разследвания, които се водят срещу нея във Франция. Ако френската кандидатка отпадне, тя ще е третата отхвърлена в предложения от шефа на ЕК Урсула фон дер Лайен кабинет след румънската и унгарската. Това би било силен удар по дер Лайен, както и за френския президент Еманюел Макрон. Още на първото изслушване две комисии заявиха, че представянето на Гулар е слабо и незадоволително - тази по вътрешен пазар и защита на потребителите и по промишленост, изследвания и енергетика. Така френският кандидат за еврокомисар не получи одобрението на ЕП при изслушването на 2 октомври. Силви Гулар е била евродепутат от групата на ALDE. Като кандидат за еврокомисар идва от поста заместник-управител на Френската централна банка, била е и министър на отбраната. В комисията Фон дер Лайен трябва да отговаря за ресор вътрешен пазар в Европейския съюз.", "date": "2019.10.10", "title": "ЕП отхвърли френския кандидат за еврокомисар"}
{"url": "https://www.monitor.bg:443/bg/a/view/vasil-najdenov-pja-za-kmeta-d-r-kambitov-na-ploshtad-makedonija-177614", "text": "Снощи на предизборния митинг-концерт пред изпълнения с хора площад  площад „Македония“ в Благоевград, д-р Атанас Камбитов, два пъти кмет на областния град на Югозапада, излезе на сцената с всички  кандидати за общински съветници на ПП ГЕРБ, както и с представители на партии и коалиции, които го подкрепят: „ За последните 8 години успяхме да променим града изцяло, да му дадем един съвременен европейски облик. Привлякохме 311 млн. лева външни финансови ресурси – от Оперативни програми, от Национално финансиране и други финансови инструменти. За сравнение ще кажа, че годишният проход на Община Благоевград е 23 млн. лева15 пъти повече, каза пред хилядното множество д-р Камбитов. Над 200 блока са санирани от правителството на ГЕРБ, над 900 семейства, около 30 хиляди човека живеят в тях. Реално всеки трети благоевградчанин е получил помощ от правителството на ГЕРБ. Променихме градската среда, квартали, улици, цели квартали и улични мрежи, тротоари, осветление, IV микрорайон, почти цяло старо струмско – там хората газеха в калта, Изградихме кръгови кръстовища. Направихме спортни зали – Интерната , 3 ОУ спортната зала в площад „Македония“. Изградихме нови паркове – при ул „Даме Груев“, в кв. „Еленово“ и парк „Македония“ – 62 дка в сърцето на Благоевград, пак благодарение на правителството на ГЕРБ. Оказа се, че най-големият проблем на Благоевград е минералната вода в плувния басейн – 2020 г. и това ще направим, но е важно , че има басейн, защото нямаше къде да плуват нашите деца. Всички училища са санирани, ремонтирани, със среда, която да е отлична за децата , с нови физкултурни салони, с кухни и във всяко училище има спортна площадка. Изградихме почти 100 детски площадки в Благоевград и в селата. С поглед към младите и възрастните, разширихме социалните услуги, построихме 183 социални жилища, за млади семейства. Единствени в България – няма друга Община, която да го е направила досега. Програмата Инвитро и т.н. Няма как да изброим всичко, направено. Решихме и жизненоважни проблеми за града – изграждане на третичното стъпало, пречиствателната станция, изградихме депото – не само за нашата община, а за 5-те общини около Благоевград. Всичко това е плод на много труд, на много усилия на всички хора в Общината, на целия екип. Това са кадърни, знаещи и можещи хора. Тези средства не са подарък за Благоевград. Те са спечелени на състезателен принцип. Ние сме били в състезание със всички други общини – това означава, че Общината има административен капацитет. Истина е, че нищо това нямаше да се случи, ако повечето общински съветници не подкрепяха предложенията в администрацията. Променихме града и това е факт, безспорен факт, който и другите кандидати за кметове на Благоевград го потвърдиха  в национален ефир“, каза д-р Атанас Камбитов.     Той начерта и основните приоритети за следващите четири години. „Продължаваме да работим по Оперативните програми. Първият приоритет, на който вече сме дали начало е Индустриалната зона. Слушам как някой нещо ще направи – как ще направиш нещо, което вече е започнато. Истината е, че една година говорихме с премиера и преди 4-5 месеца, беше дадена зелена светлина за този проект. Изграждане на Индустриалната зона , така, че да предоставим терени на потенциални инвеститори . Каквото и да се говори – единствената причина да нямаме стратегически инвеститор е липса на терени. Този преди мен не е направил нищо, за да защити интересът на Общината. Това препятствие ще го преодолеем. Цялата инфраструктура се изгражда от държавното предприятие „Индустриални зони“ ЕАД, иначе казано, пак правителството на ГЕРБ ще помогне това да се случи. С изграждането  на тази зона ние нямаме пречка за привлечем  инвеститорите. Това ще доведе до повече заетост“, каза още д-р Камбитов. Той съобщи, че на частни имоти започна изграждането на фабрика за медицински протези  -280 места. Предстои изграждане на високотехнологичен завод , което осен работни места ще осигури и изкупуването на селскостопанската продукция на земеделските продукции, не само в Югозапада, Източната част на Македония и на северна Гърция. Ние решихме  проблемите, които стояха години наред пред Благоевград. В процес сме на изграждане на Регионален иновационен център за 7 млн. евро, което да е помощ на инвеститорите. Друг приоритет е по-чиста околна среда – продължаваме  с депото, инсталациите, които в момента строим за над 50 млн. лева. Благоевград , наравно с Бургас ще има едно от най-модерните депа . Продължаваме строителството в квартал „Грамада“, целият интегриран градски транспорт Израждане на кръгови кръстовища. Ще изградим и подземен паркинг в района на пазара. Продължаваме санирането. Програмата ще бъде отворена и ние имаме готовност да продължим санирането , така както бяхме първи, и сега ще сме първи. Ще подсигурим и средства от Централния бюджет за поетапна подмяна на ВиК мрежата в ЦГЧ. Досега фокуса беше по кварталите. Ще изградим зелени пояси, чистотата на въздуха ще бъде гарантирана с уловители на финни прахови частици. Над 1200 семейства ще получат алтернативни отоплителни уреди. Продължаваме с изграждането и на подземните сондажи“, каза още д-р Камбитов. Той подчерта, че ще продължи да работи за устойчива демографска и социална политика. Неслучайно Община Благоевград получи приза за социална Община.  Ние сме една от малкото общини, които осигуряваме лични и социални асистенти на всички. В програмата Инвитро помагаме на двойките с репродуктивни проблеми на 100%, без значение  брой на опити и възраст. 860 хил. от Бюджета за 4 години са дадени за 216 двойки Това са най-правилно инвестираните пари , защото инвестираме в бъдещето, в децата. Осигуряваме грижи за възрастните и грижи за децата . Ще изградим хосписи, разширяваме целият обхват от социални услуги. Много от пенсионерите искаха да имат определен бюджет, всеки куб ще има такъв. За възрастните хора ще намалим и билетите за градския транспорт с 50%.“, каза д-р Камбитов. Той подчерта, че политиката към младите хора също ще бъде изключително активна.  Предвижда се за всяко новородено от 2020 г. Община Благоевград  да осигурява финансова помощ от 500 лева при строги условия. „Условията са родителите да са пълнолетни, да имат поне средно образование, да бъдат изрядни платци към Общината и да отговарят на условията за уседналост. Важно е и ако имат друго дете, то да бъде обхванато от образователната система. Искаме тези млади хора да се участ, за да успяват. По отношение на културата, спорта и туризма продължаваме в традиционната посока. Няма да се връщам на това, което направихме. Възстановихме „Франкофили“, тук е и сцената а БГ РАДИО. По 45 хил. човека посещават Благоевград по време на тези събития. Това е марка не само на Благоевград, а на България. Миналата  година Министерство на Външните работи на Франция ни оцени. Ние бяхме в 100- те културни мероприятия . Имаме и традиции в спорта, ние сме от малкото общини,които осигуряват  базите на спортните клубове безплатно, за да може децата да спортуват. Ще изградим и лекоатлетическа писта. Таксите в детските градини  няма да бъдат вдигани – тези 40 лева покриват 25 % от разхода.  Стъпка по стъпка вървим и към реализиране на нова черква Само преди две години парк „Македония“ бе върнат на Благоевград. Хората строят по 200 години черква, но ние ще я построим следващия мандат. Докато ние работехме през последните 8 години, имаше едни хора, които  постоянно  ругаеха, клеветяха, фалшифицираха снимки, правиха колажи. Фалшифицираха документи. Подправяха ми подписа и печата на  общината и това е доказано от специализираните органи Докато те правиха това, ние работихме, не говорихме. Ние имаме цели, нямаме време. Вярвам, че делата  са по-силни от думите. Вярвам че делата ни говорят повече от нас . И вярвам, че по делата ще ни оцените . Работихме, работим и ще работим единствено и само за доброто на Благоевград.  Доверете се на силата, на опита и знанието, което имаме!. Доказали сме го. Доверете ни се, за да можем заедно да продължи и да завършим започнатото. За нас Благоевград е  работа, Благоевград е кауза. Обичаме Благоевград днес повече от вчера и утре повече от днес. № 43 в Интегралната бюлетина. Бог да пази Благоевград“, каза д-р Атанас Камбитов. Той е подкрепен от основни партии и колиции в Благоевград. Сред тях са Местна коалиция ЕНП (ЕНП– СДС- БДО), с водач на листата Радослав Тасков, ЗС„Александър Стамболийски“, с водач Димитър Урдев, ПП АБВ, с водач Владимир Елезов, ОБТ „Български лейбъристи“, с водач Констанца Рупова. МК „Обединена социалдемокрация/ ПП „ОСД“ ПП,  „ЗНС“/, с водач Христо Ковачки, ПП „Съюз на свободните демократи“, с водач Георги Иванов. Кандидатурата му за трети мандат е подкрепена и Синдикатите – КТ “Подкрепа“ и КНСБ, с които има подписани споразумения за сътрудничество и бъдещи действия за развитие на Благоевград полза на обществото.    Специално за предизборния митинг-концерт в Благоевград пристигна и легендарният изпълнител Васил Найденов, както и Дара Екимова с група „Сленг“.", "date": "2019.10.10", "title": "Васил Найденов пя за кмета д-р Камбитов на площад „Македония“"}
{"url": "https://www.monitor.bg:443/bg/a/view/boksiorkite-ostanaha-bez-medal-na-svetovnoto-v-rusija-177618", "text": "Севда Асенова и Мелис Йонузова загубиха на 1/4-финалите на световното първенство по бокс за жени в Улан-Уде (Русия) и не успяха да стигнат до медалите. В кат. до 48 кг Асенова отстъпи с 0:5 на тайландката Чутамат Раксат, която преди това бе отстранила третата поставена в схемата тайванка Мин Пин. Загубата на Мелис Йонузова от казахстанката Милана Сафронова при 64-килограмовите обаче отново повдигна доста въпроси относно съдийството на световното първенство, смятат от българската федерация. Мачът вървеше изключително равностойно до втория рунд, когато реферът на ринга Рукман Уекадапола от Шри Ланка се намеси решаващо. По средата на битката той абсолютно неоснователно даде официално предупреждение на българката, което наклони везните в полза на Сафронова. Така победата отиде у боксьорката от Казахстан с 3:2 съдийски гласа. Както е известно, Станимира Петрова също загуби в първия си мач в кат. до 57 кг след меко казано спорно решение на съдиите. Така българското участие в шампионата приключи без медал, след като Габриела Димитрова (51 кг) отпадна на 1/8-финалите, а Стойка Петрова не бе допусната до участие заради изискванията на WADA.", "date": "2019.10.10", "title": "Боксьорките останаха без медал на световното в Русия"}
{"url": "https://www.monitor.bg:443/bg/a/view/podpijnal-21-godishen-se-zabi-s-trotinetka-v-zadnicata-na-parkirana-kola-schupi-stykloto-j-177619", "text": "Подпийнал 21-годишен младеж от Гоце Делчев се заби с електрическа тротинетка в задницата на паркирана кола в Благоевград. Инцидентът е станал около 19:50 часа на улица „Славянска“ в близост до студентските общежития. След удара в задната броня на леката кола „Опел Зафира“ младежът полетял и с главата си разбил задното стъкло на автомобила. Веднага е закаран в благоевградската болница с комоцио и рани на лицето, но без опасност за живота. Свидетели твърдят, че той е карал тротинетката неразумно бързо. Пробата му  за наличие на алкохол отчела 1,22 промила. Полицията установява обстоятелствата, при които е станал инцидентът. Младежът, който вероятно е студент ще бъде глобен.", "date": "2019.10.10", "title": "Пиян младеж счупи с тротинетка стъклото на паркирана кола"}
{"url": "https://www.monitor.bg:443/bg/a/view/razbiha-banda-mamila-rabotnici-za-prosjaci-vyv-francija-i-shvecija-177615", "text": "Специализираната прокуратура привлече към наказателна отговорност две лица за участие в престъпен сговор за трафик на хора във Франция и Швеция с цел набиране, транспортиране и склоняване към просия. Двамата са задържани на 9 октомври 2019 г. във Видин при съвместни действия по разследването на Специализираната прокуратура и ГДБОП, със съдействието на служители на Териториалната служба „БОП“-Видин и Областната дирекция на МВР. При извършените претърсвания жилища и автомобили, както и лични обиски, са намерени и иззети 700 евро, 2000 шведски крони, бележки от преводи на различни суми, касови бележки на френски и шведски език, талони на автомобили, договори и пълномощни, тетрадки със записки на имена и суми в евро и други документи, доказващи престъпната дейност. Трафикантите набирали кандидати с обещания за работа на Запад сред малоимотни и малограмотни хора. Транспортирали ги във Франция и Швеция, осигурявали им мизерни квартири и храна, сконявали ги да просят и прибирали по-голямата част от „приходите“. Установени и разпитани като свидетели са множество жертви на трафика, експлоатирани от двамата видинчани. С постановления на прокурор от Специализираната прокуратура на всеки от тях е наложено задържане до 72 часа. На 11 октомври 2019 г. в Специализирания наказателен съд ще бъдат весени и искания за определяне на най-тежката мярка за неотклронение „Задържане под стража“.", "date": "2019.10.10", "title": "Разбиха банда мамила работници за просяци във Франция и Швеция"}
{"url": "https://www.monitor.bg:443/bg/a/view/14-000-ostavat-bez-rabota-pri-tejyk-paket-mobilnost-177617", "text": "При рестриктивен за България пакет „Мобилност“ транспортният ни сектор ще се свие наполовина, а 14 000 служители на фирмите ще останат без работа в следващите четири години. Това показва пазарно проучване, поръчано от родните превозвачи, което да се използва при договарянето на бъдещите нови правила за шофьорите и техните работодатели. На пресконференция, в присъствието на министър Росен Желязков, бяха представени резултатите от направеното проучване на тема \"Българският тежкотоварен сектор\", възложено от Съюза на международните превозвачи. То обхваща пазарно изследване и прогнозна оценка за въздействието на пакет Мобилност 1 върху тежкотоварния автомобилен бранш у нас. Пазарното проучване има значение за представяне на пазарите в България и последиците от прилагането на новия мобилен пакет, уточни министър Желязков. Категорични сме по отношение на връщането на превозните средства в държавата на регистрация и възможността да се ползва седмичната почивка на охраняем паркинг в превозното средство, посочи министърът. Цветан Алексиев от фирмата, провела социологическото проучване, уточни, че за него са използвани собствено проучване и публично достъпна информация, както и специализирани източници и анализи. Около 12 700 компании от България предоставят сухопътен международен транспорт. 75 на сто от тях са с до 5 камиона, т.е. малки фирми. Заетите в сектора са 42 500 с около 1 750 евро средна заплата, сочи анализът. Общо 25 800 са българските камиони, които са оперирали в Европа през 2018 г. и тяхната средна възраст е 3 години, за разлика от тези в Европа, които са средно на 11 години, посочиха анализаторите. Средната възраст на тежкотоварния автопарк общо за страната е 6 години, а около 1,5 млрд. евро са направените инвестиции, показва проучването. Общо 6 на сто от БВП и 2,8 млрд. евро е пазарният дял от сектора за международен автомобилен транспорт. Основната проблем, ако бъде прието задължителното връщане в държавата на всеки 4 месеца на тежкотоварните камиони, е че то ще обхване около 53 на сто от всички задължителни курсове от и за България, които ще бъдат празни, без да генерират печалби за компаниите. От пропуснати приходи загубите ще бъдат 0,5 млрд. евро. Ще се увеличат и въглеродните емисии, като 1 процент от техния дял ще е за сметка на българските автомобили. Словакия, Чехия, Холандия, Португалия, Естония са страните, от които ще търсим подкрепа и съдействие по отношение Мобилен пакет 1. Важното е да нямаме разколебаване в подхода като правителство и да сме единни с групата на единомишлениците, посочи министър Желязков. Йордан Арабаджиев от Съюза на международните превозвачи посочи, че 850-те млн.евро очаквани загуби за българските превозвачи ще са същите и за другите източноевропейски държави. \"Ние не сме против Мобилен пакет 1, а за равнопоставеност между отделните превозвачи в ЕС. За целта ще търсим конструктивен диалог и онова златно сечение, което устройва и българските, и холандските превозвачи\", коментира Арабаджиев. Около 40 млн.евро ще бъдат административните разходи през 2023 г. за оформяне на различните процедури и унифициране на процеса за българските превозвачи. Много са и неяснотите по правоприлагането, смята още министър Росен Желязков.", "date": "2019.10.10", "title": "14 000 остават без работа при тежък пакет „Мобилност“"}
{"url": "https://www.monitor.bg:443/bg/a/view/ozi-ozbyrn-ne-umiram-177603", "text": "Легендарният рокаджия Ози Озбърн отново отложи турнето си, но увери своите фенове, че не се е запътил към отвъдното. Британският музикант за втори път сменя датата на самостоятелната си обиколка в Европа, като настоява, че няма и да се и пенсионира, въпреки влошеното си здравословно състояние през последната година. „Не умирам, аз се възстановявам. че ще стане.“, заяви бившият фронтмен на Black Sabbath с видео в социалните мрежи. 70-годишната звезда е в болница от почти една година заради падане, което изисква обширна операция на гръбнака и шията, както и пневмония, грипни усложнения и инфекции в ръката. Спешните ситуации предизвикаха спекулации в таблоидните медии, че той е близо до смъртта. Озбърн каза още, че му е “скучно” да бъде в леглото по цял ден и добави: “Просто ще трябва да сте малко по-търпеливи.”", "date": "2019.10.10", "title": "Ози Озбърн: Не умирам"}
{"url": "https://www.monitor.bg:443/bg/a/view/pechka-podpali-detska-jasla-177621", "text": "Конверторна печка подпали детска ясла в Монтана. Инцидентът е станал в сряда сутринта. Малко преди 8.30 часа на спешния телефон е получен сигнал на горещия телефон 112, че в детска ясла №3 \"Маргаритка\" се е запалила конверторна печка, съобщиха от областната дирекция на МВР. Децата веднага били изведени от сградата. Огнеборците пристигнали много бързо. За минути те овладели огъня и загасили пламъците. Никой не е пострадал при пожара, допълват от полицията. Предполага се, че огънят е тръгнал от късо съединение. Вследствие на пожара е изгоряла печката и са опушени 10 квадрата стени.", "date": "2019.10.10", "title": "Печка подпали детска ясла"}
{"url": "https://www.monitor.bg:443/bg/a/view/fiki-storaro-propuska-golemija-koncert-na-planeta-tv-177609", "text": "Фики Стораро няма да може да участва в големия концерт, с който телевизия Планета ще отбележи своя 18-и рожден ден. Изпълнителят на „Ще те закарам“ не е в конфликт с медията, но натовареният му график, свързан с турне в САЩ ще го лиши от възможността да зарадва феновете на поп-фолка. Грандиозното шоу ще се проведе на 3 декември в Пловдив, няколко седмици по-рано обаче Стораро ще е отпътувал отвъд Океана. Музикалната му обиколка ще бъде подкрепена и от Галена, която обаче ще може да се завърне навреме за концерта в зала „Колодрума“. Неизвестно е и дали Милко Калайджиев ще може да се включи в шоуто. От екипа на телевизията издават, че окончателно решението ще бъде взето след провеждането на местните избори, на които той е кандидат за кмет на Свиленград. Преслава, Галена, Анелия и Емануела ще са големите звезди на концерта. От общо около 60 изпълнители в каталога на „Пайнер“, едва половината ще могат да се включат в събитието. Отсега се знае, че тон за песен ще дадат още Ивана, Глория и дебютантните в жанра Радко Петков, Ивета Костова, Даниела Пирянкова, Ариа и Малката.", "date": "2019.10.10", "title": "Фики Стораро пропуска големия концерт на Планета ТВ"}
{"url": "https://www.monitor.bg:443/bg/a/view/portugalski-bojkot-izgonil-lupko-i-penev-ot-cska-177620", "text": "В ЦСКА има футболисти, които бойкотират и нарочно играят симулативно, за да се стигне до треньорско уволнение. Това сензационно разкритие направи лидерът на сектор „Г“ Росен Петров, известен с прякора Животното. Информацията за скандала вътре в отбора е била потвърдена и от главния мениджър на ЦСКА Стойчо Стоилов на среща с феновете преди няколко дни. В основата на преврата е бил португалският халф Рубен Пинто, който на практика изгонил от клуба Любослав Пенев и Люпко Петрович. Пинто бе отстранен временно от тима, но след това бе върнат. „Люпкo Пeтрoвич и Любo Пeнeв бяхa изгoнeни тoчнo oт тeзи oпрeдeлeни футбoлиcти - нa 100%. Eднa и cъщa групичкa oт футбoлиcти, начело с Рубен Пинто. Това беше потвърдено и от ръководството на клуба, но въпросният играч и другите замесени не бяха отстранени от отбора. Oт тoвa ce cтигa дoтaм, чe фeнoвeтe зaпoчвaт дa ми пишaт нa мeн нa лични cъoбщeния дa cмe хвaнeли дa прeбиeм Пинтo. E, тaкa ли ce рeшaвaт нeщaтa? Тoй нe e винoвeн, прocтo виждa, чe мoжe дa прaви кaквoтo cи пoиcкa в клубa“, разкри тарторът на „червената“ агитка в интервю за „Факти“.", "date": "2019.10.10", "title": "Португалски бойкот изгонил Люпко и Пенев от ЦСКА"}
{"url": "https://www.monitor.bg:443/bg/a/view/sadim-reznicite-ot-lavandula-177264", "text": "Най-благоприятният за лавандулата срок за засаждането й е месец октомври. За отглеждане на лавандулата трябва да се има предвид, че ще се постигнат добри резултати и на бедни и наклонени терени, но почвата преди това трябва да е дълбоко обработена (30-50 см) и обилно наторена с оборски тор 3-5 т на декар. Лавандулови резници за отглеждане на разсад се вземат през октомври. Нарязани на 10-12 см дължина се вкореняват в полиетиленови оранжерии. Може да се изкопаят и трапове по подобие на траповете за парници и да се покрият с полиетиленови тунели. Селекция  В България са създадени, одобрени и районирани сортове Казанлък, Карлово, Хемус, Свежест, Венеция, Арома, Дружба, Севтополис, Юбилейна, Рая и Хебър. Сортовете, които се внедряват и се отглеждат у нас, са селекция на Института по розата в Казанлък. Най- големите производители на лавандула предупреждават, че качеството на маслото зависи много от сортовете, които отглеждат земеделските производители. Доказано най-добри резултати на наш терен дават сортовете, които са селекционирани от Института по розата в Казанлък. При всички сортове туфите достигат 60-80 см в диаметър и 60-90 см височина. Листата са многогодишни, не окапват през зимата. Вегетационният период продължава около 243 дни, като започва да цъфти обикновено през втората половина на месец юни и цъфтежът продължава от 22 до 40 дни (но този срок е специфичен за всеки сорт). Етеричното масло е свободно отложено в лабиалните жлези и жлезисти трихоми – най-много по чашките, малко по горната част на цветоносната дръжка и най-малко по прицветниците. Хемус 560 кг/дка 1,6 61,2 Раноцъфтящ Юбилейна 554 кг/дка 1,9 52,8 За сух цвят Севтополис 625 кг/дка 2,0 49,2 По-късно цъфтящ Дружба 637 кг/дка 1,9 52,8 Ср. рано цъфтящ Карлово 690 кг/дка 1,3 76,9 За сух цвят Хебър 755 кг/дка 2,3 43,5 Ср. рано цъфтящ Рая 673 кг/дка 2,8 34,7 Ср. рано цъфтящ Лавандулата е известна като етерично маслодайно ароматично растение още от Древността. Тя се използва и в народната медицина, козметиката, ароматерапията и др. Широкото й приложение сега е заради етеричното масло, което се извлича от цвета. То намира широка употреба в парфюмерията, за ароматизиране на сапуни, шампоани, производство на лавандулова вода, с изразен антисептичен характер в производството на бои и лакове и др. Лавандуловият цвят е инсектицидно средство, най-вече за борба с дрешния молец. Торбичките с лавандулов цвят изместиха употребата на нафталин за битови нужди. Лавандулата е ценно медоносно растение. От 1 дка пчелите набират 10– 18 кг мед. Лавандулата се използва и като подправка. Участва в известната смес от подправки. Лавандулата намира приложение и като противоерозионна култура, а намалените й изисквания към почвата я правят подходяща за отглеждане на терени, на които не могат да се отглеждат основните полски култури. Лавандулата произхожда от района на Средиземноморието. Като диворастящо растение тя се среща в Южна Франция, при морските Алпи, Източна Испания, Италия и Северна Африка. С развитие на парфюмерийната промишленост ареалът на отглеждане се разширява, включвайки Балканските страни, страните на Черноморския басейн, САЩ, Великобритания, Австралия и др. През 2012 г. България е най-големият производител на лавандула в света, наред с Франция. Все още обаче най-качествено лавандулово масло се дестилира във Франция и Италия. Маслото, произведено в Испания и Португалия, има влошен аромат, тъй като съдържа камфор. В България най-качественото масло се добива в Задбалканските полета, Добруджа е лидер в производството като обем, но не и като качество.", "date": "2019.10.10", "title": "Садим резниците от лавандула"}
{"url": "https://www.monitor.bg:443/bg/a/view/trymp-kurdite-ne-sa-ni-pomagali-pri-desanta-v-normandija-177608", "text": "Президентът на САЩ Доналд Тръмп отхвърли критиките, че в бъдеще на Вашингтон ще му е трудно да гради съюзи, след неговото решение за оттегляне на американските войски от сирийската граница, предаде ДПА.  Решението беше взето преди турското нахлуване, насочено срещу кюрдските сили в Сирия. \"Съюзите са лесно нещо\", каза Тръмп и подчерта, че кюрдите са се сражавали редом с американците срещу \"Ислямска държава\" само за земите си и водени от свой интерес. Тръмп обвини кюрдите, които нямат своя държава, че не са помагали на САЩ през Втората световна война. \"Не са ни помагали през Втората световна война, не са ни помагали при десанта в Нормандия\", подчерта президентът. \"Похарчихме изключително много пари, за да помагаме на кюрдите, било то с боеприпаси, оръжие или пари\", каза Тръмп. \"Както се казва, обичаме кюрдите\", заключи Тръмп, цитиран от АФП. Въпреки многобройни предупреждения от международната общност Турция започна вчера офанзивата в Североизточна Сирия си срещу кюрдските сили, съюзници на Запада в борбата срещу групировката \"Ислямска държава\".", "date": "2019.10.10", "title": "Тръмп: Кюрдите не са ни помагали при десанта в Нормандия "}
{"url": "https://www.monitor.bg:443/bg/a/view/ns-izbira-nov-shef-na-kpkonpi-do-kraja-na-noemvri-177604", "text": "Народното събрание ще избере нов шеф на КПКОНПИ, на мястото на подалия оставка Пламен Георгиев, най - късно до края на ноември. Това стана ясно, след като ресорната антикорупционна комисия в НС гласува правилата за избор на нов председател на КПКОНПИ, който напусна поста още през лятото. Правилата ще бъдат внесени още днес в деловодството на парламента, но едва ли ще минат през пленарна зала в петък, тъй като това е последният работен ден на депутатите. От понеделник те излизат във ваканция заради местните избори и пленарни заседания няма да се провеждат. Това на практика означава, че правилата ще бъдат гласувани след вота. След приемането им започва да тече 14 - дневен срок, в който депутатите могат да издигат номинации. Самите кандидати имат пък 7 дни срок да внесат писмена концепция и декларация за имотно състояние и конфликт на интереси. Нпо-та, ВУЗ-е и други организации имат право да изпращат становища и въпроси към кандидатите. Следва проверка за принадлежност към Държавна сигурност, а след това и изслу шването на кандидатите от ресорната комисия. Това ще стане на открито заседание, което ще се излъчва и онлайн на сайта на НС. Накрая предложенията трябва да бъдат гласувани от залата, като за избран за шеф на КПКОНПИ ще се счита този кандидат, който е спечелил половината от гласовете на присъстващите депутати, т.е. с обикновено мнозинство.  Новият шеф ще довърши мандата на комисията, който е 6 г. и тече от пролетта на 2018 г.  По време на дебатите в парламентарната комисия от БСП повдигнаха въпроса дали кандидатите не могат да минават предварителна проверка на имотите им декларации, тъй като сега това става едва след встъпване в длъжност и няма краен срок за обявяване на резултата. Шефът на  комисия Борис Ячев от НФСБ заяви, че може да се обмисли единствено да се въведе срок от един до три месеца след избора, резултатите от проверката да се обявят, като това обаче трябва да се реши от пленарна зала. По думите му няма закониво основание да се прави предварителна проверка. На въпроса дали настоящият зам-шеф на КПКОНПИ Антон Славчев може да бъде издигнат и избран за шеф, Ячев обясни, че той не отговаря на изискването за 10 - годишен стаж. Наред с това председателят на комисията трябва да е и с юридическо образование. ", "date": "2019.10.10", "title": "НС избира нов шеф на КПКОНПИ до края на ноември"}
{"url": "https://www.monitor.bg:443/bg/a/view/povdignaha-obvinenie-na-zadyrjanija-za-ubijstvoto-v-novata-mahala-177605", "text": "Окръжната прокуратура в Русе повдигна обвинение на задържания за убийството в квартал „Новата махала“ в Русе. 34-годишният В.А. е задържан за срок от 72 часа, като предстои да бъде внесено в съда искане да за налагане на най-тежката мярка за неотклонение „задържане под стража“. Обвинението срещу мъжа е за умишлено убийство по особено мъчителен начин. Тежкото престъпление стана на 8 октомври малко след 22,30 часа. В дома на жертвата – 36-годишният В.В., на улица „Даскал Аврекий“ се събрала компания от четирима мъже и две жени. Възникнала свада и В.А. подгонил домакина по улицата с нож. След 100-150 метра го застигнал до гаражи на улица „Света Петка“ и започнал да му нанася удари. След това хукнал в посока към църквата „Света Петка“, където изхвърлил ножа. Полицаите са го задържали още същата нощ. Най-вероятната версия за престъплението е битов скандал, но, както обикновено, работим и по други версии, коментира вчера директорът на полицията в Русе Теодор Атанасов. По делото са извършени всички необходими следствени действия, събрани са веществени доказателства, назначени са експертизи. За това престъпление законът предвижда наказание лишаване от свобода от 15 до 20 години, доживотен затвор или доживотен затвор без право на замяна.", "date": "2019.10.10", "title": "Повдигнаха обвинение на задържания за убийството в „Новата махала“"}
{"url": "https://www.monitor.bg:443/bg/a/view/dve-nobelovi-nagradi-za-literatura-za-2018-i-2019-177612", "text": "За първи път в историята на Нобеловите награди бяха присъдени два приза в една календарна година. Полякинята Олга Токарчук бе наградена за 2018 г., а австриецът Петер Хандке спечели тазгодишната награда. Паричната равностойност на наградата е 9 милиона крони (832 459 евро). През 2018 г. не беше присъдена Нобелова награда заради секс скандал в комитета, който избира победителя. Наградата на Токарчук е присъдена за \"повествователното въображение, което с енциклопедична страст представя преминаването на границите като форма на живот, обоснова се Шведската академия. Призът за Хандке е обоснован с думите „въздействащо творчество, което с езикова изобретателност изследва периферията и спецификите на човешкия опит\". Токарчук е полска писателка, есеистка, романистка, авторка на сценарии, поетеса, психоложка, носителка на международната награда „Букър“ за романа „Бегуни“, двукратна лауреатка на литературната награда „Нике“ за романите „Бегуни“ и „Якубови книги“. Родена е през 1962 година в град Сулехов, Любушко войводство. Тя е автор на романи, книги с разкази, новели, есета, сборник с поеми. Става популярна с отличителния си „митичен“ тон на писане. Най-успешната ѝ книга безспорно е романът „Правек и други времена“ (1996). „Правек и други времена“ е носител на наградата на фондация „Кошчелски“, Наградата на читателите НИКЕ, наградата „Паспорт“ на сп. „Политика“. Този роман донася на Токарчук световно признание и славата на един от най-важните представители на съвременната полска литература. През 2018 г. английският превод на романа й Бегуни получава наградата „Букър“. Член е на Партията на зелените и на редколегията на ляволибералното списание „Политическа критика“. Петер Хандке е австрийски белетрист, поет и драматург. Хандке е смятан за един от най-ярките представители на съвременната австрийска литература. Наред с изявите си в различни жанрове той създава и множество белетристични произведения, които му спечелват име на необикновен разказвач. Още през 1966 г. двадесет и четири годишният автор на романа „Стършелите“ привлича върху себе си вниманието на читателите и критиката. Следват повестите и романите „Страхът на вратаря при дузпа“ (1970), „Кратко писмо за дълга раздяла“ (1972), „Нещастие без ропот“, „Когато желанието още помагаше“, „Часът на истинското усещане“ и сред тях особено значимата повест „Левачката“ (1976). Той е известен и с подкрепата си за Слободан Милошевич.", "date": "2019.10.10", "title": "Две Нобелови награди за литература за 2018 г. и 2019  г. - за полякиня и австриец"}
{"url": "https://www.monitor.bg:443/bg/a/view/ek-s-isk-sreshtu-polsha-zaradi-sydiite-177610", "text": "Европейската комисия съобщи, че е решила да предяви иск срещу Полша пред Съда на ЕС с настояване за ускорена процедура заради новия режим за дисциплинарните производства срещу полските съдии. На 3 април ЕК даде началото на това производство за установяване на нарушение на основание, че новият режим на дисциплинарните производства нарушава независимостта на съдебната власт на полските съдии и не осигурява необходимата защита на съдиите от политическо влияние, както изисква Съдът на ЕС. Полското законодателство позволява съдиите в обикновените съдилища да бъдат подложени на дисциплинарни производства и наказания заради съдържанието на техните съдебни решения, включително заради упражняването на техните права по чл. 267 от договора за ЕС да поискат преюдициални заключения от Съда на Европейския съюз. Новият режим на дисциплинарните производства не осигурява независимостта и безпристрастността на дисциплинарния състав на Върховния съд, състоящ се само от съдии, избрани от Националния съдебен съвет, който се назначава политически от полския парламент (Сейм). Новият режим на дисциплинарните производства не прави необходимото съд, \"създаден със закон\", да взема решенията на първа инстанция по дисциплинарни производства срещу съдиите в обикновените съдилища. Вместо това той оправомощава председателя на дисциплинарния състав да определя въз основа на всеки конкретен случай и с почти неограничено право на преценка първоинстанционния дисциплинарен съд, който да разглежда дела срещу съдиите в обикновените съдилища. С новия режим отпада изискването делата да се решават в разумни срокове, което позволява на министъра на правосъдието да не приключва делата по дисциплинарни производства срещу съдии в обикновените съдилища чрез назначени от него служители. Новият режим засяга правото на защита на съдиите в обикновените съдилища. Накратко съдиите не са предпазени спрямо наличието на политически надзор и затова е нарушена независимостта на съдебната власт, пише в съобщение на ЕК.", "date": "2019.10.10", "title": "ЕК с иск срещу Полша заради съдиите"}
{"url": "https://www.monitor.bg:443/bg/a/view/grimirat-ralica-paskaleva-s-3-vida-kryv-za-katastrofata-v-otkradnat-jivot-177602", "text": "Три различни вида фалшива кръв са необходими на гримьорите на „Откраднат живот“, за да подготвят Ралица Паскалева за шокиращата сцена на финала на последния излъчен епизод на сериала в сряда вечерта. В нея героинята й д-р Галя Стилянова е блъсната от автомобил след спор с екранния й съпруг, изигран от Емил Марков. Това провокира мнозина фенове да се чудят дали Паскалева ще продължи участието си в медицинската драма. Работата на гримьорите също не остана незабелязана от зрителите, които побързаха да поздравят специалистите за добре свършената работа. Те използвали един вид „кръв“ за лицето и тялото на актрисата, друг за устата и зъбите и трети – само за очите. За това използваме най-често пяна за бръснене! Цялата ми коса и лице бяха покрити с нея, за да мога прибирайки се към вкъщи да не изплаша някого. Е, шофирах колата си с кърпа на главата и тъмни слънчеви очила, но като цяло не биех на очи“, обясни Паскалева пред последователите си онлайн. „Ех, дано да е жива героинята, че вече почти нищо интересно не се случва във филма, а ми толкова любим. И най-вече страхотно е да се гледат толкова добри български актьори на едно място“ и „Гримът перфектен, изпълнението наистина брилянтно. Поздравления за ролята. Не ми се иска Галя да умира“, гласят само част от коментарите на екзалтираните фенове в социалните мрежи. Дали д-р Стилянова ще оцелее, ще разберем през следващите епизоди на „Откраднат живот“, които се излъчват всеки вторник, сряда, четвъртък и петък от 20 ч.", "date": "2019.10.10", "title": "Гримират Ралица Паскалева с 3 вида кръв за катастрофата в „Откраднат живот“"}
{"url": "https://www.monitor.bg:443/bg/a/view/venci-venc-snima-dyshterja-si-v-klipa-na-ne-bih-mogyl-video-177597", "text": "Деветмесечната дъщеричка на рапъра Венци Венц направи дебюта си пред камера. Малката Агуая е същинско съкровище, което меломаните ще открият в новия видеоклип на звездния й татко с Павел Николов и Любо Киров за песента им \"Не бих могъл\". не крие емоцията от заснемането на музикалната лента Венци. Самото видео, сценарият за което е дело на Станислава Армутлиева, представя Любо Киров, изправен пред две врати. Зад едната са Венци Венц и Агуая, като сцените проследяват етапите от израстването на дъщеричката пред погледа на баща й. Зад втората врата се крият Павел и нежната му половинка и в реалния живот Кристина, които се борят един за друг, минавайки през основните фази на любовта. „Не бих могъл” е песен, в която всеки от нас излива сърцето си и допуска хората в своя личен свят. От самото начало знаехме, че припевът й заслужава най-добрия глас и с Венци бяхме категорични, че това е Любо Киров. Горди сме, че успяхме да направим първата си колаборация заедно.“, казва Павел, а Любо Киров допълва: „След толкова години артистична кариера имам интуиция за истинските неща, без значение дали става дума за проект, артист, звучене. Чисто удоволствие беше да застана до Павката и Венци в „Не бих могъл“, където събрахме две различни музикални поколения“. Павел и Венци Венц създават парчето заедно с братята Пламен и Иво Добреви. Видеото е заснето от оператора Андрей Андреев под режисурата на Виктор Антонов – Рик.", "date": "2019.10.10", "title": "Венци Венц снима дъщеря си в клипа на „Не бих могъл“ (ВИДЕО)"}
{"url": "https://www.monitor.bg:443/bg/a/view/germanija-i-arjentina-s-raven-v-kontrola-177593", "text": "Националният отбор на Германия пропиля два гола преднина и завърши наравно 2:2 срещу Аржентина в приятелски мач по футбол, игран на стадион \"Сигнал Идуна Парк\" в Дортмунд. Германците, които бяха без редица титуляри и без нито един от световните си шампиони от 2014 година, заложиха на много резерви, сред които и дебютантите Робин Кох и Лука Валдшмидт. Домакините обаче заместиха липсата на опит с ентусиазъм и надиграха тотално своите съперници през първото полувреме. В 15-ата минута Серж Гнабри вкара десетия си гол за Бундестима в 11-ия си мач, а седем по-късно нападателят асистира на Кай Хаверц за 2:0. Гостите, без Лионел Меси, Анхел ди Мария и Серхио Агуеро в състава си, намалиха в 66-ата минута чрез резервата Лукас Аларио. Той пък подаде на Лукас Окампос в 85-та минута за крайното 2:2. Германия ще играе евроквалификация с Естония в Талин в неделя.", "date": "2019.10.10", "title": "Германия и Аржентина с равен в контрола"}
{"url": "https://www.monitor.bg:443/bg/a/view/ujas-majka-i-sin-otkriti-myrvi-v-doma-im-v-tyrgovishte-177601", "text": "Майка и син са открити мъртви в дома им в Търговище. Криминалисти на ОД на МВР в Търговище изясняват обстоятелствата около смъртта им, съобщиха от пресцентъра на дирекцията. Безжизнените им тела са намерени в дома им в жилищна кооперация в кв.\"Запад\" 3 вчера около 16.30 часа. Своевременно на място са пристигнали полицейски и медицински екипи. Извършен е оглед на местопроизшествието, при който не са констатирани видими следи от насилие. Аутопсия ще установява причините за смъртта на 51-годишната жена и 27-годишния й син. За БТА съдебният лекар д-р Владимир Горанов каза, че е изпратена кръв за допълнителни изследвания във ВМА - Варна. \"На този етап съмненията ми са за отразяване с въглероден окис\", допълни медикът, извършил аутопсията. По думите му двамата са варили зимнина на газов котлон на балкона при плътно затворени прозорци. Входната врата на жилището на четвъртия етаж също е била заключена и за отварянето й е бил повикан ключар. Образувано е досъдебно производство и работата по случая продължава под наблюдението на прокурор от Окръжната прокуратура в Търговище.", "date": "2019.10.10", "title": "Ужас: Майка и син открити мърви в дома им в Търговище"}
{"url": "https://www.monitor.bg:443/bg/a/view/dvama-raneni-pri-vzriv-na-letishteto-v-linc-177600", "text": "В австрийския град Линц прогърмя взрив недалеч от летището, в завод за преработка на боклук, съобщиха местните медии.   По информация на телевизия N-TV, девет са с тежки наранявания. Тежко пострадалите са транспортирани в болници във Виена и Мюнхен с хеликоптери. Уточнява се, че инцидентът е станал в предприятие по разделно усвояване на боклук. Полицията каза, че взривът не е резултат от терористични атака и не се е отразил на работата на летището.", "date": "2019.10.10", "title": "Девет ранени при взрив край летището в Линц (ОБНОВЕНА)"}
{"url": "https://www.monitor.bg:443/bg/a/view/tajfunyt-hagibis-promenja-programata-na-gran-pri-na-japonija-177594", "text": "Формула 1 и ФИА излязоха с официално изявление, че ще бъдат предприети всички възможни мерки, за да се ограничи въздействието на тайфуна Хагибис върху предстоящото Гран при на Япония Очаква се огромната буря да удари източна Япония в началото на уикенда, след което между събота и неделя да се изнесе на север. Движението ще е съпроводено със силен вятър и порои, които вероятно ще засегнат и пистата \"Сузука\". Организаторите на Световната купа по ръгби вече отмениха две срещи, които трябваше да се проведат в градовете Тойота и Йокохама. ФИА и Ф1 посочиха в изявлението, че наблюдават внимателно развитието на Хагибис и потенциалния му ефект върху Гран при на Япония. \"Полагат се всички възможни усилия да се ограничи въздействието върху графика на Формула 1, като на първо място стои сигурността на феновете, състезателите и въобще всички, които присъстват на \"Сузука\". Продължаваме да наблюдаваме ситуацията и ще съобщаваме своевременно за евентуални промени\". Предварителните планове за събота, когато Хагибис ще е най-близо до пистата, включат отмяна на всички дейности на \"Сузука\", ако това се наложи. Подобна ситуация имаше през 2004, когато друга буря удари събитието.  ", "date": "2019.10.10", "title": "Тайфунът Хагибис променя програмата на Гран при на Япония"}
{"url": "https://www.monitor.bg:443/bg/a/view/vdigat-praga-za-detski-s-50-lv-177611", "text": "„Ние ще настояваме пред министерството на финансите тази година да се увеличи доходният критерий, с който се увеличават месечните помощи за отглеждане на деца, защото това не е правено от три години и води до намаляване на броя на семействата, които получават тази месечна подкрепа“, каза той. По този начин първият праг Вторият праг, който бе въведен през 2018-а и с него се получава 80% от помощта, пък ще скочи от 500 лв. до 550 лв. В момента месечната помощ е 40 лева за едно дете, а за две е 90 лева. Петков подчерта, че подоходният критерий за социални помощи трябва да съответства на ръста на минималната работна заплата. С бюджета за 2020-а ще има и 5% повече или общо около 450 млн. лв. за хората с увреждания. „Месечната финансова подкрепа ще стане по-голяма през 2020 година, защото е обвързана с процент от линията на бедността, която расте“, обясни социалният министър. Както „Монитор“ писа, за 2019-а линията на бедност е 348 лв., но предложението е следващата година тя да се увеличи с 15 лв. – на 363 лв.", "date": "2019.10.10", "title": "Вдигат прага за детски с 50 лв."}
{"url": "https://www.monitor.bg:443/bg/a/view/viktorija-bekym-vae-figura-s-vino-i-tekila-177507", "text": "Певицата преквалифицирала се в дизайнерка Виктория Бекъм спазва любопитен хранителен режим, който включва алкохол. Най-известната футболна съпруга в света разчита за здравето си не само на зеленчуци и плодове, а и на текила и червено вино. Това заяви самата тя в предаването This Morning. „Старая се да живея здравословно. Имам четири деца, работя много и затова наблягам на прясна риба, зеленчуци, плодове и пия много вода. Освен това и се забавлявам – на близките ми е известно, че пия по няколко текили и червено вино за баланс. Тренирам, но за мен е важно и да се забавлявам“, разказа 45-годишната звезда. Бекъм заяви още, че не вярва в продуктите за красота, които са в графата „подмладяващи“. Според нея те не могат да отърват жените от бръчките, затова са фалшиви.", "date": "2019.10.10", "title": "Виктория Бекъм вае фигура с вино и текила"}
{"url": "https://www.monitor.bg:443/bg/a/view/v-rusija-arest-za-roditelite-na-deca-pushachi-177598", "text": "В Русия готвят строги мерки срещу тютюнопушенето сред подрастващото поколение. Правителствен проект предвижда солени глоби и дори арест за родителите, чиито деца пушат. Наказанията са заложени като поправки в Кодекса за административните правонарушения и се очаква да влязат в сила от началото на 2021 г. В действащата версия на кодекса са предвидени наказания само за пълнолетните пушачи, които димят на забранените за това места. На тях се налага глоба до 5000 рубли /70 евро/ и арест за срок до 15 денонощия. Според закона, пушенето е забранено на детските площадки, в близост до градините и училищата, болниците, летищата, гарите и спирките на градския транспорт. От 1 октомври влязоха в сила и нови поправки в противопожарния режим, които забраняват използването на открит огън на балконите на частните жилища, в хотелите и общежитията. Първоначално бе съобщено, че под ветото ще попадне и пушенето на балконите. Заради масовото обществено недоволство обаче впоследствие компетентните  органи внесоха уточнение, че да се дими на терасите може, но само, ако не създава опасност от пожар. Ако по вина на пушача все пак възникне пожар, то нарушителят ще бъде глобяван с до 5000 рубли.", "date": "2019.10.10", "title": "В Русия: Арест за родителите на деца пушачи "}
{"url": "https://www.monitor.bg:443/bg/a/view/evgenija-djaferovich-posreshtna-gospodarka-na-zloto-2-v-london-177591", "text": "Популярната гримьорка Евгения Джаферович дефилира по червения килим на европейската премиера на „Господарка на злото 2“, която се проведе в Лондон в сряда вечерта. Съпругата на Ваня Джаферович получи специална покана от „Дисни“ да присъства на голямото събитие в качеството й на един от най-успешните инфлуенсъри и професионален гримьор у нас „Господарка на злото 2“ вдъхнови и самите „магьосници“ от Дисни да създадат тематично събитие, в основата на което е и бляскавата гала премиера. Жени Джаферович бе част именно от този вълнуващ формат, посветен на грима и силата на творците в това изкуство да превърнат всеки образ в специфичен и въздействащ. Тя бе българският представител на събитието и стана част от всички организирани панели. написа Джаферович в социалните мрежи по повод премиерата. На събитието тя бе заложила на черно-бяла рокля, дело на София Борисова. Пищни костюми за абсолютно автентично превъплъщаване в героите от филма, грим панел за цялостно завършване на образите, в които всички инфлуенсъри (не повече от 20 души на терен) имат възможността да бъдат гримирани с продукти на световния козметичен гигант MAC от най-известните и талантливи артисти в областта на професионалния грим и много други активности бяха част от бляскавото посрещане на специалните гости. „Господарка на злото 2 е много вдъхновяващ филм и се радвам, че събитието, от което бях част, бе посветено точно на него“, сподели Жени след бляскавата вечер. За финал инфлуенсърите на терен, сред които и Джаферович, ще получатшанс за лична среща със звездите от филма – Анджелина Джоли, Мишел Пфайфър, Ел Фанинг и Чиуетел Еджиофор. В съвсем тесен кръг на специално организирана конференция те ще зададат своите въпроси и отблизо ще събеседват с тях по най-интересните теми от продукцията. В българските кина „Господарка на злото 2“ ще направи премиерата си на 18 октомври.", "date": "2019.10.10", "title": "Евгения Джаферович посрещна „Господарка на злото 2“ в Лондон"}
{"url": "https://www.monitor.bg:443/bg/a/view/basketbolistite-na-beroe-rano-napusnaha-evropa-177592", "text": "Баскетболистите на „Берое“ отпадна от турнира за купата на ФИБА Европа, след като отстъпи с 86:108 (20:25, 15:21, 23:28, 19:18, 9:16) след продължение като гост на холандския ЗЗ „Лайден“. По този начин старозагорците, които спечелиха с 86:71 в първия мач, отпаднаха от надпреварата. Иван Лилов се превърна в герой за „Берое“ в редовното време, след като наниза тройка 30 секунди преди сирената и съкрати пасива на тима си до 15 точки. ЗЗ „Лайден“ пропусна следващите си две стрелби в последната атака и така се стигна до продължение, в което обаче холандците надиграха българите. Допълнителната част започна с точни изстрели от нарушение на Остин Джеймс Прайс, но забивка на Рейгарвиус Уилямс върна домакините играта. Нова забивка на Тайлър Пърсънс даде преднина на ЗЗ „Лайден“ в общия резултат, а последвалите четири точки от нарушения донесоха и спокойствие за холандците в остатъка от продължението. Остин Джеймс Прайс записа \"дабъл-дабъл\" за „Берое“ с 22 точки и 11 борби. В същото време „Балкан“ и „Левски Лукойл“ научиха и последните си съперници в груповата фаза на ФИБА Къп. Както се и очакваше, това ще бъдат съответно „Клуж“ (Румъния) и „Днипро“ (Украйна).", "date": "2019.10.10", "title": "Баскетболистите на „Берое“ рано напуснаха Европа"}
{"url": "https://www.monitor.bg:443/bg/a/view/zadyrjaha-ubieca-na-feldshera-v-oreshnik-177596", "text": "Окръжната прокуратура в Ямбол задържа за 72 часа Иван Пачелиев, обвинен за убийството на 72-годишен мъж, съобщиха от държавното обвинение. Обвинението спрямо 37-годишния мъж е за това, че на 8 октомври в здравната служба на село Орешник, община Тополовград, умишлено е умъртвил, чрез нанасяне на удари с нож, медицинския специалист в селото. Окръжната прокуратура ще внесе в съда искане за налагане на мярка за неотклонение \"задържане под стража\" спрямо обвиняемия.", "date": "2019.10.10", "title": "Задържаха убиеца на фелдшера в Орешник"}
{"url": "https://www.monitor.bg:443/bg/a/view/menidjyr-ed-shijryn-me-kara-da-raznasjam-snimka-ot-hari-potyr-177530", "text": "Мениджърът Стюарт Кемп разказа за необичайните клаузи в договора с един от клиентите си – певецът Ед Шийрън. Хитмейкърът от Съфолк законно принуждава Камп да държи в портфейла си ламинирана снимка на екранните близнаци Фред и Джордж Уизли от поредицата „Хари Потър“. Това разказа мениджърът в подкаста на Би Би Си Introducing. Кълна се в Бог. Имам ламинирана снимка на тези симпатични близнаци. Трябва винаги да я нося с мен. На стената също имам снимка на близнаците от „Хари Потър“, която наднича зад мен. Ако ме снимат за някое списание и снимката им не се вижда, той ми звъни да ме предупреди, че нарушавам договора“, призна Стюарт. Последното съвместно начинание на Шийрън и Кемп е отварянето на пъб в Нотинг Хил, който носи името Bertie Blossoms.", "date": "2019.10.10", "title": "Мениджър: Ед Шийрън ме кара да разнасям снимка от „Хари Потър“"}
{"url": "https://www.monitor.bg:443/bg/a/view/petkova-i-hadzidakis-podpisaha-za-gazovata-vryzka-mejdu-bylgarija-i-gyrcija-177599", "text": "Енергийният министър Министър Петкова и гръцкият й колега Константинос Хадзидакис подписаха междуправителствено споразумение в подкрепа развитието на проекта и гарантирането на данъчния режим на газопровода за период от двадесет и пет години. Бе подписан също и договорът за заем между Европейската инвестиционна банка, по силата на който финансовата институция отпуска 110 млн. евро за проекта. Бяха подписани още ред договори: Споразумение за пренос на газ, Изменение на акционерното споразумение в смесената компания с Гърция, Решение за увеличаване на капитала й и други. \"Денят е знаков, защото ще даде възможност да се реализира дългоочакван проект за целия регион на Югоизточна Европа, каза министърът на енергетиката Теменужка Петкова. „Подписаните документи и споразумения правят проекта необратим, гарантират неговото строителство и работа през следващите десетилетия“, подчерта министър Петкова. Тя благодари на гръцкия си колега Константинос Хадзидакис за положените усилия в посока ускоряване работата по строителството на газовата връзка Гърция-България. По нейните думи интерконекторът ще бъде въведем в търговска експлоатация през второто полугодие на 2020 г. „Проектът помага както на Гърция и България, така и на съседните страни да засилят безопасността на енергийните доставки, гарантирайки диверсификацията на източниците и маршрутите на природен газ“, каза гръцкият енергиен министър Хадзидакис. В рамките на дългосрочен ангажимент, компаниите „Булгаргаз“ ЕАД, DEPA S.A. и Edison подписаха споразумение, което регламентира услугите по пренос на природен газ по междусистемната газова връзка. Сключено бе и актуализирано акционерно споразумение между „Български енергиен холдинг“ ЕАД и „IGI Poseidon“, с което се приема окончателният бизнес план и бюджет за строителството на газовата връзка. В рамките на визитата на гръцкия министър Хадзидакис бяха подписани и договорите с избраните изпълнителни – гръцките компании Corinth Pipework Industries S.A. и АVAX S.A. Изграждането на електроенергийната междусистемна връзка Марица Изток-Неа Санта също бе обект на внимание по време на срещата между Теменужка Петкова и Константинос Хадзидакис. Министър Петкова информира, че през следващата година ще започне строителството на територията на България, чието трасе е 123 км. Предвижда се връзката да бъде въведена в експлоатация през 2023 г.", "date": "2019.10.10", "title": "Подписаха договора за заем за газовата връзка с Гърция (ОБНОВЕНА)"}
{"url": "https://www.monitor.bg:443/bg/a/view/komandarev-sybira-istorii-s-policai-i-v-kniga-177595", "text": "Да събере най-интересните истории с полицаи в книга – това е следващата задача, която си е поставил режисьорът Стефан Командарев. Неговият филм „В кръг“, който тръгва по кината от 8 ноември проследява три патрулиращи коли из нощна София, като събитията в лентата са вдъхновени от реални събития. Отделно като граждани, всеки от нас има не една или две случки с полицията и решихме да обединим всичко това, всеки да може да разкаже и сподели, независимо дали е полицай или гражданин и независимо дали е положително или отрицателно мнението му“, обяснява Командарев по повод томчето с разкази за униформени. Всеки, който иска да сподели личната си история, свързана с полицията, може да го направи на сайта  , където вече са публикувани няколко мнения на зрители. „Тази кампания е насочена към всички. Ние много добре си знаем проблемите. Знаем за положителните примери, за жалост знаем и негативните, но ако не се говори за тях, ако те не се обсъждат и най-вече ако не се дава гласност, няма как нещата да се подобрят“, категоричен е и Илия Кузманов от Синдикалната федерация на служителите на МВР. Най-добрите от публикуваните истории ще бъдат селектирани и събрани в книга, а авторите им ще имат уникалния шанс да гледат „В кръг“ в компанията на актьорите и екипа, преди филмът да тръгне по кината. В лентата ще видим Ирини Жамбонас, Павел Поппандов, Асен Блатечки, Иван Бърнев, Васил Василев–Зуека, Стефан Денолюбов, Стоян Дойчев, Герасим Георгиев–Геро, Николай Урумов, Анастасия Ингилизова, Ованес Торосян и др.", "date": "2019.10.10", "title": "Командарев събира истории с полицаи и в книга"}
{"url": "https://www.monitor.bg:443/bg/a/view/lek-trus-kraj-dragoman-177585", "text": "Земетресение с магнитуд 2,7 по скалата на Рихтер е регистрирано на територията на България, в Софийско.  Земният трус е усетен в 00:29 ч. тази нощ с епицентър на 12 км западно от Драгоман и на 52 км северозападно от София, с дълбочина 5 км, уточниха от Европейския сеизмологичен център. По данни на Геофизичния институт на БАН земетресението е с магнитуд 2,8 по Рихтер и е с епицентър на територията на Сърбия, близо до границата с България. Няма данни земетресението да е усетено от гражданите.", "date": "2019.10.10", "title": "Лек трус край Драгоман "}
{"url": "https://www.monitor.bg:443/bg/a/view/mfv-prognozira-zabavjane-na-rasteja-na-svetovnata-ikonomika-177587", "text": "Как да управлява глобалната икономика при очертаващата се буря? Това е големият въпрос, на който новият управляващ директор на Международния валутен фонд (МВФ) Кристалина Георгиева трябва да намери отговор. В интервю за телевизионния канал Евронюз Георгиева посочва, че МВФ прогнозира за тази и за идната година забавяне на растежа, който вече и без това е под натиск на много места по света, информира сайтът на Евронюз. Ние сме обезпокоени най-силно от това, че обявените или вече въведени мита се отразяват отрицателно на икономическия растеж, но и от цялата обстановка на нестабилност, част от която са въпросителните около Брекзита, геополитическото напрежение в много части на света, каза Георгиева в интервюто за Евронюз. Засега икономическият спад е най-осезателен в промишлеността, но напълно вероятно е, ако несигурността продължи да доминира, спадът да обхване и потреблението, допълни шефката на Фонда. При първото си изказване като управляващ директор на Фонда Георгиева каза, че МВФ прогнозира понижение на темповете на растеж на икономиката почти в 90 на сто от страните в края на 2019 година. Като една от причините за спада бяха посочени търговските конфликти, от които загубите, според оценка на МВФ, към 2020 година ще бъдат около 700 млрд. долара или 0,8 на сто от световния брутен вътрешен продукт.", "date": "2019.10.10", "title": "МФВ прогнозира забавяне на растежа на световната икономика "}
{"url": "https://www.monitor.bg:443/bg/a/view/400-000-leva-kryvnina-iskat-roditelite-na-ubitata-milena-177589", "text": "Общо 400 000 лева неимуществени вреди и 6 000 лева имуществени поискаха родителите на убитата през декември 2016г. 21-годишна Милена Динева. Подсъдим за престъплението е нейният годеник Илиян Рангелов, който продължава да не се признава за виновен. Рангелов бе осъден на две инстанции и получи 16 г. затвор за убийството, след което и двете страни в процеса се обърнаха към ВКС. Самият Рангелов, защото не смята, че е виновен и иска да бъде оправдан, а родителите на мъртвата красавица – защото искат доживотен затвор за килъра й. Върховните съдии обаче върнаха делото обратно в Окръжния съд в Пловдив, за да бъде гледано от друг състав. След едно отлагане на разпоредителното заседание в началото на септември, на 10 октомври т.г. все пак ход на заседанието бе даден. Родителите на Милена поискаха солидарно общ размер на кръвнината от 400 бона за неимуществени вреди, а шестте хиляди лева ги искат за издигане на паметник на убитата си дъщеря. Самият Илиян Рангелов, чрез адвоката си Розалина Апостолова, поиска делото срещу него да бъде гледано по общия ред, така както бе и преди първият процес да бъде върнат от ВКС. Милена Динова бе убита с един удар с нож в гърдите, докато в късната вечер на 28 декември 2016г. отивала нощна смяна в близко предприятие. Тя живеела на семейни начала с Илиян Рангелов, с когото дни преди кървавото убийство се сгодили. Илиян изключително много ревнувал Милена и скандалите между тях двамата били чести, но момичето не се оплаквало на близките си от тормоза. Милена не била съгласна той непрекъснато да излиза с приятели вечерно време без нея. Във фаталната вечер, след поредната кавга, тя му казала, че го напуска. Към полунощ излязла от дома на баба му в село Куртово Конаре, където живеели, за да отиде на работа. Според прокуратурата Илиян я настигнал с кухненски нож и я пробол в сърцето. Минути по-късно е намерена мъртва и в кръв на улицата до дома им в селото. Първоначално Илиян се направил, че спи. После пред разследващите признал за стореното, а след няколко седмици в съдебната зала се отметна от първите си показания и отказа да признае вината си за смъртта на Милена. Само два дни преди убийството той подарил на Милена годежен пръстен.  ", "date": "2019.10.10", "title": "400 000 лева кръвнина искат родителите на убитата Милена"}
{"url": "https://www.monitor.bg:443/bg/a/view/angelkova-vseki-operator-ima-zastrahovka-otgovornost-na-turoperatora-kojato-pokriva-edinstveno-shtetite-za-turistite-177584", "text": "\"Томас Кук” и „Астрал Холидейз” имат договор помежду си за официално представителство, а „Астрал Холидейз” са регистрирани по българското законодателство. Независимо дали един туроператор е чуждестранен или български, всеки един оператор има застраховка „Отговорност на туроператора”, която покрива само и единствено щетите за туристите\". Това заяви министърът на туризма Николина Ангелкова в студиото на „Здравей, България\". \"Няма застраховки, които да покриват рисковете нито по отношение на доставчиците на услугата към туроператора, нито към чуждестранния такъв. Няма такова изискване в нито едно законодателство\", каза още тя. \"Независимо дали „Томас Кук” би била регистрирана по българското законодателство или не, рискът за хотелиерите е един и същ\", коментира Ангелкова. „За месеците от януари до август имаме над 6.8 млн. чуждестранни туристи, което е минимален спад от 0.6% спрямо рекордната 2018 година”. Това каза министърът на туризма Николина Ангелкова в студиото на „Здравей, България\". „За нас е важно да си вършим работата и го показваме чрез факти. Откакто Министерството на туризма е създадено като самостоятелна администрация, имаме ръст от 31% на чуждестранни туристи и 24% на приходите. Независимо от мрачните прогнози, които юни месец бяха умишлено очертани, към момента за първите месеци от януари до август имаме над 6.8 млн. чуждестранни туристи, което е минимален спад от 0.6% спрямо рекордната 2018 г., когато имахме над 9.2 млн. чуждестранни туристи“, посочи още тя. „За месеците юни‚ юли и август имаме над 4.437 млн. чуждестранни туристи и спад от 1%. Фактите и цифрите показват, че ние си вършим работата. Има още какво да се желае и работим в посока постигане на основната ни цел - превръщането на България в целогодишна туристическа дестинация и максимално използване на капацитета по отношение на летни, зимния и културно-историческия туризъм“, посочи още Ангелкова.", "date": "2019.10.10", "title": "Ангелкова: Застраховката на туроператора не покрива щетите на бизнеса"}
{"url": "https://www.monitor.bg:443/bg/a/view/ns-odobri-zapochvaneto-na-pregovori-za-es-na-makedonija-i-albanija-177590", "text": "Народното събрание одобри декларация за започване на преговорите за евроинтрегарцията на Северна Македония и Албания. Това стана след като декларацията бе вкарана в дневния ред като първа точка. От документа става ясно, че България подкрепя започването на преговори за присъединяване в ЕС на Северна Македония и Албания. Въпреки това се обръща внимание на факта, че това няма да е за сметка на изопачаване на исторически събития, документи и артефакти, както и на ролята и възгледите на личности от българската история, за това НС призова Скопие да прилага ефективно договора за приятелство. Също така призова и да се спре говора на омразата. От декларацията стана ясно още, че започването на преговори не е гаранция за членство. Албания да приеме вторичното законодателството относно прилагането на закона за малцинствата, да гарантира българското малцинство да изучава книжовен българския език, в традиционно населените места. Парламентът прие две поправки в декларацията. Първата бе предложена от Таско Ерменков от БСП, като предложението му бе да бъдат реабилитирани жертвите и репресираните не само по времето на тоталитаризма, а за целия период хора, които са били с българско съзнание в Македония. Втората бе по предложение на Христиан Митев от НФСБ, а именно съседката ни да бъде задължена да възстанови паметниците и гробниците на български войници. \"Позицията ни за Македония и Албания е написана със самочувствие, което трябва да ни говори, че демонстрираме национално достойнство\", заяви Джема Грозданова от ГЕРБ. Тя даде да се разбере, че вчера на Председателски съвет декларацията е подкрепена от всички парламентарни групи. \"Имахте време да я прочетете. Вчера всичко това беше подкрепено, за да може днес да направим така, че най-накрая да излезем с една ясна категорична позиция по тема, по която много от нас сме ангажирани\", добави тя.  Това е във връзка с искането на БСП за почивка за да можели да се запознаят с декларацията, но тя не беше дадена поради факта, че не беше минало час след започването на работата на парламента. Зам. -председателя на ПГ на ДПС Йордан Цонев заяви, че от движението ще подкрепят декларацията. Той изтъкна, че присъединяването на Западните Балкани към ЕС е от първостепенно значение за мира, стабилността и сигурността на региона. Цонев посочи, че няма как в региона да има стабилност, мир, сътрудничество и посперитет без присъединяването на държавите от Западните Балкани, в това число и на най-голямата и най-мощна във военно и икономическо отношение държава на Балканите - Турция. \"Ние смятаме, че и там преговорите трябва да продължат, защото сме убедени, че без присъединяването на тази най-голяма държава стабилността на Балканите винаги ще бъде под някакъв въпрос\", допълни Цонев.", "date": "2019.10.10", "title": "Парламентът одобри започването на преговори за ЕС на Македония и Албания"}
{"url": "https://www.monitor.bg:443/bg/a/view/ako-v-sireneto-palma-vloja-bez-mandra-da-ostana-177259", "text": "”Да пазя родината, да създам семейство и да отгледам децата си. Третият път е в мандрата, че ако тя съществува, то е да правим млечни продукти единствено и само от мляко.” Това са трите клетви, които направил Васил Василев, бивш строителен предприемач и настоящ основател на ферма „Кефа на шефа” и мандра Строево в с. Строево, Пловдивско в Тракийската низина. За това разказва Мария Василева, негова дъщеря и управител на мандрата. Тя е един от най- интересните участници във фестивала на млякото през септември в Луковит, на който Агро Телеграф бе медиен партньор.  Мария Василева е усмихната и енергична млада жена. Тя посреща всички посетители на щанда с огромна кутия пълна с фермерско масло и весела покана да опитат от него.  Златото  Освен оправна бизнес дама, тя е отличен разказвач. От нея освен за млеката, сирената и кашкавала на мандра Строево могат да се научат много от жълтите тайни в правенето на млечни продукти в България. Мандра Строево работи от една година и вече е позната на пазара. Според управителката й маслото, което произвеждат е фермерското злато. А хитът е овчето кисело мляко, което предлагат. Защо фермерско злато е това масло? Така е, защото се прави по технологията на маслото, която вече почти не практикува у нас. Получава се при обезмасляване на млякото, когато правят стандартизирано кисело мляко. Сметаната се подквасва със закваска за масло. Преседява, за да протече млечно киселата ферментация, след което се бие. Някога това е правено в борилка, сега в мандрата се прави през центрофуга, за да се отдели маслото. Пълни се ръчно в кутийки. Продуктът е много познат и е на етап, в който се предлага само в техните фирмени магазини. Предлагат продуктите си и на различни феремерски пазари в Плвдив, като в София основно на Римската стена.  Традиция  Мария разказва, че в мандрата са решили да работят изключително традиционни български продукти. Именно традиционни, а не по БДС. Ние не работим така наречените хомогенизирани млека, които са задължителни за стандарта по БДС. Не желаем да работим по този стандарт, защото допуска употребата на сухи млека, обяснява мотивите на семейната ферма и мандра тя. Правим и сме се спрели на традиционни български сирена - краве, овче и смес. Важното за продуктът, който поризвеждаме е, че е със срок на зреене 60 дни. Това важи и за кашкавала ни. Мария обяснява, че известна френска фирма е свършила отдавна своята работа в България. А именно като създава хомогенизираните млека, масово кремообразни млека, без каймак и съответно без водичка. Този начин на обработка се постига чрез структуриране на суровината, в която се влагат добавки като сухи млека и не допускат обрзуване на каймак. Ние избрахме точно по тази причина нехомогенизираните продукти, защото са истински, подчерта Мария.  Съпротива  Точно този маниер на работа, никак не се понравил на мениджерите на търогвсикет вериги. Причината е, че огромна част от пазара, особено младите хора вече са свикнали да консумират „кремчета”, а не истинското кисело мляко, обясни младата жена. Именно това е маниерът, който в началото на деведестте години е наложила френската компания, която буквално промени традиционният от векове вкус на българите. Въпреки това мандра Строево успява да убеди веригите, че ако всичко е коректно изписано на етикета, за техните истински продукти също ще има пазар. Така й става. Въпреки че са само от една година на пазара, киселите млека и сирена вече се продават почти във всички вериги. Също така и на фермерски пазари, и в няколко фирмени магазини в Пловдив и София.  Стъклен буркан Мария посочва, че хитовият им продукт е овчето кисело мляко в буркан. Тя изтъкна, че опаковката е от изключителна важност. Както за съхранение на продукта, така и за клиента, който предпочита стъкло, вместо пластмаса. Затова до пет години планират да преминат изцяло на стъклени опаковки. Тъй като това има отношение и към млечно киселата ферментация. Мандрата произвежда и краве кисело мляко, с което се снабдяват от съседна ферма. Но тригодишният им план на развитие включва и създаването на две стада крави от високомаслена порода.", "date": "2019.10.10", "title": "Ако в сиренето „палма” вложа, без мандра да остана  "}
{"url": "https://www.monitor.bg:443/bg/a/view/plejmejtki-premeriha-nokti-v-stolichen-salon-177586", "text": "Най-популярните плеймейтки за последните няколко години - Нора Недкова, Жанета Осипова и Маги Бадер си спретнаха женско парти на откриването на столичен салон за маникюр. Трите изкусителки, в компанията на фолкпевицата Дебора, която се показа в отлична форма осем месеца, след като роди първия си наследник, не пропуснаха да демонстрират изкуството на ноктопластиката. С чаша Моет наздравица вдигаше и една от най-коментираните кандидат плеймейтки от тазгодишния конкурс - Михаела Стоичкова в компанията на актрисата и певица Велислава Костадинова, която познаваме от лентата “12 А” и песенния конкурс “Пирин фолк”. Виновница за стилното парти бе маникюристката Ана Цветкова, собственик на веригата салони Nails Club BG. категорична е Цветкова, като допълни, че не дели посетителите на салона си по известност. Относно предпочитанията на плеймейтките, тя казва: \"Момичетата освен ослепително красиви, могат да се похвалят и с безупречен стил и усет за естетика. Предпочитат семпли пастелни цветове и ненатрапчиви декорации”.", "date": "2019.10.10", "title": "Плеймейтки премериха нокти в столичен салон"}
{"url": "https://www.monitor.bg:443/bg/a/view/vylci-napadat-sela-v-blagoevgradsko-177582", "text": "Въпреки топлата есен вълци на глутници по 5-6 започнаха да нападат кошари в планинските села Раздол, Гореме и Цапарево в община Струмяни. Стигнали са на почти 100-на метра от къщите на хората, а във всеки двор има кошара с по няколко овци или кози. Само за последните няколко дни са изчезнали 4 крави, 10 овце и 5 кози. Нападнали и разкъсали магаре, вързано в местност край село Раздол. Хората, които предимно са възрастни, се страхуват да отидат до нивите си край селата, където сега трябва да събират картофите и зрелия боб. Преди няколко дни 70-годишната баба Стефка Николова от с. Раздол се е срещнала очи с очи с едър вълк, който в продължение на няколко минути стоял на едно място и я дебнел. Бабата имала в джоба си пиратки, хвърлила две от тях срещу вълка и той избягал. Внесен е сигнал до община Струмяни и до Горското ловно стопанство. В близките дни ще бъдат организирани ловни хайки  за справяне с вълчата напаст.", "date": "2019.10.10", "title": "Вълци нападат села в Благоевградско"}
{"url": "https://www.monitor.bg:443/bg/a/view/romeo-i-julieta-na-penko-gospodinov-s-nagrada-ot-teatralen-fest-vyv-varshava-177572", "text": "След като спечелиха овациите и сърцата на фестивалната публика в Паталеница и на Международния фестивал на младите в изкуството „Виа Понтика“ в Балчик, студентите от класа на доц. д-р Пенко Господинов респектираха със спектакъла „Ромео и Жулиета“ и по време на 10-ото юбилейно издание на Международния фестивал на театралните училища ITSelF във Варшава. Журито на форума в полската столица удостои с отличието за женска роля Миглена Везирова (Бохеми) за превъплъщението й в образа на Шекспировата Жулиета. Младата възпитаничка на изтъкнатия актьор Пенко Господинов се завърна в България със статуетка, диплом и 2000 злоти от наградния фонд (около 1000 лева). Проектът е създаден преди близо година, за да покаже най-добрите страни на младите изпълнители. Уникален сред интерпретациите на Шекспир, прочитът на доц. Д-р Пенко Господинов провокира всяка от актрисите да събуди у себе си Жулиета, а всеки от актьорите да се преобрази в Ромео. Магнетичните персонажи спират да бъдат привилегия на най-красивите, високите, русите... Те стават достъпни за всички. Играта им освобождава страст, която заразява публиката и я оставя без дъх. Прекрасен и много успешен сред българската и международната аудитория спектакъл. ITSelF е театрално биенале, което се организира от Варшавската театрална академия, подкрепя се от кметството, Министерството на културата и протича под почетния патронаж на президента на Република Полша. В 10-годишната си история фестивалът е представил повече от 40 театрални училища от различни континенти, с десетки гости от цял свят и хиляди зрители. Форумът се стреми да популяризира театралната култура, да стимулира обмяната на опит между младите дарования, да обединява култури и творци, което го нарежда сред най-големите и престижни събития от този тип в света.", "date": "2019.10.10", "title": "„Ромео и Жулиета“ на Пенко Господинов с награда от театрален фест във Варшава"}
{"url": "https://www.monitor.bg:443/bg/a/view/tom-roulands-the-chemical-brothers-pred-monitor-muzikata-e-zvezdata-tja-e-po-goljama-ot-nas-177545", "text": "- Знам един ваш електронен артист. Казва се KiNK (б.а. българският продуцент Страхил Велчев, който е доста успешен на британската ъндърграунд сцена, а самият Джош Уинк поставя неговия трак Inside Out в класацията си Топ 10 и то на второ място, след което парчето прозвучава и на най-големият фестивал на Острова – Гластънбъри). Моите музикални познания се простират до „Мистерията на българските гласове“ - невероятни гласове. Техният албум, който издадоха през 80-те с хорова музика. Приличат ми малко на църковни песнопения. Спомням си, че бях много впечатлен от невероятната сила на гласовете им. - Това е една интересна идея взета от поема. Взехме я от творба на един поет, които чухме през 70-те в Ню Йорк. Скоро пак срещнахме този поет, казва се Майкъл Браунстийн. Той ни разказа, че посланието на стиховете му е как близките взаимоотношения между двама души може да са валидни за цели общства. Идеята е много силна, защото едновременно е интимна, но и показва връзката между всички нас. Това съвпада и с нашата цел да обединяваме хората. Всичко беше изразено толкова красиво в поемата, че ни подейства като вдъхновение и дори стана заглавие на албума. Както знаете ние пътуваме много по цял свят, пускаме музика, срещаме различни хора и виждаме, че те споделят по еднакъв начин емоциите си навсякъде. Това е способността да накараш хората да са заедно. Музиката, която ние специално правим е за споделяне, да бъде изживяна на живо с други хора. Ние не сме политически банда. Никога не сме говорили директно. Но далеч от обществото и проблемите му. Всеки ден като отивам до студиото мога да се огледам и да видя какво се случва около нас. Когато започнем да творим искаме да изразим начина, по който се чувстваме точно в този ден, и ако хората говорят с омраза, ние няма да го покажем директно, но това ни влияе и се отразява на музиката ни. Това, което се опитваме да правим обаче е да изразяваме позитивни послания. Има достатъчно негативни неща в света, ние искаме да дадем нещо като облекчение, отговор. Ясно е, че не харесвам премиера ни, но никога не сме писали песен за това. - Издадохме Born in the Echoes през 2015 г. и направихме турне. След като се върнахме отново влязохме в студио. Всъщност аз винаги съм там. Вместо да седя на дивана да гледам телевизия, аз постоянно пиша музика. За мен е важно да съм в студиото, да свиря, да експериментирам и да намирам нови идеи. Затова писането на музика е постоянен процес. Когато дойде момента да се съберем за албума, ние поканихме една певица Aurora. Тя дойде у дома, аз живея в английската провинция, и прекарахме страхотно време заедно, наистина креативен период, пълен с вдъхновение. Тя даде тласък на голям ентусиазъм и превъзбуждане по този проект и като че ли го побутна да бъде завършен. - Това шоу е продължение на всичко, което правим в последните 25 години. Дори и когато започнахме в малките клубове и мазета, наш приятел правеше странни филми и ги прожектираше с маслени лампи. Ние пък свирехме и правехме музика с много базисни инструменти. Все още работим със същите хора, с които започнахме. С нашия добър приятел Адам Смит. С него изградихме много стабилни отношения. И дори в началото да не сме имали възможност да реализираме всяка идея, която ни хрумне, и да изкараме наяве всичко, което е в главите ни. Това, че вече го правим на големи концерти, не ни пречи да държим връзката с начина, по който започнахме. Много се радваме, че хората оценяват този вид работа. Да видиш реакциите на хората е привилегия. - Това е нашата идея. Искаме музиката да е водеща, да бъде звездата. Никой от нас не иска да бъде Оливър (б.а. Оливър Туист) в училищната пиеса. Идваме от културата на денсмузиката, където отиваш в някой клуб и дори не виждаш диджея, човекът не беше важен. Нещата са се променили днес. Аз лично обичам да ходя и да гледам страхотни банди с уникални фронтмени като U2, например. Но да сме звезди под светлините на прожекторите не е за нас. При нас единствено музиката е напред, тя е по-голяма от нас. Хората дори не знаят кои сме, но знаят нашите парчета. Винаги сме се опитвали да е така. И когато правим концерти се опитваме да изстреляме музиката напред. Не искаме хората да се вторачват в нас. Основната ни идея е „демокрация на дансинга“. Важно е какво става в тълпата, а не какво правим ние на сцената. Такива сме от началото. но знаят музиката на The Chemical Brothers. Tова е важното! - Разбира се, че имаме свобода. Едно от нещата, което се научихме да правим през годините е точно това – да импровизираме. Ако например отидеш на една постановка и видиш как актьорът прави дадено нещо, което в точния момент е озвучено по правилния анчин, това те впечатлява. За него обаче стоят дълги репетиции, за да си сигурен, че нещата ще се случат в правилния момент. Същото е и с нас. Зад всичко това стои много работа. Електронната музика е идеална за импровизации, да си играеш с с нея. Не е като в банда, където басистът и барабанистът трябва да са в синхрон постоянно. - Чувствам се много в настоящето. Едно от нещата, които никога не сме правили е да живеем и да планираме бъдещето, като например да си кажем: „Трябва да сме №1 след две години\". Живеем сега и правим музиката, която искаме в този момент. Нямам дори желание да си представяме бъдещето. Аз си мисля, че музиката ни е дори доста вкоренена в миналото. Черпим вдъхновение от психиделичния рок на 60те, 70те. Не искам да съм от бъдещето. Мисля, че сега е най-доброто време и място. - The Prodigy е бандата, с която много работехме и свирихме в началото на кариерите си. Бяхме им подгряващи, заедно сме свирили на много фестивали. Когато си помислиш за Firestarter това е той, той имаше таква страст. Човек, който хората наистина разпознават. Преди малко си говорихме за фронтмени – той беше невероятен фронтмент, имаше това, с което хората могат да се свързват с него, този магнетизъм, привличаше ги. Силата му можеше да се види в публиката. Той беше истински рейвър и обичаше бандата си. Даваше повече от всичко от себе си за групата и феновете. Бях истински шокиран и тъжен като чух какво се е случило. Това ме разстрои много.", "date": "2019.10.10", "title": "Том Роуландс (The Chemical Brothers) пред „Монитор“: Музиката е звездата, тя е по-голяма от нас "}
{"url": "https://www.monitor.bg:443/bg/a/view/dve-sedmici-izdirvat-mlad-myj-ot-pleven-177579", "text": "Вече две седмици издирват безследно изчезнал млад мъж от Плевен. Близки и познати на 36-годишния Мариян Пантелеев го търсят из околностите на града от 26 септември. Той е обявен и за общонационално издирване от полицията. „На 26-ти в 06.00 ч. е казал на баща ми, че излиза. Живее с родителите ни. Дори да е искал да се махне от нас, едва ли щеше да си остави телефона, документите и колата. Той има депресия. Зимата пак се влоши и направи опит за самоубийство. Лекува се месец в лечебно заведение. Последно от полицията ни казаха, че най-вероятно се е качил на автобус за София. Никога досега обаче не е бягал така. Принципно Мариян обича да стои вкъщи и има силна връзка със семейството ни”, разказа пред Нова телевизия, сестрата на изчезналия Мариян - Таня Асенова. Всичко, което трябва да знаете за: Местни избори 2019 „Постоянно ми излизаха публикации за изчезналото момче. Затова реших да се заема с инициативата, за да намерим Мариян. Надявам се хората да ми помогнат и да търсим заедно момчето. Трябва да обходим целия Плевен, за да изключим възможността, че е в града”, заяви Николай Петков, инициатор на акцията по издирването на мъжа. От полицията умоляват гражданите, които имат информация за местонахождението на издирваното лице да се обадят на телефон 112 или да съобщя в най-близкото поделение на МВР като анонимността им е гарантирана.", "date": "2019.10.10", "title": "Две седмици издирват млад мъж от Плевен"}
{"url": "https://www.monitor.bg:443/bg/a/view/i-djenifyr-anistyn-se-oplaka-ot-uajnstijn-no-za-drugo-177588", "text": "Две години след като Холивуд въстана срещу Харви Уайнстийн, Дженифър Анистън сподели за свое неприятно изживяване с филмовия продуцент. И докато повечето актриси с ужас си спомнят за сексуалните му посегателства над тях, звездата от \"Приятели\" разкри, че е била подложена на по-различен натиск - той ѝ е наредил да облече рокля на марката Marchesa - собственост на Джорджина Чапман, която по онова време бе съпруга на Уайнстийн. \"Беше когато лейбъла все още бе в самото си начало. Той дойде при мен в Лондон, където снимах филм. Носеше със себе си снимки на дрехите от модната линия и ми каза, че иска да облека една от тях за премиерата на продукцията. Прегледах изображенията, които нямаха нищо общо с визията на марката днес, след което му отговорих, че просто не са за мен\", споделя актрисата пред сп. Variety за специалния им брой, посветен на силата на жените. След отказа ѝ, режисьорът заявява на Анистън, по-скоро като заповед, отколкото като молба, че трябва да облече един от тоалетите, но тя не се предава и отхвърля идеята. Попитана дали Уайнстийн все пак се е примирил, тя отвръща: \"Какво можеше да направи? Насилствено да ме облече в нея?\", заявява Дженифър. Междувременно тя говори и за новия си сериал, който е продукция на Apple TV - The Morning Show, чиято история разказва за сексуални нарушения в индустрията на телевизионните новини. \"Прекрасното на това шоу е, че е толкова безмилостно откровено по отношение на различни теми и ситуации. Сериалът показва всички страни и разкрива нещата, които се случват при затворени врати, тези, които никой няма смелостта да каже пред света\", коментира Анистън.", "date": "2019.10.10", "title": "И Дженифър Анистън се оплака от Уайнстийн, но за друго "}
{"url": "https://www.monitor.bg:443/bg/a/view/ploskostypieto-prichina-za-grybnachni-izkrivjavanija-177563", "text": "Плоскостъпието е ортопедично състояние, но може да прерасне в заболяване, ако не се вземат мерки навреме. Представлява деформация на подреждането на костите на ходилото. Тогава сводът спада и тогава започваме да се движим по-трудно. Това обясни пред „Монитор“ физиотерапевтът д-р Росица Шейтанова. В резултат на това глезенът и ходилата се натоварват, защото са съседни стави. „Първоначално това е ортопедично състояние, малко встрани от нормата. Но ако продължи във времето, може да се появят болки в гърба, в ходилото, в глезена, дори в коленете. Тогава вече се превръща в болестно състояние“, обясни д-р Шейтанова. - особено ако в рода е имало много хора с плоскостъпие. Често състоянието се съчетава с гръбначно изкривяване. За да се коригира, е много важно да се хване навреме и още в ранна детска възраст. Родителите могат да разберат, че детето им има плоско стъпало, ако то започне да ходи повече на вътрешния ръб на ходилото. Тогава то криви крачето навътре в областта на глезена, или пък съобщава за болки в глезена и коленете без видима причина. „Не казвам, че това задължително е плоскостъпие, но е първи признак, който родителят трябва да забележи и да отиде при специалист“, коментира физиотерапевтът. По време на прегледа лекарите решават индивидуално за всеки пациент какво да бъде лечението и дали да се използват ортопедични стелки. При малки деца се използват различни методи и се избягват стелки. Използва се физиотерапия, лечебна физкултура, удобни обувки- няма общоприета схема. Също трябва да се прецени дали е напречен или надлъжен свод. „Има различни видове на състоянието и лекарят трябва да прецени кое е то. Затова хората трябва да обръщат внимание на ходилата си, от тях зависи всичко нагоре по скелета и опорно-двигателната система“, каза още д-р Шейтанова. Също така има професии, които са по-рискови-става дума за хора, които стоят дълго време прави и на едно място-учители, готвачи, оператори на машини. Макар на пръв поглед да изглежда безобидно и да е подценявано, създава не малко проблеми на страдащите от него. Често се нарича „дюстабан“, който преведен буквално означава „равно стъпало“. Често снижението на напречния свод е по-характерно за жените и е свързано с носенето на обувки с висок ток. При деца с плоскостъпие е добре да се заложи на различни специализирани упражнения, които подпомагат укрепването на мускулатурата и допринасят за правилното формиране на сводовете. Лекарите обикновено избягват ортопедични стелки и обувки, тъй като те пасивно поддържат сводовете и не спомагат за трайно разрешаване на проблема. Не бива да се забравя освен това, че сводовете на стъпалото се формират окончателно едва към 6-годишна възраст. При възрастни обаче, особено когато промените са трайни и професията е свързана с продължително стоене, е незаменимо използването на специални стелки и обувки. Най-добре е, ако ви изработят индивидуални ортопедични стелки след вземане на мярка. Основно е спазването на хигиенни норми при подбирането на обувки и подлагането на натоварване. Тези норми са от изключително значение в детската и юношеска възраст. Обувките трябва да са удобни с лек ток. При натоварване трябва да се правят почивки, които да дадат възможност на мускулатурата на ходилото да се възстанови.", "date": "2019.10.10", "title": "Плоскостъпието- причина за гръбначни изкривявания"}
{"url": "https://www.monitor.bg:443/bg/a/view/proverka-zaradi-incident-v-chastna-gradina-v-stolicata-177580", "text": "Опасен инцидент в частна детска занималня в София. 2-годишно дете е със спукана глава, след като паднало от двуетажно легло. Сигналът е от майката на пострадалото дете. Проверка на Нова телевизия показа, че частната занималня няма регистрация нито в Министерство на образованието, нито Министерство на здравеопазването, нито в Столична община. От здравното министерство в сряда направиха проверка. В четвъртък се очаква да станат ясни резултатите от нея. „На 16-ти септември към 13 часа ми се обадиха от яслата, че са извикали линейка, защото детето ми е паднало от необезопасено двуетажно легло. Тъй като работя наблизо, отидох веднага. Не беше ясно линейката кога ще дойде, затова извикахме такси и с него стигнахме до „Пирогов”, разказа Мария Попова – майка на пострадалото дете. „Детето има 5-6 шева на главата, имаше огромна синина на челото и рана на крака. Имаше съмнения дали не е засегнат и черепа. Слава Богу, всичко е наред, бяха засегнати само меките тъкани”, каза още тя. По думите й леглото не е било обезопасено. „Най-вероятно заради суматохата от това, че има прекалено много деца, от персонала са пропуснали, че тя сама се е качила на леглото”, коментира още майката.", "date": "2019.10.10", "title": "Проверка заради инцидент в частна градина в столицата "}
{"url": "https://www.monitor.bg:443/bg/a/view/peter-cheh-se-vryshta-v-hokeja-177581", "text": "Бившият футболист на \"Челси\" и \"Арсенал\" Петер Чех се завърна в спорта. Той отново е вратар, но... в хокея.   Чехът подписа договор с английския \"Гилдфорд фининс\". \"Надявам се, че ще мога да помогна на този млад отбор да постигне целите си\", заяви 37-годишният Чех. \"След 20 години в професионалния футбол това ще е великолепно преживяване за мен да играя играта, която обичах да гледам и да играя като дете\", каза чехът. Чех прекрати кариерата си след края на сезона и стана технически директор в \"Челси\". През декември 2015 г. той счупи рекорда за най-много \"сухи\" мрежи във Висшата лига. \"Гилдфорд фининс\" се състезава във второто ниво на английския хокей.", "date": "2019.10.10", "title": "Петер Чех се връща в... хокея"}
{"url": "https://www.monitor.bg:443/bg/a/view/syvetyt-za-sigurnost-na-oon-i-arabskata-liga-se-sybirat-zaradi-sirija-177583", "text": "Съветът за сигурност на ООН се събира на закрито заседание по повод военните действия на Турция срещу кюрдски позиции в Североизточна Сирия, посочиха световните медии. Заседанието ще се състои по молба на петте европейски държави в съвета - Белгия, Великобритания, Германия, Полша и Франция. Офанзивата на Турция започна след като американският президент Доналд Тръмп се съгласи да изтегли американски войски от региона. Решението беше взето преди турското нахлуване, насочено срещу кюрдските сили в Сирия. \"Съюзите са лесно нещо\", каза Тръмп в четвъртък и подчерта, че кюрдите са се сражавали редом с американците срещу \"Ислямска държава\" само за земите си и водени от свой интерес. Тръмп обвини кюрдите, които нямат своя държава, че не са помагали на САЩ през Втората световна война, като коментира, че не са помагали при десанта в Нормандия. \"Похарчихме изключително много пари, за да помагаме на кюрдите, било то с боеприпаси, оръжие или пари\", каза Тръмп. \"Както се казва, обичаме кюрдите\", заключи Тръмп, цитиран от АФП. Същевременно Арабската лига ще проведе спешни преговори относно настъплението на Турция в Сирия в събота. В друго изявление по-рано Лигата предупреди, че военната атака \"може да помогне на „Ислямска държава“ да възвърне част от силата си\". Турция вече стартира наземната част на операция \"Източник на мир\" в Сирия, като се похвали, че при първите удари е имала пълен успех.", "date": "2019.10.10", "title": "Съветът за сигурност на ООН и Арабската лига се събират заради Сирия"}
{"url": "https://www.monitor.bg:443/bg/a/view/smjah-v-zalata-datskijat-premier-izbuhna-v-smjah-po-vreme-na-rech-za-pensiite-177578", "text": "Куриозна случка в датския парламент – премиерът Мате Фредериксен изпадна в неконтролируем смях, докато произнася реч пред депутатите. Фредериксен започва да се смее, докато разяснява подробности около историята на четири циркови слона, купени от датското правителство през септември, за да им осигури достойно пенсиониране. Смехът на Фредериксен заразява и част от останалите депутати. Четирите слона са последните в страната преди датското правителство да приеме нов закон, който забранява използването на диви животни в цирковете.", "date": "2019.10.10", "title": "Смях в залата: Датският премиер избухна в смях по време на реч за пенсиите (ВИДЕО)"}
{"url": "https://www.monitor.bg:443/bg/a/view/konstantin-zankov-njama-da-ima-masovi-faliti-na-hoteli-zaradi-astral-holidejz-177560", "text": "Нужни са стимули за чартърни програми и нискобюджетни авиокомпании, казва в интервю за \"Монитор\" експертът в Института за анализи и оценки в туризма - Хотелите трябва да се съобразят с Търговския закон – по стандартния начин трябва да си изискат евентуалните вземания. Става въпрос за тези, които са преди фалита на туроператора, тоест ако са имали плащания преди фалита на туроператора. Ако тези плащания са след обявяването му в несъстоятелност, тогава вече е валидна застраховката на туроператора. Ако имат стари вземания, те не се покриват от застраховката „Отговорност на туроператора“. - Нямаме точни данни колко ще фалират. От страна на британския туроператор „Томас Кук“ също има много големи задължения, които той държи към български хотелиери. Ако не изплатят нужните задължения, има вероятност български хотели да обявят несъстоятелност. В Испания също. До момента имаме цифра за засегнатите, но все още не мога да кажа точно колко от тях ще имат затруднения с изплащането на задълженията си. - Това би могло да облекчи ситуацията. Всяко данъчно облекчение за засегнатите хотели би било плюс. Ако държавата предложи на Българската банка за развитие механизъм, по който да кредитира тези хотели, които са пострадали от „Томас Кук“, и да им даде безлихвен кредит за първите няколко години, то това със сигурност ще облекчи тяхното състояние и няма да обявят фалит. Има различни механизми, по които държавата може да стимулира. - Масови фалити не. „Томас Кук“ не е работил с цялото Черноморие, той е работил с определен брой хотели. Същото е и с „Астрал Холидейз“, които имат задължение към определени хотели и транспортни фирми, но това не е масово. Трябва да се има предвид, че фалити по света се случват непрекъснато във всички бизнеси. В момента имаме едно домино, което стана заради „Томас Кук“, оттам падна и „Астрал“. Надяваме се да няма масови фалити. Не очаквам да фалират туроператорски или транспортни фирми, но не е невъзможно. Просто критичният период е сега и трябва да се направи стратегия как да реагираме, за да може да промотираме правилно дестинацията и на ниво бизнес, и на ниво държава, за да не се повтаря това. Ако не вземем в момента правилните мерки, следващите години ще бъдат много трудни за български туризъм. Затова трябва да се вземат най-правилните решения. Целта е да не си слагаме всички яйца в една кошница, а да правим мъдър маркетинг и бизнес развитие на целия сектор, който да има различни канали за продажба и дистрибуция. - Фалити се случват през цялата година, не са само в края на сезона. Сега просто така се е случило - приблизително две седмици след фалита на „Томас Кук“, в края на летния сезон. Фалираха сега по причината, че годишното приключване на данъчната година във Великобритания свършва в този период. В България свършва в края на годината. „Томас Кук“ сега са видели, че нямат възможност да изплатят задълженията си. При „Астрал Холидейз“ е по-скоро ефектът на доминото. Не е конкретно, че фалитът им се случва в този период. Имаме фалити и предишните години – в края на октомври, декември, по Великденски празници – в различни периоди са и то не само британски компании, има и други фирми, които фалират по различно време. Причините са комплексни и могат да бъдат различни при различните туроператори. - Първо, препоръчва се хотелиерът да сключи договор с туроператора, регистриран в България. На второ място това е създаването на единен гаранционен фонд, с който да могат да се защитят интересите на всички страни в такива ситуации. Този механизъм го има и в други европейски страни, например във Великобритания. Там е той е организиран под друга форма, но го има. Обикновено той е свързан с някаква банкова гаранция. Например, туроператорът прави 700 000 евро оборот и съответно британска асоциация на туроператорите изисква от фирмата всяка година документ, че в банката ще има гарантирани 70 000 евро под формата на овърдрафт или блокирани средства по сметката. Или това са 10 на сто от оборота като по този начин се гарантира, че ако нещо се случи, ще има сума от този фонд, с която да се реагира за туристите. Иначе има и много други практики. - Реално това ще стане с адекватна маркетингова политика, бързи действия от страна на държавата и бизнеса с добър маркетинг и реклама, добри стимули за повече чартърни програми в България и нискобюджетни авиокомпании, които също да пътуват. Това може да стане и с облекчаване на визовия режим. И фокус върху конкретни реклами. - Става въпрос за облекчаване на режима за определени националности, които са важни за нас - да кажем руските туристи, например, защото са по-голям ключов пазар. Има много други, за които могат да се направят облекчения, но те са в по-малки мащаби като брой туристи. - Има ли по-голям бюджет за реклама, то той със сигурност трябва да бъде ръководен с публично-частно партньорство, тоест и от бизнеса, и от държавата като и двете да отделят средства, които да бъдат управлявани съвместно. - Това съответно трябва да бъде процентно от приходите от туризъм, които се събират за година. Не бих могъл да се ангажирам да кажа какъв процент точно, но това, което със сигурност трябва да се направи в момента, е да се свика кризисен щаб, да се направи адекватна политика, за да може да се спаси сезон 2020, и по възможност за зимата на 2019-2020. Например, онлайн маркетинг, много активности същевременно с това и на бизнеса, и на държавата, различни канали за продажба, различни пазари, не да фокусираме всичко на едно място. По отношение на рекламата винаги всичко е свързано, то е в интерес на всички ни - държава, дестинации, общини и съответно туристическите бизнеси. - Не очакваме спад, очакваме нивата от предходната година към текущия момент. За Нова година се очакват общо 540 000 българи да пътуват, като 120 000 ще са в чужбина. За чужденците, които ще дойдат в България в периода Коледа-Нова година, очакваме около 170 000 туристи. Тоест у нас ще има повече туристи, отколкото ние ще изнесем навън по време на празниците. Зимата като цяло се очертава добре за момента, а в периода декември-март очакваме около 1 млн. и 700 хил. чуждестранни туристи да дойдат в България. Тук говорим за всички форми на туризъм, не само ски – това са ски, спа, градски, бизнес туризъм и алтернативни форми на туризъм. Става въпрос за различни форми, тъй като зимата не продаваме само ски и сноуборд, а реално и другите форми, които особено за последните години се изравняват и са дори повече в някои моменти, отколкото стандартните форми на ски ваканции. Константин Занков е роден на 7 ноември 1987 г. в София Завършва езикова гимназия с изучаване на английски и немски език Има бакалавърска степен „Туризъм“ и магистърска степен „Бизнес администрация“ със специализация маркетинг управление Специализира в 12 държави От 2012 г. е главен експерт към Института за анализи и оценки в туризма Има повече от 10 години мениджърски опит в различни бизнес направления, свързани с туризма Основател е на маркетинг и консултантска компания Бизнес консултант, лектор и обучител, работил с множество брандове от България, Европа и САЩ", "date": "2019.10.10", "title": "Константин Занков: Няма да има масови фалити на хотели заради „Астрал Холидейз“"}
{"url": "https://www.monitor.bg:443/bg/a/view/doc-plamen-popivanov-njama-universalna-dieta-vsjaka-e-individualna-spored-choveka-177562", "text": "- Всеки лекар с по-голяма практика може да се ориентира за вида затлъстяване. Ние можем да потвърдим това с апаратура и да го измерим количествено и оценим промяната. Например, виждам човек с гуша, паласки, корем, дупе се люлее. Ясно е, че той има подкожно затлъстяване. Ако то не е голямо, а придава само закръгленост, най-вероятно няма риск. В повече ли е обаче, значи той е с висок риск и дори е тежко увреден. Обикновено се появява износване на ставите, притискане на белия дроб, което дава затруднено дишане през нощта – хъркане и дори сънна апнея. Многото мастна тъкан създава и риск за образуване на карциноми, за диабет, за развитие на атеросклероза, инфаркт и високо кръвно. Съществува и т. нар. висцерално затлъстяване. -Какво представлява висцералното затлъстяване? - То се появява около вътрешните органи, най-вече около кръвоносните съдове в организма – тези на шията, между двата бели дроба, в корема, около сърцето и бъбреците, черния дроб и червата. Това затлъстяване не е подкожно. Виждам например, човек с шия на борче, но той няма мастна тъкан, не може да бъде и от мускули. Става въпрос за висцерална мастна тъкан. Тя се свързва с мъжките полови и хормоните на стреса. За разлика от нея подкожната е свързана с женските полови хормони. Ако огледаме корема за висцерална мастна тъкан, тя най-често е при мъжете, а при дамите след менопаузата. Надута е горната му част, но при пипане няма подкожна мастна тъкан. Крайниците, обикновено не са пълни, напълняването е крушовидно. - Какви са рисковете за здравето при наличие на висцерална мастна тъкан в повече? - Рисковете са хипертония и сърдечно-съдови заболявания. - Как се изследва и установява вътрешноорганното затлъстяване? Изследването и установяването се извършва с ултразвук или с изследване на кръвта за мазнини, захар, както и на чернодробните показатели. - През година – две на мода са различни диети – беше тази на Аткинсън, сега е актуална кетонната. Коя диета е най-ефикасна? - Няма универсална диета, за всеки човек трябва да се състави индивидуална. Колкото до кетонната, тя въобще не е здравословна. - Кетонната диета увеличава количеството на ацетон в кръвта. При нея организмът се храни повече с мастни киселини, отколкото със захар. Принципно положение на биохимията на всички животни е: мазнините изгарят в огъня на въглехидратите, стига да има малко захар, за да се задейства обмяната и да започне горенето на мазнини. Човек се храни с малко захар, тъй като я изисква мозъка, и повече мазнини. При кетонната ние употребяваме предимно мазнини, но това води до влошаване на алкално-киселинното равновесие на кръвта, тя става по-кисела. Типични са ацетономичните повръщания. Те са характерни например за децата, на които не достигат въглехидратите или са гладували продължително време. Ние, лекарите, можем да разберем дали един човек спазва много стриктна диета или не, или пък е обявил, че прави гладна стачка, като изследваме сутрин урината му. Има ли в нея ацетон, той действително гладува. Няма ли, само имитира гладна стачка.  - Как действа увеличеният ацетон? -Увеличаването на ацетона и кетотелата при този тип диета при болни с диабет може да доведе до кетоацидоза. Това е тежко, предкоматозно състояние, което може да премине в левкоматозно и човекът да умре. Много известна наша народна артистка от комунистическите времена, вече възрастна и болна от диабет, искаше да отслабне. Тя отиде на курсове при една харизматична докторка, която й каза да спре всички лекарства. Резултатът беше кетоацидоза и смърт. Имаме и политици, които развиха кетоацидоза. Трябва да се знае, че кетогенните диети са вредни. Освен това, те дават ефект, но след това идва йо-йо ефектът. Нещо повече, теглото дори се увеличава повече, отколкото е било преди това. Трябва да се знае, че в мозъка има център, който не допуска да се слабее и пълнее с големи разлики, като изключим сезонните разлики. Здравословното отслабване се изразява в половин килограм седмично, но не повече. Иначе, мозъкът сработва, че този човек гладува и обмяната става много икономична. Трябва много да се гладува за постигането на ефект. Има само една ефикасна диета. - Коя е тя? - Това е индивидуалната диета. Когато човек забележи колко яде, за да се засити, може да си записва, да не посяга за допълнително. След това, той трябва постепенно да намалява храната, за да отслабва около половин килограм всяка седмица.  - Вероятно той трябва и много да се движи? - За да отслабнем, трябва огромно движение. На практика, възрастен човек не може да отслабне с него. То обаче ни помага за намаляването на инсулиновата резистентност на мускулите, успокояване на симпатиковата нервна система, постига се по-добра кондиция, нервите се успокояват, стресът намалява. Движението е много важно за общото добро състояние на човека, но помага малко за отслабването на възрастните хора. Принципно положение в личната ни антистресова програма е да си осигурим минимум 7 часа сън. По-малко означава стрес за организма, който води до инсулинова резистентност. Трябва да работим под 11 часа. След това време спада рязко коефициентът на полезно действие, но едновременно с това рязко се покачва стресът, килограмите, кръвното, атеросклерозата, рискът от диабет и какво ли още не. Необходимо е да се върви пеша около 8 км на ден, което прави два часа. В София и големите градове това не е реалистично. Можем да се движим повече в събота и неделя сред природата, т.е. да спазваме правилото за 10 000 крачки, като обаче се признава над 20 минути непрекъснато ходене. Правим ли почивки, крачките не се броят.", "date": "2019.10.10", "title": " Доц. Пламен Попиванов: Няма универсална диета, всяка е индивидуална според човека"}
{"url": "https://www.monitor.bg:443/bg/a/view/slynchevo-i-toplo-vreme-dnes-177556", "text": "Днес ще преобладава слънчево време. По-значителни увеличения на облачността ще има привечер над северозападните райони от страната и през нощта срещу петък на места там ще превали. Ще духа слаб, в Дунавската равнина - умерен западен вятър. Дневните температури ще се повишат и максималните ще бъдат между 21 и 26 градуса, в София - около 22 градуса. Над планините ще преобладава слънчево време. Ще духа умерен, по високите и открити части - до силен западен вятър. Максималната температура на височина 1200 метра ще е около 18 градуса, на 2000 метра - около 11 градуса. По Черноморието ще бъде предимно слънчево. Ще духа до умерен западен вятър. Максималните температури на въздуха ще са 22-24 градуса. Температурата на морската вода е 19-20 градуса. Вълнението на морето ще бъде 1-2 бала.", "date": "2019.10.10", "title": "Слънчево и топло време днес "}
{"url": "https://www.monitor.bg:443/bg/a/view/zornica-sofija-postavja-zografyt-zaharij-v-sofijskata-opera-177571", "text": "Творбата „Зографът Захарий“ от Марин Големинов открива сезона в Софийската опера и балет на 11 и 13 октомври. С тази камерна опера трупата продължава традицията да започва всеки нов творчески сезон с българско произведение. Операта е по либрето на Павел Спасов и неговата монодрама „Греховната любов на Зографа Захарий”. Постановката е на известната кинорежисьорка Зорница София, която освен игралните филми „Мила от Марс“, „Прогноза“, „Воевода“ и няколко документални ленти, има в cv-то си и реализиран театрален спектакъл - „Когато дъждът спря да вали“ от австралиеца Андрю Бовел, в МГТ „Зад канала“. Целият актьорски състав в операта „Зографът Захарий“ е изключително млад. Валентин Ватев и Николай Войнов ще влязат в образа на Захарий Зограф. В него се вплитат темите за несбъднатата обич, за вътрешния бунт на един млад човек срещу установените догми от обществото и от църквата. Те се оказват тесни за мечтите и полета на твореца Захарий. Веселин Михайлов изпълнява ролята на Димитър, брата на Захарий, утвърден зограф, който се придържа към каноните в иконописането и в живота. Димитър, както и Захарий, е трагичен герой – той трябва да запази братската си обич в сянката на настъпващата смърт на съпругата си Християния, в която и по-малкият му брат е влюбен. Силвия Тенева и Стефани Кръстева изпълняват партията на Християния. И двете певици изтъкват, че образът на тази жена е изпълнен с чистота и любов, с много емоции и висока нравственост, която заразява. Те са убедени, че ще пресъздадат вярно Християния, която вдъхновява Захарий. В ролята на майката ще се изяви Румяна Петрова. Тя благославя Бог, че я е дарил с двама талантливи синове. Нейната поява в творбата, макар и епизодична, е силна и запомняща се. Ангел Антонов е клисар и четец, Николай Павлов, Илия Илиев и Стефан Владимиров са трима ктитори, църковни дарители, които служат на богоугодни каузи. На този фон изпъква още по-ярко светският образ на Зографа Захарий. Постановъчният екип на „Зографа Захарий“ е този, които оформя лицето на спектакъла. В него са още диригентът Велизар Генчев, сценографът Чавдар Гюзелев, авторът на костюмите Марта Миронска, хореографът Теодора Друмева и Цвета Балийска, която проведе актьорския тренинг. От Софийската опера вярват, че публиката ще бъде очарована от всеотдайното изпълнение на екипа от млади вдъхновени артисти и че всеки зрител в залата ще изживее със „Зографът Захарий“ своя миг на просветление. Раждането на тази опера на софийска сцена е на 17 октомври 1972 г. с режисьор Михаил Хаджимишев, художник Ани Хаджимишева и диригент синът на композитора Камен Големинов. В главната роля тогава се проявява по наистина забележителен начин Никола Гюзелев, който освен голям артист и певец е и прекрасен живописец като персонажа си. Операта се радва на голям успех. Следват премиери в Русе – през 1983 г. в постановка на Пламен Карталов, високо оценена от критиката, с диригент Георги Димитров, а две години след това, през 1985 г. – и в Камерната опера на Благоевград, отново под вдъхновената режисура на Пламен Карталов, с диригент Красимир Топалов.", "date": "2019.10.10", "title": "Зорница София поставя „Зографът Захарий“ в Софийската опера"}
{"url": "https://www.monitor.bg:443/bg/a/view/zaguben-v-globusa-177547", "text": "Здравейте, фенове на Конан Дъфи! Този четвъртък сладкодумният британец не е тук. Вместо него се пръкнах аз, като кенче бира от хладилник. Споко, нашият човек не е вдигнал куфарите за мъгливия си Остров. Онзи ден пихме с него 2-3 бири, а Конан се развълнува и ме ръкоположи за пътешественик с думите: „Ти ще пътешестваш, бро, щото аз трябва да слагам зелето“. Какво зеле, бе Кънчо, личи си, че отскоро си българин, рано е още за зелето! Я вземи си направи едно бидонче с вино, щото гроздето тази година е много захарно и ще стане вино – разкош! Пиеш две чаши и падаш от коня! Като чу за падането от коня, перчемът на Конан щръкна като на Борис Джонсън прическата на среднощно заседание на „Даунинг стрийт“ 10. После с британска акуратност се поинтересува от цената на мерлото, кабернето и мавруда и се екзитна нанякъде. А сега де, къде да пътешествам? В Англия ли? Мене страх ме хваща само като си помисля за „Хийтроу“. Ми то прилича на междузвездна космическа станция. Огромно, мащабно, цели пет терминала, народ, народ, от всякакви раси и националности. Да не се обиждат столичните патриоти, но в сравнение с „Хийтроу“, летището в София ми прилича на автогарата в Севлиево. Пък и как ме виждате мене да се разхождам из „Уест енд“? Нито съм чак такъв театрал, нито ме интересуват тамошните секс-шопове и гей барове. Виж, в някой пъб да гледам боксов мач с бира, риба и пържени катрофки - може. Обаче за това не бих бил път чак до Лондон. Затова взимам стария си, но запазен глобус на света и тръгвам на виртуално пътешествие. Завъртам умалената планета с ръка, затварям очи и натискам с пръст. Бам – Монголия. Необятни платовидни степи и голи, сурови планини. Тук е евтино и истинско. Можете да правите дълги преходи с дребните, но издръжливи монголски коне. Спокойно, като за турист ще ви изберат някоя по-кротка кобилка. Вечерта ще спите в юрта и ще опитате традиционните местни гозби при някой местен номад. Може даже да пийнете кумис – ферментирала и леко алкохолна напитка от кобилешко мляко. Е, тоалетната е външна, и през нощта температурите падат до минус 30-40 градуса по целзий, но девствената красота на тази необятна страна си струва. Страхотни снимки ще направите и ще видите, че съветските джипове и камиони се оправят чудесно в дивата студена пустош. Тук има будистка и шаманистка култура, а гърленото монголско пеене не прилича на нищо, което сте чували. Завъртам глобуса, върти се, върти се....айдеее, отиде коня у Бразилия! Тука повечето хора си представят карнавала в Рио де Жанейро или плажа Копакабана, но аз не съм повечето хора. Ако искате да отидете на експедиция с лодка по Амазонка, трябва първо да стигнете до Манаус – огромен град в сърцето на джунглата. Инфраструктурата е перфектна - летището на града \"Едуард Гомеш\" е трето по пътникопоток в Бразилия и освен вътрешни полети, покрива и международни дестинации. Внимание! В Манаус може да спите в съвсем приличен хотел за около 60 лева в български пари. Трябва много да се пазите от уличната престъпност в Бразилия, особено ако отдалече ви личи, че сте „гринго“. В Амазония е толкова красиво, че като се върнете, ще ви се прииска да напишете книга. Докато пътувате по реката ще имате посещения в крайречни села и ще видите невероятно красиви речни острови. Срещите с местните племена и диви животни ще оставят незабравим спомен у вас. Не забравяйте обаче задължителните застраховки и ваксини и посетете профилактично зъболекар преди такова пътешествие. Не искате да ви заболи зъб насред джунглата. Завъртам глобуса за трети и последен път, щото не искам да му окепазя на Конан рубриката и да ме наругае, като се върне – а той вече псува на два езика. Въртя, въртя, бам! Е сега изядох боя – Северна Корея. Всъщност Корейската народно-демократична република (КНДР) е невероятно красива страна. Корейците са си корейци, независимо, че политиката на великите сили ги раздели в две отделни държави. Много симпатичен народ. А Корейска народно-демократична република на корейски език звучи като Чосън минджуджуй инмин конхуагук – дадох си труда да проверя още преди години. В Северна Корея всичко е много интересно, защото е различно и не прилича на никое друго място по света. Вярно е, че ще ви вземат мобилния телефон на границата и ще ви пришият някой като другаря Ким или другаря Пак, които ще ви съпровождат постоянно. Но това е част от приключението. Пхенян е огромен град и определено не може да го разгледате за 2-3 дни. Като турист ще ви допуснат само най-доброто от страната и не си врете гагата, където не ви е работа. Иначе съм чувал прекрасни отзиви за местната севернокорейска бира. „Камсамнида“ (благодаря) за малката ни виртуална разходка. Е, не е като на живо, знам! Исках само да надигна скромно глас, че има невероятно красиви места на майката планета, които не са Париж, Рим или плажовете на Северна Гърция! Сега отивам да нагледам бурето с виното и в петък няма да пиша нищо, щото като ми се завъртят едни винарки около главата и само глупости излизат. Наздраве!", "date": "2019.10.10", "title": "Загубен в глобуса"}
{"url": "https://www.monitor.bg:443/bg/a/view/ogranichavat-trafika-v-trajanovi-vrata-177575", "text": "Ограничават движението в тунел \"Траянови врата\" на АМ \"Тракия\". Днес от 10.00 часа до 15.30 часа трафикът в активната лента в посока София ще бъде ограничен заради ремонт на пожаро-известителната система и светофарната уредба. От Пътната агенция съветват шофьорите да карат внимателно и със съобразена скорост.", "date": "2019.10.10", "title": "Ограничават трафика в Траянови врата "}
{"url": "https://www.monitor.bg:443/bg/a/view/prijateli-se-sybraha-177522", "text": "Любимците на зрителите от култовия ситком „Приятели“ най-накрая се събраха. За съжаление, не става въпрос за нови сезони на сериала или филмово продължение, а за другарска среща. Дженифър Анистън, Лиса Кудрол, Кортни Кокс, Дейвид Шумър, Мат Лебланк и Матю Пери отново седнаха на едно маса през уикенда. Актьорите са се събрали за вечеря в дома на екранната Моника и са „умрели от смях“. „Вечеряхме в неделя, всички се събрахме – цялата банда. Шумър беше в града, О, Боже, умряхме от смях“, разказа в ток шоуто The Howard Stern Show Дженифър Анистън. Звездата от „Жена назаем“ допълни, че на всички тях им липсват съвместната работа и героите, в който се превъплъщават. Що се отнася до събирането им и на екран, Джен каза: „Наистина вярвам, че ще ни хареса, но ако снимаме нови епизоди, има висок риск да навредим на наследството на ситкома“.", "date": "2019.10.10", "title": " „Приятели“ се събраха"}
{"url": "https://www.monitor.bg:443/bg/a/view/izostaviha-bebe-s-belejka-za-socialnite-177573", "text": "Задържаха родителите на изоставеното бебе в „Люлин“ Родителите на 6-месечното момченце, което беше изоставено на стълбите в жилищен блок в столичния квартал „Люлин 6“, са арестувани. Това съобщи инспектор детска педагогическа стая в 9-то районно управление Йорданка Василева. Бебето най-вероятно е станало жертва на скандал между родителите си. Според източници от социалните по първоначална информация бащата и майката се изпокарали и единият го оставил навън с бележка да бъде предадено на социалните. „Около 21.40 на телефон 112 е получен сигнал за изоставено бебе в ж.к. \"Люлин\"-6. Веднага са изпратени автопатрули, които установяват изоставено бебе в детско столче за автомобил. Веднага са изпратили автопатрул на адрес в \"Люлин\"-10, където са установени двамата родители. Същите са задържани за срок от 24 часа в 9-то районно. На място е постъпил мобилен екип към Агенция за социално подпомагате, които са взели и са настанили детето в дом за медико-социални грижи „Св. Иван рилски“. Извършен е преглед. Детето е в добро здравословно състояние. Започнато е досъдебно производство“, информира тя . Майката, на 24 години, и бащата – на 28 години нямат криминални регистрации. И двамата не желаят да полагат грижи за детето. Образувано е досъдебно производство за неглижиране на дете от родител и следователно застрашаване на неговото физическо, душевно или морално развитие, уведомен е прокурор. Предстои да се назначи съдебно-психиатрична експертиза, която да установи психическото им състояние. Лелята на детето по бащина линия е разказала, че неговите родители живеят с нея и майка й, като двете заедно се грижат за него. По информация на пресцентъра на МВР към момента майката и бащата на детето са задържани за 24 часа.  От събраната информация по случая става ясно, че родителите са получили еднократна помощ за раждане на дете. Социалните работници са ги посъветвали да подадат заявление за отпускане на месечни семейни помощи за детето, но до момента те не са направили това. Става ясно, че на бащата на детето са регистрирани 4 фирми в качеството на управител. Поради това ще бъде подаден сигнал до прокуратурата дали не става въпрос за злоупотреба с човек в неравностойно положение. Социалните работници ще окажат подкрепа на детето и родителите му, като насочат семейството към подходящи социални услуги – консултация с психолог, консултации за правилно отглеждане на детето. В случай на необходимост ще се търсят възможности за предприемане на подходяща мярка за закрила на детето, като приоритетно ще се проучат възможности то да остане в семейството. Социалните работници проучват и възможностите за допълнително социално подпомагане на домакинството.", "date": "2019.10.10", "title": "Изоставеното бебе - заради скандал между родителите (ОБНОВЕНА)"}
{"url": "https://www.monitor.bg:443/bg/a/view/opit-za-palej-na-evrejski-centyr-v-bruklin-177574", "text": "Неизвестен подпали еврейски център в Бруклин, съобщава \"Ню Йорк Поуст\". Нападението е извършено по време на втория ден на еврейския празник Йом Кипур, завършил вчера. Палежът е бил предизвикан от подхвърлена раница, която е била поставена пред центъра по обяд. На мястото незабавно са пристигнали противопожарни екипи, които са потушили пламъците. По информация на полицията в Ню Йорк преди еврейския празник са били мобилизирани патрули около синагогите. Атаката срещу еврейския център в Бруклин съвпадна с нападението срещу синагогата в германския град Хале, където германец уби няколко души при стрелба.", "date": "2019.10.10", "title": "Опит за палеж на еврейски център в Бруклин"}
{"url": "https://www.monitor.bg:443/bg/a/view/27-godishen-samotnik-streljal-v-hale-177577", "text": "Килърът, убил двама човека в германския град Хале в сряда и нападнал синагога и дюнерджийница, е 27-годишният германец Щефан Балит, който се е самоопределил като неонацист. Балит е записал действията си на видео, излъчено на живо в интернет в продължение на 35 минути. Видеото било излъчвано през платформата на \"Амазон\" за видеоигри Twitch и било видяно от петима души, но след това негов запис бил гледан от близо 2200 души в продължение на половин час, преди да бъде премахнат. Според Twitch, акаунтът, от който бил излъчено видеото, бил създаден преди около два месеца. \"Ние действахме възможно най-бързо, за да изтеглим това съдържание и ще блокираме всички акаунти, които споделят кадри от този отвратителен акт\", заявиха от Twitch. Според полицията Балит нарочно прави нападението навръх еврейския празник Йом Кипур – ден на пост, покаяние и опрощение на греховете. Повреме на нападението в синагогата има повече от 50 човека, включително и гости от САЩ. При стрелбата са убити случайни минувачи – мъж и жена, които не са били посетители на синагогата. Извършителят на атентата срещу синагога в източногерманския град Хале е публикувал в интернет антисемитски \"манифест\", съобщиха американският Център за проучване на тероризма САЙТ интелиджънс груп (SITE Intelligence Group) и германският всекидневник \"Велт\", предаде Франс прес. Директорката на SITE Рита Кац написа в Туитър, че документът изглежда е бил създаден преди седмица, на 1 октомври. Кац посочва, че документът показва \"снимки на използваните оръжия и муниции\", включително самоделно оръжие, и определя като цел \"да бъдат убити колкото се може повече хора, които не са бели, за предпочитане евреи\". Електронното издание на \"Велт\" съобщи, че в текста от около 10 страници на английски език авторът споменава конкретно плана си да нападне синагогата в Хале по време на еврейския празник Йом кипур и да оцелее. Затворените от съображения за сигурност врати на синагогата устояват на стрелбата на нападателя с пушка помпа. \"Бог пожела днес да останем живи\", разказа в социалните мрежи една от богомолките - Ребека Блади. Неуспявайки да влезе в синагогата, нападателят убил минувачка и клиент на турска закусвалня в съседство, преди да влезе в сблъсък с полицията, която го ранява и арестува след преследване. Експертът по екстремизма и директор на Института за демокрация и гражданско общество Матиас Квент каза за ДПА, че извършителят говори в интернет на английски за теории на конспирацията и за разрушителната сила на юдаизма, както и срещу феминизма. Видеото следва естетиката на видеоигра, като събитията се предават от първо лице, през погледа на стрелеца, посочва Квент.", "date": "2019.10.10", "title": "27-годишен самотник антисемит стрелял в Хале "}
{"url": "https://www.monitor.bg:443/bg/a/view/zaharieva-otkriva-generalno-konsulstvo-v-barselona-177576", "text": "Вицепремиерът и министър на външните работи Екатерина Захариева ще открие новото Генерално консулство на България в Барселона и ще участва в Четвъртия регионален форум на Съюза за Средиземноморието, съобщиха от МВнР. Генералното консулство в Барселона, което отвори врати за граждани на 10 септември, е с консулски окръг Каталуния и Арагон – области, в които пребивават по официални данни близо 16 000 наши сънародници. През 2018 г. районът е бил посетен и от 30 100 български туристи. Новото консулство цели да допринесе за по-доброто консулско обслужване на българите в Испания. Четвъртият регионален форум на Съюза за Средиземноморието е организиран под съпредседателството на Федерика Могерини, върховен представител на ЕС по въпросите на външните работи и политиката за сигурност, и Айман ал Сафади, министър на външните работи и емигрантите на Хашемитско кралство Йордания. Домакин на форума е Жозеп Борел Фонталес, министър на външните работи, ЕС и сътрудничеството на Испания. Основната цел на форума е да се потвърди ангажираността на държавите-членки на Съюза за Средиземноморието към евро-средиземноморското сътрудничество. България е член на съюза от самото му създаване през 2008 г. В Съюза за Средиземноморието участват общо 43 държави: 28-те страни от ЕС и 15 средиземноморски страни от Северна Африка, Близкия изток и Балканите. В Съюза за Средиземноморието членува и Лигата на арабските държави.", "date": "2019.10.10", "title": "Захариева открива генерално консулство в Барселона "}
