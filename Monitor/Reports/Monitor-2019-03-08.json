{"url": "https://www.monitor.bg/bg/a/view/sedmichen-horoskop-za-9-15-mart-159147", "text": "Какво ви очаква през седмицата 9-и е ден на фатално привличане, на срещи и връзки, от които по някакъв начин може да пострадате или сами да влезете в капани на страсти и амбиции. Тенденцията в неделя е към генерални промени в начина ви на живот и в отношенията с другите. Родените в последните дни на зодията, които по принцип са си водачи, развяват първи знамето на промените и повеждат хорото. Не се ограничавайте, яжте на корем със съзнанието, че в този ден не се пълнее. 11-и е ден за пророчества и за предаване на мисли на разстояние. Засилват се телепатичните контакти, може да ви се обадят точно хората, за които мислите непрекъснато. Вечерта е провокативна, а скандалите имат тенденция да се разрастват и пряко да засягат не само личния, но и професионалния ви живот в следващите дни. 12-и започва провокативно, някой ви качва кръвното, а и вие не прощавате грешките на другите. Очертават се скандали и разправии. Каквото си пожелаете ще се сбъдне, но само ако не наврежда никому. Ако счупите нещо е лош знак. На 13-и сутринта ставате нервни и си го изкарвате на половинката и децата. Но с напредването на деня ви идват печеливши идеи, които в следващити дни ще донесат победи и признание, а може би и пари в брой, с които да омилостивите тези, които сте обидили. На 14-и важното да се свърши до обед, след това до 15-и на обед тъмни сили се разпореждат в живота ни. За събота се препоръчват солови акции, а не работа в екип. Някой се опитва да печели и пробива в живота на ваш гръб. На 10-и сутринта предстои някаква неочаквана промяна, която ще ви вкара в конфликти с любимите хора, но пък може да даде възможност да печелите повече и да се внедрите в престижна ниша. Участвайте в конкурси и творчески изяви, подредете изложби и се рекламирайте по всички възможни начини. В живота ви може да се появи неочакван благодетел. Прошка е. 11-и е ден за връзки с чужбина. Обадете се на роднини и приятели, уговорете пътуване и гостуване. Очаквайте предложения от чуждестранни фирми. Неблагоприятен ден за любовни срещи и авантюри, но преговорите за работа ще дадат добри резултати. На 12-и ще получите важна информация по клюкарските канали. Пазете си документацията, прибирайте на сигурно място квитанции и бележки. Може да изплагиатствате чужда идея, но и от вашите някой ще се възполва. 13-и започва с конфликт, но до вечерта успявате да намерите нещо търсено отдавна и да вдигнете нивото. В този ден сме близо до важни източици на сила, ресурси и пари. Канидатствайте по спонсорски програми. Не се отказвайте от допълнителна работа. На 14-и късметът ви работи сутринта, след това до петък на обед нищо важно да не се предприема. За уикенда планирайте ремонти и строителни дейности. 9-и е ден на фатални влияния и неочаквано привличане, което ще ви отдалечи от семейните и приятелски интереси. Но в неделя на Сирни заговезни, за грешка ще има и прошка. Поискайте прошка от тези, които сте пренебрегнали и дано ви я дадат. Луната върви на среща с Уран. Очертават се експлозивни реакции и конфликти, ако някъде и в нещо сме прекалили. Съберете се на трапезата пред витата баница. Не е време за диети, в този ден не се пълнее, независимо какво и колко ще изядете. 11-и е ден за преговори с чужбина. Осветляват се въпроси от взаимен интерес, получавате важни информации, а това ще помогне да действате от позиция на силата. На 12-и очаквайте провокации. Всяка ваша дума ще се изтълкува превратно. Не правете излишни коментари, не давайте интервюта. Вечерта Луната навлиза в Близнаци. Вероятно ви чакат на две места и двете трябва да посетите. Важното за 13-и да се свърши следобед, когато лесно ще преодолеете различията, ще спечелите съюзници, ще намерите нужните ви лекари и лекарства. Препоръчват се пътувания и командировки. На 14-и бъдете първи на гишетата за вадене на документи и разрешителни. От обед до 15-и на обед е нужна активна самозащита от чернотата наоколо. Всичко ще се прави на тъмно. В петък вечер залагате основите на нов бизнес и нова любов. Настоящият период започва тежко и рисково за родените в третата декада. Съботният ден се свързва с прегрешенията, с грехопадението, с компроматната игра и фалшивите връзки. Трудно ще се измъкнете от фатално привличане, което може да ви разведе или да навреди на работата и имиджа ви в обществото. Отложеното за неделя ще мине много по-добре, ще стабилизира връзките, ще помогне да стопите дистанциите и да прекарате семейно чудесни часове заедно. Хапнете си наволя, няма да напълнеете, а и от понеделник започват постите. На 11-и контролирайте емоциите, преговаряйте за договори и хонорари, гонете си интереса, но не давайте възможност на  недоволстото да ви завладее. Радвайте се на това, което ви се дава. 12-и е денят на петела. Разменят се важни информации, води се компроматна война, използва се всяка възможност за елиминиране на конкуренцията. Внимавайте какво къде оставяте, какво казвате и с кого се срещате. На 13-и се включват фините енергии, усещате къде бъркате. Коригирайте се с извинения и жестове на внимание. пътувайте, преговаряйте на място без посредници. Сънищата от тази вечер показват с какво е добре да се занимавате занапред. Важното за 14-и да се свърши по най-бързия начин. Към обед получавате някакви неприятни знаци и съобщения. Чак в петък следобед облаците се разнасят. Препоръчва се уединение в съботния ден. Не излизайте на преден план, използвайте посредници и движете работата си зад кадър. Очертават се ползи и придобивки при работа на свой терен и със свои средства. В неделя ще имате моменти на силно емоционално напрежение. Ще плачете и ще се радвате. Не прикривайте чувствата си, така ще разберете кой наистина ви е приятел или враг. Вечерта предстоят тежки признания в любовта. Луна, Венера и Марс сключват тежки аспекти със Слънцето ви. Очертават се раздели, някой се готви да замине за чужбина, а престоят му може да се окаже много дълъг за взаимните ви чувства. Обърнете внимание на храната, не е време за диети, не се ограничавайте поне в тази посока. 12-и е ден зареден с провокативност, с желание за намеса и влизане в чужда територия. Всичко, което оставите без надзор или загубите ще се превърне в компромат. Внимавайте какво си пожелавате, защото наистина може да се случи и получи. На 13-и имате на пръв поглед само два варианта, но до вечерта и трети може да се появи. Добре е до 14-и на обед да изберете именно него. Опитайте да пробиете ледовете в отношнията у дома и на работното място. Една блага дума наистина ще отвори железните врати на недоверието и обидата. До петък на обед властват тъмни сили, отложеното за 15-и следобед ще тръгне по правилата.   9-и е ден на пасивност и почивка. Не се включвайте в публични изяви и съвместни дейности. Може да попаднете под негативно влияние. Отложеното за неделя ще ви донесе радост, приятни моменти с близки и приятели и някакава особена промяна, която ще се отрази благотворно на връзките и работата ви. Ден на протегнатите ръце и на взаимното опрощение. Хапнете си наволя, от утре започват постите, но в този ден храната изцяло се усвоява и се превръща в енергия. 11-и идва с желанието за разширение, за излизане от местата на ограничение и за пътуване в нова посока. Някой ще купи еднопосочен билет, а друг вече е в самолета. В този ден разстоянията нямат значение, лесно се преодоляват и кризите в отношенията. На 12-и сутринта ще свършите много добра работа, но с напредването на деня се разсейвате с дреболии и важното ви убягва. Някой ще се опита да избяга от отговорност, а друг ще ви предаде споделяйки с околните тайните, които сте му поверили. Затваряйте си устата, за да не дадете храна на ламята-клюка. 13-14-и ще бъдат тежки дни за амбицията ви. Не планирайте старт на нови дейности и следете знаците на съдбата. Особено неблагоприятно за връзките ви ще е на 14-и вечерта, когато ще попаднете под информационно затъмнение и всяко решение ще е грешно. От обед на 15-и навлизате в силен и творчески период. 9-и може да стане щастлив или нещастен поради личния ви избор. Съветът е в този ден да не работите в екип и да не позволявате да ви въздействат странични хора и фактори. Вероятно е да има целенасочено действие от някого за промяна на личния ви избор. Отложеното за неделя ще мине много по-добре, в радост и веселие. Ден на прошката. Съберете се заедно на трапезата, колкото и да изядете няма да напълнеете. Решете семейните въпроси без бавене, чака ви натоварена седмица. Символ на 11-и е птица излизаща от облаците. Изясняват се много неща в деловите и приятелски връзки. Подновете контакти, от които в миналото сте печелили или са ви носили радост. 12-и е ден на провокации, на странично предизвикани конфликти и скандали. Печелят хората, които могат да работят вербално и да налагат идеите си на другите. Счупеното е лош знак. Повишава се рискът от престъпления. Ще ви се иска да замажете неприятната истина, но така ще дадете комромат в нечии ръце. Не се обвързвайте с никого, не започвайте дълготрайни проекти и връзки до 13-и на обед. От обед на 13-и до 14-и на обед правите силен ход, печелите пари и протекции. Вечерта не отсъствайте от дома, независмо колко приятни варианти ви се предлагат. В петък важното да се насрочи за следобед, когато ще имате повече възможности за свободен избор. В събота ще доминирате в средата си, ще се ползвате от подкрепата и съдействието на близките. Работете в тесен семеен кръг. Вечерта може да се случат събития, които коренно ще променят планове и програми. Ще се наложи да се съобразявате с чужди амбиции и условия. В следващите два дни ще плащате и за чуждите удоволствия, ще срещате противопоставяне, а някъде се се отиде и към поставяне на ултиматуми. Периода 10-12-и не е добър за операции на гласни връзки и щитовидна жлеза. Контролирайте страсти и емоции, не си позволявайте странични забежки. Каквото загубите трудно ще възстановите. Не преговаряйте по имотни въпроси и не споделяйте интимности. Родените около 10 ноември ще бъдат под голямо емоционално напрежение. Не взимайте решения нито за приключване, нито за започване. Запазете неутралитет във връзките до 13-и на обед. Една изпусната или накриво казана дума може да ви вкара в разправии, които в момента не са ви нужни. От 12-и на обед до 13-и на обед ще свършите много добра работа и може да очаквате добра печалба. След това до петък на обед не бързайте да вкарвате нови хора и нови проекти в основната си работа. Очертават се провокации. От петък на обед навлизате в силен тридневен период. Започнете ремонти, преустройства и премествания на нова база. Не пестете труд и материали. На 9-и не вредете на природата, не сечете дървета и не късайте цветя.  Почивайте повече, работете самостоятелно и не позволявайте намеси, ако искате да успеете в начинанията си. 10-и е ден за прошка, родът се събира, миналото остава на заден план. Пътуайте, проявете емоции, покажете чувства. Хапнете без задръжки. Това е единственият ден в месеца, в който не се пълнее. 11-и ви зарежда с емоцията на една връзка от разстояние. Осъществете контакт с приятели и близки в чужбина. Денят е благоприятен за кандидитстване за работа в чуждестранна фирма. Някой ще получи отговор на отдавна подадена молба. 12-и започва с успех и възможност за издигане в служебен план, но до вечерта някой ще се опита да ви подложи крак и да ви елиминира от престижни позиции. Навлизаме в деня на вербалната магия. Който няма нужното дар слово и съответните познания губи позиции. Ограничете контактите в мрежата. Важното за 13-и свършете следобед , но за родените около 5-10 декември няма да има мира и спокойствие. Чуждо тяло се опитва да се промъкне в личната ви вселена. На 14-и до обед е време за командировки и лечения. От обед до 15-и на обед проблемите при вас ще никнат като гъби, ще бъдете подложени на атаки по всички линии на живота и личната ви инициатива. В петък следобед ситуацията се успокоява. Не планирайте за събота колективни мероприятия и публични изяви. Съвместните инициативи ще ви струвят скъпо, ще отнемат от енергията и времето ви и ще носят повече негативи. Не позволявайте на непознати да се присламчват към компанията ви. Вечерта прекарайте в тесен кръг. 10-и ще донесе много радости и сладости, ще стопи дистанциите и ще сближи семейството. Даваме си прошка и търсим такава. Диетите са противопоказни, от понеделник започват постите. 11-и е ден на преобразяването. Постъпете така както ви идва от вътре, както го чувствате и усещате. Участвайте в конкурси. Търсете ново място за развитие тук или в чужбина. Вечерта в живота ви може да се появи благодетел, с когото първоначално може да влезете в конфликт. 12-и е провокативен ден, може да разберете скривани от вас информации и тайни, за които някой ще плати или ще ви се извини. Денят сбъдва пожеланията. На 13-и предстоят рокади, които може да ви изстрелят в благоприятна орбита, да повишат рейтинга ви в обществото и бизнеса. Сега е момента да се обединяват ресурси и интереси, да се подновяват връзки, с хора, с които и преди добре сте работили. На 14-и до обед уредете поне една важна среща. От обед до петък на обед властват тъмни и агресивни сили. Приберете се навреме след работа. Родените в първата декада ще бъдат поставени пред труден избор. 9-и носи изкушения, опити за намеса в личния ни живот и избор. Не позволявайте да ви въздействат, не търсете консултанти и посредници, всичко важно свършете сами и без да търсите съюзници или съдружници. В този ден „общата работа е срам за майстора”. В неделя нищо не става така както сте го планирали. Може да се разминете с едно гостуване или да ви дойдат неканени гости. Ще чувствате болезнени липси в този ден, в който родът се събира и си даваме прошка. 11-и предизвиква личната ви активност с неочаквани предложения от чужбина. Не давайте прибързан отговор и не притискайте никого с личните ви условия. Да не се започва нова връзка и нова бизнес инициатива. Изневерите ще ви струват скъпо, а и здравето е нестабилно. На 12-и не споделяйте идеи, мерете си приказките. Ден на вербалната магия. Важното да се свърши вечерта или в края на работното време. Не позволявайте на околните да надничат в работната ви кухня. Конкуренцията не спи. 13-и ще ви даде възможност да направите пробив в средата си, да спечелите нечие доверие и да привлечете стари приятели за съвместна работа. 14-и има своята светла и тъмна половина. Важното да се свърши до обед , а след това до 15-и на обед не се опитвайте да се доказвате. В петък вечер поставете отношенита си на нова база. Планирайте ремонти и преместване за уикенда. На 9-и десет пъти помислете преди да вземете каквото и да било решение. Ден на фатално привличане и негативни влияния, целящи личното ви обсебване и вкарване в източващи силите и ресурсите ви програми. Вечерта предстоят неочаквани обрати. В неделя чакайте желан подарък и още по желано присъствие. Ден на прошката. Изглаждаме отношенията си, забравяме миналото и гледаме само напред. В този ден храната изцяло се превръща в енергия и тъкани, а не се складира в мастните депа. Яжте наволя, няма да напълнеете. Започват постите, така че сега е момента да угодите на сетивата. 11-и е дълбоко интуитивен ден. Ще ви се обаждат тези, за които мислите, а и вие се обадете на приятели, които са далече и им кажете, че ви липсват. Уреждате пътуване, учене или работа в чужбина. Ден на телепатичните контакти. Вечерта една врата ще се затвори, особено ако направите прибързани признания. Не говорете преди да сте уредили нужните пари и документи. 13-и изисква да се направи разбор на връзките. Обърнете гръб на миналото, не се чувствайте виновни за постъпките си, ако те са направени с чисти мисли и любящо сърце. Ден за пътувания и командировки. Ще намерите нужните лекари и лекарства. На 14-и си късате нервите и срещате неразбиране. От 15-и следобед навлизате в силен и успешен период.", "date": "2019.03.08", "title": "Седмичен хороскоп за 9-15 март"}
{"url": "https://www.monitor.bg/bg/a/view/testvame-za-iznevjara-polovinkata-sreshtu-380-lv-temata-159210", "text": "Тестваме лоялността на половинката срещу 380 лева. Толкова струва тестът на полиграф, на който могат се подложат за „интимна лоялност“ мъжете и жените, които са заподозрени в изневяра, показа проверка на „Монитор“. Изследванията се правят от частни фирми, които са купили необходимата техника и могат да проверят истинността на казаното от всеки. От фирмите твърдят, че достоверността на изследването е почти 100 процента. Компаниите предлагат дори и корпоративни изследвания, за да разберат кои служители са лоялни, кои крадат и кои могат да изнесат конфиденциална информация от фирмата, обясниха още пред „Монитор“ от няколко столични компании за изследване с полиграф. Цената на проучването на един служител е 250 лева, но ако дойдат например повече от десет в пакет, то сумата ще е значително по-малка.  На изследвания с полиграф се подлагат и роднини, които са заподозрени в кражби или измами с имоти. Така само преди месец през столична фирма за подлагане на детектор на лъжата са минали седем души, които са били от една рода. Те е трябвало да докажат колко пари са взели от продажбата на общ имот. Някои казвали, че са получили по 40 лева на квадрат, а други били категорични, че не са взели повече от 20. След изследването с полиграфа обаче се оказало, че общата цена е била 50 лева. Това се установило, след като на всеки един от наследниците резултатите се оказали неверни или, иначе казано, всеки един от тях е лъгал.", "date": "2019.03.08", "title": "Тестваме за изневяра половинката срещу 380 лв. (ТЕМАTA)"}
{"url": "https://www.monitor.bg/bg/a/view/oficialno-ranieri-se-zavyrna-nachelo-na-roma-159220", "text": "\"Рома\" официално обяви, че е назначил Клаудио Раниери като наставник на тима с договор до края на настоящия сезон. Той заменя на поста Еузебио Ди Франческо, който вчера беше освободен от задълженията си.  Това ще е втори период за 67-годишния италианец начело на “вълците”, след като в продължение на 18 месеца между 2009 г. и 2011 г. води тима, класирайки го на второ място в Серия “А” през сезон 2009/10. “Радостен съм, че се завръщам у дома. Когато Рома ти се обади, невъзможно е да кажеш “не””, коментира Раниери. За последно той беше мениджър на \"Фулъм\", откъдето беше уволнен миналия месец. Най-голямото постижение в кариерата му досега е изненадващата титла във Висшата лига с Лестър през сезон 2015/16. ", "date": "2019.03.08", "title": "Официално: Раниери се завърна начело на \"Рома\""}
{"url": "https://www.monitor.bg/bg/a/view/dimityr-marinov-pristigna-v-bylgarija-159219", "text": "Димитър Маринов пристигна у нас. Актьорът ще представи наградения с \"Оскар\" за най-добър филм \"Зелената книга\" пред българската публика на „София филм фест“. „Той е първият българин, който успя в едната си ръка да държи българското знаме, а в другата \"Оскар!\", казва Стефан Китанов, директор на „София Филм Фест”. Димитър Маринов ще представи и лентата на режисьора Лъчезар Аврамов \"Снимка с Юки\", в която играе една от централните роли.  ", "date": "2019.03.08", "title": "Димитър Маринов пристигна в България "}
{"url": "https://www.monitor.bg:443/bg/a/view/prokuraturata-pogna-joro-shopa-za-ukrivane-na-arabadjievi-obzor-159214", "text": "Българската прокуратура погна Георги Семерджиев, известен с прякора си Шопа, за укривателство на Ветко и Маринела Арабаджиеви. Това съобщи говорителят на главния прокурор Румяна Арнаудова. Мъжът, който е сочен за близък до осъдения за наркотрафик Евелин Банев – Брендо, беше задържан в четвъртък в Испания по време на акцията, при която бяха закопчани и Арабдажиеви. Семейството се криело в къща, наета от Семерджиев близо до Барселона. При ареста на Арабдажиеви. Шопа също бил закопчан, защото се оказало, че се издирва от Швейцария, свързано с трафик на кокаин и пране на пари. В петък обаче българската прокуратурата е била уведомена, че Семерджиев е освободен, тъй като швейцарските власти са оттеглили искането си за екстрадицията му. \"Софийска районна прокуратура е уведомена от Дирекция \"Международно оперативно сътрудничество“ към МВР за това, че след вчерашното задържане на Георги Семерджиев, заедно с Вълчо и Маринела Арабаджиеви в дома на Георги Семерджиев в Кабрера де мер, днес Семерджиев е бил освободен, тъй като за екстрадицията му. От Дирекция \"Международно оперативно сътрудничество“ при МВР са извършили съответните проверки и са установили, че издаденият от швейцарските власти сигнал за международно издирване на Георги Семерджиев е заличен“, съобщи прокурор Арнаудова. \"Разследването на Софийската районна прокуратура е за това, че е спомогнал Вълчо и Маринела Арабаджиеви - лица, които са обвинени в извършване на престъпление, да избегнат или да бъде осуетено спрямо тях наказателното преследване или да останат ненаказани, без да се е споразумял с тях преди да са извършили престъплението. Софийската районна прокуратура ще извърши спешни действия по събиране на доказателства и ангажиране на наказателната отговорност на личния укривател Георги Семерджиев“, каза още тя. В същото време стана ясно, че Ветко и Маринела Арабаджиеви може да бъдат върнати от Испания до 15 дни, ако те приемат да бъдат екстрадирани. Ако няма съгласие, в Испания, която ще отнеме максимум 2-3 месеца. Това обясни зам.-главният прокурор Иван Гешев пред Нова телевизия. \"В средата на месец януари изготвихме европейска заповед за разследване до испанските власти. С нея поискахме обиск и разследване на въпросния имот. Изискахме и личен обиск на лицето Георги Семерджиев и, ако в имота се намират Ветко и Маринела Арабаджиеви, да им бъдат извършени лични обиски и на тях. Имахме информация, че се укриват във Франция. Изпратихме европейска заповед за арест до компетентните власти, но там не са открити. Не е ясно колко време са се укривали в тази къща. Вероятно от напускането им от Франция. Георги Семерджиев се издирва със заповед за арест от швейцарските власти по обвинение за трафик на наркотици в особено големи размери. Затова е задържан заедно с тях\", обясни още Гешев. Арабаджиеви бяха обявени за издирване през септември м.г., след акцията на прокуратурата в хотелите „Маринела“ и „Марица“. Те са разследвани за данъчни престъпления и пране на пари. Според зам.-главния прокурор Иван Гешев те са се укривали при Семерджиев от самото начало на разследването срещу тях, а след задържането им предстои процедурата по екстрадиция.", "date": "2019.03.08", "title": "Прокуратурата погна Жоро Шопа за укриване на Арабаджиеви (ОБЗОР)"}
{"url": "https://www.monitor.bg:443/bg/a/view/zadyljavat-distributorite-da-kazvat-ejemesechno-kakvi-lekarstva-sa-vnesli-159211", "text": "Притежателите на разрешение за употреба за регистрация на лекарствени продукти, каквито са дистрибуторите на медикаменти ще информират ежемесечно какви количества са внесли от всяка позиция.  Това става ясно от проект на Наредба за специализирана електронна система за проследяване и анализ на лекарствените продукти, която е публикувана за обществено обсъждане. Въпросното изискване се отнася за позициите, които са включени в Позитивния лекарствен списък. В него пападат медикаментите, които се реимбурсират напълно или частично от Националната здравноосигурителна каса. Дистрибуторите ще трябва да съобщават и за наличните количества в складовете, като се посочва търговското наименование, количеството на активното вещество в дозова единица и лекарствената форма, международното непатентно наименование /INN/, количеството в една опаковка, партидния номер и уникалният идентификационен номер на лекарството. Притежателите на разрешение за паралелен внос на лекарства пък, ежеседмично да дават информация за внесените у нас количества медикаменти, включени в позитивния лекарствен списък. Всекидневно обаче те ще уведомяват за предоставените количества на физически и юридически лица. Собствениците на аптеки, както и болниците, които имат такива ще дават също ежедневна информация за доставените им и налични количества медикаменти. За събиране на въпросната информация ще бъде изградена Специализирана електронна система. Създаването й ще струва до 300 000 лева с ДДС. Предвижда се тя да функционира върху държавния електронен хибриден частен облак (ДХЧО), който се обслужва от Държавна агенция „Електронно управление“.", "date": "2019.03.08", "title": "Задължават дистрибуторите да казват ежемесечно какви лекарства са внесли "}
{"url": "https://www.monitor.bg:443/bg/a/view/sedmichen-monitoring-4-8-fevruari-159213", "text": "Женска седмица, в която доста мъже бяха в цикъл, а дамският маникюр се оказа „оръжие за масово поразяване. Мама или Момо? Разликата е като двете страни на палачинката, която отпразнувахме във вторник. В сряда пък по последна мода се замеряхме с кашкавал.   БГ мамите изпаднаха в паника от някакво чудовище, което шашардисвало децата в приложение. Ликът на Момо е дори миловиден в сравнение с анимациите, които вървят по някои телевизионни канали. БГ мамите обаче са твърде ангажирани да пускат социално ангажирани постове в сектата си и не забелязват това. Подозирам, че въпросният Момо не е джендър заплаха, както някои предполагат. Това е класическа БГ мама без грим след нощно дежурство на компютъра. Осъвременен вариант на приказката за Червената шапчица: - Мамо, мамо, защо са ти толкова големи и изпъкнали очите? - За да следя по-добре водещите теми в „бг мамата“, Моминото! 50 000 изкатерили празнично Шипка. Още толкова се тагнаха във Фейсбук на снимки с националното знаме. Ако родолюбците у нас действително бяха толкова много, нямаше да сме на това дередже. Щом и коронованите особи подеха битка с троловете, нещата отиват на зле. Британското кралско семейство публикува правила за поведение, които интернет потребителите да спазват, когато решат да се включат в социалните мрежи. Не може да има обидни реплики и заплахи към персоните, в чиито вени тече синя кръв. Това всъщност е много общо понятие. Всеизвестно е, че синя кръв тече само по рекламите на дамски превръзки. Всичко останало е менте. Като се има предвид, че акаунтът на кралското семейство TheRoyalFamily има 3,9 милиона последователи във Фейсбук, 4,5 милиона в Инстаграм и 3,9 милиона в Туитър, голямо триене ще падне. Почти като родната национална лотария. На тролска вълна е и 26-годишният Маруан Алтейр с никнейм Роки, отчел се в Туитър с „инструкция за оцеляване от любовни срещи“. Само за ден ръководството, наречено „Нокти от пръв поглед“, било харесано от 228 000 души, а 84 000 го споделили. Това само показва какви тъпотии ангажират вниманието на потребителите на социалните мрежи. За тези, които са пропуснали безценното ръководство: „Стой настрани от жълто, най важното - ако има куража да си направи жълти нокти, има и куража да ти отреже топките“, предупреждава Роки (Маруан). Вторник е гастрономически празник – Денят на палачинката. Мадамите, които са пропуснали британското надбягване с палачинки, може да се отчетат с маратон в края на седмицата. За целта обаче трябва да слязат от осмомартенските метли. Тема с продължение за зараза, плъзнала в интернет, която води до масово оглупяване. Бездейни родители замерят бебетата си с кашкавал в поредното предизвикателство под наименованието #CheeseChallenge. Целта на ненаигралите се майки и татковци не е да маскират бебето като чийзбургер, а да заснемат шока, който се изписва по лицето му, когато на челото му се лепне тънка квадратна филийка. Тези записи би трябвало да фигурират задължително в семейните албуми. За да може когато пораснат, децата да върнат жеста на инфантилните си родители. Може да пробват да ги замерят с пита кашкавал. Голяма забава ще падне. Папагали наркомани летят на зигзаг над макови плантации в щата Махдия Прадеш, съобщава в. „Индия тудей“. Пристрастени към опиума, пернатите се връщали на ята да кълват маковете по 30-40 пъти на ден. За да опазят реколтата, някои фермери се маскирали като бостански плашила. Докато папагалите в Индия се носят с танцова стъпка във въздуха, пчелите пък масово се отказват да кършат снага в ритъм, съобщи ЮПИ. Танците вече били демоде и пчелите предпочитали да търсят нектара по-статично. Учени установили, че продължителността на брака е програмирана в гените, пише в. „Дейли Мейл“. Да му мислят тези с харемите. На тях гените им са като древноегипетски пергамент. Беднякът милионер Николай Банев се ожали, че бил жертва на тоталитарната система. В епос под мотото „Жална ми милионерска майка“ арестантът си спомня с носталгия за комсомолските години и обобщава натрупания опит там, който му дал възможност да общува с всякакви хора – от миньора до министъра, от тъкачката до космонавта. От епоса също научаваме, че той няма гадателски способности, както и че хората не са ангели. В края на текста обаче на Банев вече са му поникнали крилца. Така за Хелоуин ще има избор като какво да се маскира – като ангел или като дамска превръзка. Няколко мини сайтчета, гравитиращи около подсъдимия издател Прокопиев и изпадналата от дневния ред политическа партия на грантовия барон Христо Иванов „Да(й), България“, врътнаха пълна с опорки акция срещу закона „Пеевски“. На принципа, на който действаше и злополучната „Протестна мрежа“, координаторите на опорните точки искат да се запази схемата, по която сподвижници им дават пари на ръка, които те никъде не декларират и не отчитат. Към „откритото писмо“ на т. нар. издатели се приши и Асоциацията на европейските журналисти (АЕЖ), създадена като придатък на Прокопиевата чета. Любопитно е какво разбират от АЕЖ под „алтернативни източници на финансиране“. Дали е това, за което всички си мислят? И някаква коза блее в социалните мрежи с префърцунен акцент. Решила да анализира някакъв криминален сюжет и го превърнала във феминистичен опус. От ония, които предизвикват представа за мустакати жени с космати гърди, които се почесват гордо по топките. Не знам какво може да предизвика у една жена желанието да е майка на целия свят, но тази маниакална потребност по всяка вероятност трябва да се лекува. А не да се споделя в социалните мрежи. Още една новина, която ни води към петъка, който по традиция ще мине под егидата „За и против Осми март“. Работохолизмът уврежда психичното здраве на жените, съобщи ЮПИ. Жените, които работят повече от 55 часа седмично, са с увеличен риск от депресия, сочат резултатите от британско изследване. Няма да оспорвам изводите на учените, защото съм в тежка депресия. Типичната осмомартенска градина за един ден. Тротоарите са претрупани от непокорни рози, увити в целофан, повехнали карамфилчета и унили зюмбюлчета. Мъжете се отнасят уважително към жените, някои даже им подхващат торбите, за да им освободят една ръка за осмомартенския букет. Не знам за вас, пичове, но на мен изобщо не ми е до лигавщини. Ако имах право на едно желание, бих искала 364 дни в годината да съм жена. Осми март ви го преотстъпвам. Не ми трябва един ден, в който да бъда опакована в целофан и излагана на сергията, където всички мимоходом да се радват на преходната ми красота. Искам здрава почва под краката си. Сигурност. Светлина. И да чувам сбъднатата си мечта да ме вика по име: „Мамо!“. Ето това е усещането ми за жена. Всичко останало е фалш и лицемерие 364 дни в годината се клатушкам в избора повече жена или повече мъж съм. Това няма нищо общо с джендър идеологията. Нося рокли, следователно би трябвало да съм наясно със себе си. Макар че един тип наскоро се появи в такъв вид на Оскарите, че ми обърка напълно представите за дрескода. Иска ми се да сръфам всички, които ме третират като жена един ден в годината и ако не го правя, то е защото се опасявам, че ще прозвучи твърде феминистки. А на този свят няма по-гадно нещо, по моему, от онази категория еманципирани жени, които впечатляват с каруцарски език и обноски. Груби и безпардонни, те са дори по-отблъскващи от онези епилирани и говорещи на фалцет мъже, които се разхождат в някои риалити формати.", "date": "2019.03.08", "title": "Седмичен мониtоринг (4 - 8 март)"}
{"url": "https://www.monitor.bg:443/bg/a/view/slovachka-s-titlata-v-sprinta-na-svetovnoto-po-biatlon-159218", "text": "Бягащата за Словакия, но родена в Русия Анастасия Кузмина спечели титлата в спринта на 7,5 км при жените на световното първенство по биатлон в Йостерзунд (Шв). Олимпийската шампионка от Ванкувър 2010 и Сочи 2014 г.мина дистанцията за 22:17,5 мин., като направи само един пропуск в стрелбата от положение \"легнал\" (1+0). Втора, след като свали всичките 10 мишени, на 9,7 секунди се нареди 22-годишната норвежка Ингрид Тандерволд. Третото място на подиума пък зае носителката на злато от зимните игри в Пьончан 2018-а в спринта и преследването Лаура Далмайер (Гер), по-бавна с 12,6 сек. от победителката (0+0). Състезанието премина при доста тежки условия, особено за стрелбата, защото поривистият вятър сменяше непрекъснато посоката си. И трите българките не успяха да влязат сред първите 60, които ще участват в преследването на 10 км в неделя. Даниела Кадева завърши 67-а, на 2:53,0 мин. с 3 пропуска (3+0). Емилия Йорданова остана 72-ра, на 2:57,8 също с 3 (1+2), а Десислава Стоянова е 79-а от 93 финиширали, на 3:23,8 мин. с 4 (3+1). Смесената ни щафета на 2 по 6 км за жени и 2 по 7,5 за мъже пък зае едва 21-о място от 26 отбора в първото състезание от първенството. Даниела Кадева, Емилия Йорданова, Красимир Анев и Владимир Илиев бяха затворени след третия пост, след като бяха навъртели 2 наказателни обиколки и презаредили 12 допълнителни патрона. Първи стана квартетът на Норвегия Марте Олсбу, Тирил Екхоф, Йоханес Тингес Бьо и Ветле Кристиансен с време 1.17:41,4 часа (0+7). За норвежците титлата е 4-та от световни първенства. Втора, на 13,1 сек. (0+9) стана щафетата на Германия, а трета, на 1:09,6 мин. (0+14) - на Италия. В събота в Йостерзунд е спринтът на 10 км за мъже с участието на четирима българи - Красимир Анев, Владимир Илиев, Антон Синапов и Димитър Герджиков.", "date": "2019.03.08", "title": "Словачка с титлата в спринта на световното по биатлон"}
{"url": "https://www.monitor.bg:443/bg/a/view/levski-privlicha-frenski-gigant-159206", "text": "Французинът Седрик Унтонджи е пред трансфер в „Левски“. Защитникът е от няколко дни в България и вече тренира със „сините“ под зоркото око на Георги Дерменджиев и неговия щаб. Бранителят ще изкара пробен период, но вероятността да подпише договор не е никак малка. Унтонджи е на 25 години и е с като е висок 195 см. Професионалната си кариера започва в „Рен“, след което е преотстъпван в „Шатору“ и „Оксер“. Следва престой в „Аячо“, а за последно е носил екипа на „Ню Йорк Сити“, където играе само в 1 мач. Очаква се Георги Дерменджиев да каже тежката си дума за бранителя през идващата седмица.", "date": "2019.03.08", "title": "„Левски“ привлича френски гигант"}
{"url": "https://www.monitor.bg:443/bg/a/view/es-e-udvoil-dostavkite-na-vtechnen-metan-ot-sa-sht-159216", "text": "Европейската комисия съобщи, че от края на юли миналата година досега е ЕС увеличил със 181% доставките на втечнен природен газ от САЩ. Според приложените данни това се дължи основно на вноса във Великобритания. Данните показват също, че през 2016 г. ЕС не е внасял изобщо втечнен газ от САЩ, а към края на 2017 г. вносът се е равнявал на около 2 млрд. куб. м. Днес вносът от САЩ достига 8 2 млрд. куб. м втечнен метан, което съставлява 12,6% от цялото количество природен газ, доставяно в ЕС през терминали. Така САЩ вече са третият по големина вносител на втечнен природен газ в Евросъюза. ЕК смята, че законодателството на САЩ също следва да бъде променено, за да бъде износът облекчен. ЕК допълва, че е осигурила 656 млн. евро за изграждане на терминали за втечнен природен газ в Италия, Литва, Франция, Полша, Малта и Гърция. Цитирани са данни, според които до 2040 г. ЕС ще трябва да увеличи вноса на втечнен метан с почти 20%.", "date": "2019.03.08", "title": "ЕС е удвоил доставките на втечнен метан от САЩ"}
{"url": "https://www.monitor.bg:443/bg/a/view/olimpijski-shampion-aut-na-1000-i-1500-m-v-sofija-159215", "text": "Олимпийският шампион по шорттрек на на 500 м Дацзин У (Кит) отпадна на 1500 и на 1000 м на световното първенство за мъже и жени в зала \"Арена Армеец\" в София. Той остана 6-и във второ серия на 1500 м, а на 1000 м беше дисквалифициран заради предизвикване на умишлено сблъскване. Същата съдба сполетя и руснака Павел Сотников. Дацзин У обаче продължи на коронната си дистанция 500 м като първи в серията си с 41,912 сек. Българските състезатели Зорница Пенчева, Анна Якимова, Лилия Джустрова, Димитър Георгиев и Калоян Ангелов ще участват в сериите за разпределение на местата след 20-о на 500, 1000 и 1500 м. На 1/4-финалите на 1500 м Димитър Георгиев стана 5-и в 8-ма серия, а дебютантът Калоян Ангелов - 7-и в първа. На 500 м двамата отпаднаха след предварителните серии. На 1000 Георгиев отпадна след вторите серии, а Ангелов остана 5-и в първите. При жените на четвъртфиналите на 1500 метра Анна Якимова се класира шеста в първа серия с 2:51,002 минути, а в четвърта серия Зорница Пенчева е пета с 2:42,150 мин., а Лилия Джустрова - шеста с 2:51,963. В сериите на 500 м Пенчева е 4-а в четвърта серия с 46,059 сек., Якимова 5-а в пета серия с 46,692, а Джустрова - 5-а в шеста серия с 1:03,135 мин. след падане. В сериите на 1000 метра Якимова завърши трета в първа серия с 1:39,800 мин., Пенчева е 4-а в трета серия с 1:37,465 минута, а Джустрова се нареди 4-а в четвърта серия с 1:39,806. Двете бяха в изключително тежка серия с две от големите фаворитки Сузане Шултинг (Хол) и Елиз Кристи (Вбр). Сериите за разпределене на местата след 20-о в трите дисциплини са в събота и неделя. В събота световното първенство започва с ранкинг сериите на 1500 метра при жените и при мъжете от 10.00 часа, а от 14.00 стартират финалните бягания на 1500 и на 500 метра при мъжете и при жените. Полуфиналите при щафетите започват в 17.24 часа.", "date": "2019.03.08", "title": "Олимпийски шампион аут на 1000 и 1500 м в София"}
{"url": "https://www.monitor.bg:443/bg/a/view/studenti-na-su-zaradvaha-s-laleta-1-200-dami-v-stolica-159212", "text": "Студенти на СУ „Св. Климент Охридски“ зарадваха с лалета 1200 дами в столицата по случай международния ден на жената. По инициатива на Студентски съвет цвете с пожелание получиха жени и момичета в района на Ректората, факултетите на Алма Матер, храм-паметника „Александър Невски“, НДК. Прави всяка крака с увереност“, гласеше пожеланието на студентите Един от организаторите Юстин Раку сподели, че предходната нощ са направили всяко едно букетче, за да могат да бъдат свежи. „Искахме да дарим усмивка на от празнуващите дами.“, сподели още за инициатива студентът.", "date": "2019.03.08", "title": "Студенти на СУ зарадваха с лалета 1 200 дами в столица"}
{"url": "https://www.monitor.bg:443/bg/a/view/vlyhova-zapazi-intrigata-za-malkata-kupa-v-gigantskija-slalom-159217", "text": "Словачката Петра Влхова спечели гигантския слалом в Шпиндлерув Млин (Чех) от Световната купа по ски алпийски дисциплини и запази интригата около спечелването на малкия кристален глобус за дисциплината. Влъхова, която стана и световна шампионка в тази дисциплина, постигна третата си победа с най-бързо каране за 1:12,59 мин. в първия манш и второ време - 1:12,10 мин. във втория. Втора, на 0,11 сек. остана Виктория Ребенсберг (Гер), а трета, на 0,60 - Микаела Шифрин (САЩ). Дори само едно място напред гарантираше малката купа на Шифрин, която вече се осигури големия кристален глобус. Тя има 515 точки в класирането и води с 97 на Влъхова, но дори само теоретично словачката има шанс да стане негова носителка. Това обаче ще стане само, ако спечели последното състезание в Андора, а Шифрин остане зад 28-о място. \"Всеки ден ставам все по-силна в гигантския слалом, каза Влъхова след финала. - Благодаря на екипа ми и много се радвам, че спечелихме тук в Чехия, което е много близо до моята родна Словакия. Днес състезанието беше много дълго, но се надявам, че и утре в слалома ще мога отново да дам най-доброто от себе си.\"", "date": "2019.03.08", "title": "Влъхова запази интригата за малката купа в гигантския слалом"}
{"url": "https://www.monitor.bg:443/bg/a/view/bivsha-mis-vselena-pochina-ot-infarkt-na-ski-vakancija-159209", "text": "Бивша \"Мис Вселена\" при тийнейджърите умира от инфаркт по време на ски ваканция със семейството си, съобщиха световните медии. Младото момиче, което е от Холандия, пътува до Австрия с родителите си, за да отпразнува 20-я си рожден ден, но се разболява внезапно, информира \"Дейли Мейл\". Лоте ван дер Зей, която печели световния конкурс през 2017 г., е приета в болница и прекарва две седмици в кома в Мюнхен, но сърцето й не издържа и умира в сряда. Родителите й споделиха сърцераздирателен пост в инстаграм, споделяйки снимка на красавицата. \"Нашата перла почина внезапно на 6 март в 22:47 ч. Сюрреалистично е, че нашата любима Лоте вече не е сред нас. Сърцата са ни разбити. Искаме да благодарим на всички за подкрепата\", гласи текстът към фотоса. Пред местен вестник родителите споделиха, че предишната вечер моделката е излизала с приятели, но се е прибрала весела и без никакви оплаквания. Все още не е ясна причината за фаталния край на младото момиче.  ", "date": "2019.03.08", "title": "Бивша мис Вселена почина от инфаркт на ски ваканция"}
{"url": "https://www.monitor.bg:443/bg/a/view/radoslav-milenkov-naj-verojatno-shte-oglavi-bankovija-nadzor-159202", "text": "Председателят на управителния съвет на Фонда за гарантиране на влоговете в банките (ФГВБ) Радослав Миленков е предложен от управителят на на Българската народна банка Димитър Радев да застане начело на „Банков надзор“. Миленков вероятно ще замени на поста подалия оставка Димитър Костов като подуправител на БНБ, който в началото на март входира своята оставка с мотива, че извършената работа в управление „Банков надзор“ през последните няколко години и осъществяването на основната част от планираните реформи е била твърде интензивна. В мотивите на Радев е записано, че Миленков е добре познат и уважаван специалист в банковите среди, който е доказал своите професионални познания и добра репутация. Той разполага с всички необходими качества за ръководител на управление „Банков надзор“ в БНБ, включително задълбочен поглед върху банковата система, практически знания за механизмите за осъществяване на банковия надзор, както и значителен управленски опит в няколко търговски банки, смята гуверньорът на трезора. От месец ноември 2014 г. досега Радослав Миленков е председател на Управителния съвет на Фонда за гарантиране на влоговете в банките (ФГВБ). В рамките на своя успешен мандат като председател на ФГВБ той поддържа добро сътрудничество с Българската народна банка, Министерството на финансите, банковата общност в страната и с други национални и международни институции, пише още в мотивите на Радев. Радослав Миленков е магистър по финанси. Завършил е Университета за национално и световно стопанство с отличие, владее английски език и не членува в политически партии.", "date": "2019.03.08", "title": "Радослав Миленков най-вероятно ще оглави банковия надзор"}
{"url": "https://www.monitor.bg:443/bg/a/view/blatoto-na-agent-akademik-kvaka-fejkove-na-konvejer-sreshtu-peevski-159208", "text": "С цели четири фейка за 12 часа се отчете сайтът на Агент Академик - „Фрогнюз“. Небивалата активност на медийната бухалка с логото на фалиралата КТБ бе отчетена и от спонсора на сайта – банкерът беглец Цветан Василев, който лично тиражира една от фалшивите новини. Маратонът стартира в късните часове на 7 март с показно, как се съчинява класически фейк. В нещо като фейлетон, съчинен в пристъп на безсъние и алкохолен делириум, основаният от доносника на ДС сайт „проговори“ първо от името на почетния председател на ДПС Ахмед Доган, а после шизофренично се прехвърли и върху депутата и издател на „Телеграф медиа“ Делян Пеевски с бълнуване за някакви милиони, спечелени от контрабанда на цигари, комбинати, печатници, както и от активите на КТБ. Чувството за хумор не е присъщо качество на доносниците на бившата Държавна сигурност, така че текстът буквално лъхаше на развален морал. Явно осъзнал какви ги е сътворил по късна доба, на сутринта жабешкият сайт преглътна измислицата, озаглавена „Пеевски и Доган дават 8 милиона от джоба си за данъците на мюфтийството” и изквака нова порция от лъжи, този път - продължение на тема, лансирана от „Капитал“ и още пет онлайн притурки, срещу закона „Пеевски“. В измъчен комплот, сглобен на няколко зелеви сока за изтрезвяване, фейлетонистът и помощниците му лансираха тезата, че властта щяла да да започне отстрел на „неправилни“ медии по закона „Пеевски“. Но ако в пристъп на гузна съвест съчинителят на фейлетона от предната вечер все пак прави признанието, че това е фалшива новина, този път това уточнение липсва. Вероятно защото този фейк стил шества трайно в сайта на Агент Академик, където трудно може да се намери информация, която да не е манипулирана, дописвана и съчинявана по най-долнопробен начин. Кризата в жанра на слугите на БГ Мадоф дори доведе до там, да се пускат фейсбук статуси, маскирани като авторски статии и новини, като по този начин се дава трибуна на други агенти на ДС като агент Сашо и медийни труженички, представителки на най-древната професия, обслужващи по съвместителство и банкера беглец. В безсилието си да измисли още един фейк по адрес на Пеевски, жабешкият хор осмомартенски копира поредната измислица, в която се набърква и ФБР. Този път като източник на съчинението бе посочен полуанонимният сайт либерта.бг, в който на очи се набива също просията на пари. Разбираемо е, че фрогаджиите бълват лъжи на конвейр, за да бранят интересите на спонсора си, който им плаща с пари, откраднати от вложителите на КТБ. Разбираемо е да не искат да има прозрачност на финансирането им, за да не осчетоводяват зависимостите си. Но е крайно нелепо и нагло сайтът, основан от Агент Академик, да говори за пари и морал. „Фрогнюз“ съвсем явно играе ролята на пресцентър на един беглец от закона, а охраненият с пари на КТБ Огнян Стефанов е нещо като негов личен пиар. Само фейковете срещу Делян Пеевски през последните две години са над 1000. Жабешкият агент на ДС е лоялен към спонсора си и не иска да отчита парите, които получава в пликове. През юли 2017 г. стана ясно, че Стефанов е с обвинение за данъчни престъпления – укриване на налози. Прокуратурата го разследва и заради друга голяма афера – фалита на вестник „Торнадо“. Днешният фейлетонист с претенции за морал, буквално изхвърли журналистите на улицата и изяде заплатите им. Поучил се от опита си тогава, днес той предпочита да държи на заплата само няколко лоялни съчинители на фейк дописки, за които журналистиката е химера. Копирането от Фейсбук и разни измислени сайтове поне му е безплатно, та да не се охарчва много.", "date": "2019.03.08", "title": "Блатото на агент Академик квака фейкове на конвейер срещу Пеевски"}
{"url": "https://www.monitor.bg:443/bg/a/view/legendata-kshishtof-zanusi-poluchi-2-otlichija-za-den-159194", "text": "Легендарният полски режисьор Кшищоф Зануси бе удостоен с Наградата на София за приноса си към световното кино при откриването на 23-тия международен София Филм Фест в зала 1 на НДК. Отличието му беше връчено от заместник-кмета на Столична община Тодор Чобанов. Световноизвестният полски кинематографист благодари за оказаната му чест и отбеляза, че дългогодишната му слабост към България намира своето отражение в тази награда. Също в четвъртък той бе научил, че междувременно вече е лауреат и на високото полско отличие „Полски орел“ за цялостно творчество. „Надявам се то да не е със смисъла на надгробен камък“, пошегува се 80-годишният джентълмен от Варшава, който владее перфектно английски, италиански, руски и все още става прав, когато разговаря с дами. На въпрос на в. „Монитор“ дали и в полското кино се наблюдава силна „нова вълна“, каквито филмовата критика периодично открива в различи национални кинематогрфии в Европа (напр. нова вълна в румънското, дори в българското кино), или полското седмо изкуство от десетилетия държи постоянно високо ниво, Кшищоф Зануси отговори така: „В полското кино една вълна съвпада със следващата. Имахме доста плодотворен период през 90-те, сега също имаме много интересни и отличаващи се със свой почерк млади творци. Запазили сме голямото разнообразие. Тази различност на проектите гарантира, че не сме „униформисти“, не сме се уеднаквили. Защото това би било много жалко и опасно за една неголяма страна, каквато е Полша. Ние снимаме по 40 пълнометражни филма за година – това е максимумът ни. Така че не можем си позволим да правим подобни филми, които си приличат един с друг, и за щастие не ги правим“.", "date": "2019.03.08", "title": "Легендата Кшищоф Зануси получи 2 отличия за ден"}
{"url": "https://www.monitor.bg:443/bg/a/view/energijnata-borsa-zatvori-pri-sredna-cena-58-07-leva-za-megavatchas-159200", "text": "При средна цена 58.07 лева за мегаватчас е търгуван днес токът на Българската независима енергийна борса (БНЕБ), показват данните от търговията на борсата при сегмента \"пазар ден напред\". Сделките са на база утрешен ден на доставка (9 март). Средната цена на пиковата енергия (9.00-20.00 ч.) e 65.28 лв. за мегаватчас. Извънпиковата енергия (1.00-8.00 ч.; 21.00-24.00 ч.) е изтъргувана при средна цена 50.87 лв. за мегаватчас. Най-ниската цена в рамките на днешната сесия, при утрешен ден на доставка, е 45.94 лв. за мегаватчас, достигната за 23.00 - 24.00 ч., а най-високата е 80.11 лв. за мегаватчас - за 17.00 - 18.00 часа. Данните от БНЕБ показват, че са продадени общо 20 431.00 мегаватчаса електроенергия. Енергийната борса вчера затвори при средна цена 84.89 лв. за мегаватчас. В сегмента \"пазар в рамките на деня\" за днес, 8 март, БНЕБ отчита до момента общ търгуван обем от 2109.60 MWh. Среднопретеглената дневна цена е 70.68 лева за мегаватчас.", "date": "2019.03.08", "title": "Енергийната борса затвори при средна цена 58.07 лева за мегаватчас"}
{"url": "https://www.monitor.bg:443/bg/a/view/mej-moje-nikoga-da-ne-izleznem-ot-es-159197", "text": "Британският премиер Тереза Мей заяви, че ако сделката за Брекзит бъде отхвърлена от британския парламент идната седмица, Великобритания може никога да не излезе от Европейския съюз, съобщиха световните агенции. Тя възнамерява да продължи през уикенда серията си от телефонни разговори с лидерите на страните членки на ЕС, но няма планове да пътува до Брюксел, за да се опита да си осигури промени в последната минута към постигнатото вече от нея споразумение за Брекзит с Евросъюза. Мей вече е говорила с лидерите на България, Дания и Португалия. Мей ще засили натиска над Брюксел, за да се излезе от задънената улица в дискусиите за Брекзит. Преди това бе съобщено, че в реч в Гримзби Мей ще засегне въпроса за водените преговори с Брюксел за отстъпки по договорката за Брекзит в частта й за предпазния механизъм за Северна Ирландия, който ще гарантира, че няма да има поява на физическа граница на остров Ирландия. Договорката на Мей с ЕС беше отхвърлена с голямо мнозинство в британския парламент през януари и Мей се зарече да постигне отстъпки от ЕС. Според Мей идната седмица в британския парламент ще има ключов вот във връзка с Брекзит. \"Подобно на британските депутати, които ще трябва да направят важен избор следващата седмица, ЕС ще трябва да направи също избор\", ще каже Мей. \"В интерес на европейците е Великобритания да излезе със споразумение. Работим с тях по въпроса, но решенията, които ЕС ще вземе в идните дни, ще имат значително въздействие върху резултата от вота\", ще каже Мей. Мей твърди, че нейното правителство е решено да получи юридически обвързващи промени по предпазния механизъм за Северна Ирландия, които ще гарантират, че страната няма да се окаже в постоянния капан на този механизъм. Европейците изключиха на няколко пъти предоговарянето на споразумението, договорено през ноември с Мей. Във вторник британските депутати ще гласуват по евентуална ревизирана сделка за Брекзит. Ако те не я одобрят, на следващия ден Мей ще им зададе въпроса дали искат напускане на ЕС без сделка. Ако те отхвърлят опцията, тогава в четвъртък тя ще им предложи да подкрепят идеята за ограничено отсрочване на Брекзит, планиран за 29 март. Същевременно стана ясно, че опозиционната Лейбъристка партия няма да подкрепи какъв да е нов референдум за Брекзит. Лейбъристите препоръчват нов референдум само ако той е по въпроса за \"ощетяващата сделка за Брекзит на торите\". Но те няма да подкрепят нов референдум за Брекзит, ако Великобритания напусне при условията, които лейбъристи подкрепят. Британският външен министър Джереми Хънт заяви, че отношенията с ЕС ще бъдат \"отровени за много години напред\", ако Брюксел не отстъпи на преговорите за Брекзит. Главният прокурор Джефри Кокс и британският министър за Брекзит Стивън Баркли се очаква да се върнат в Брюксел за продължаване на преговорите по спорния въпрос за предпазния механизъм за Ирландия. Главният преговарящ на ЕС за Брекзит Мишел Барние отхвърли последните британски предложения. В момента двете преговарящи страни са в безизходно положение.  ", "date": "2019.03.08", "title": " Мей: Може никога да няма Брекзит"}
{"url": "https://www.monitor.bg:443/bg/a/view/preglejdat-bezplatno-bybrecite-v-umbal-sv-ivan-rilski-159198", "text": "Безплатни прегледи на бъбреците ще се проведат в Университетската болница „Св. Иван Рилски“ по повод Световния ден на бъбрека, съобщиха от лечебното заведение. Всеки осми българин е с някакво бъбречно заболяване. Нелекувано навреме то може да доведе до необходимост от хемодиализа или трастплантация Прегледите и консултациите ще бъдат от 11 до 19 март 2019 г. (без събота и неделя) от 15:00 до 17:00 часа в кабинет N6, ет. 1. Необходимо е предварително записване на тел. 02/952 38 33, направление от личния лекар не се изисква. Нужни са обикновено изследване на урина, изследване за креатинин, уреа и пикочна киселина в кръвта, за диабетиците - изследване на кръвна закар (по възможност, не е задължително). Над 850 млн. са засегнатите от хронични бъбречни заболявания (ХБЗ) по света. В глобален мащаб те са причина за смъртта на 2,4 млн. човека годишно. В България статистиката е не по-малко тревожна: над 700 000 души или всеки осми човек има проблем с функцията на тези, жизнено важни органи. Хроничното бъбречно заболяване е такова, което продължава три или повече месеца. Ако не бъде диагностицирано и лекувано навреме, то може да прерастне в бъбречна недостатъчност. Бъбречната недостатъчност се разделя на пет фази. Във фаза І и ІІ състоянието може да се контролира успешно, с помощта на подходяща терапия и промяна в начина на живот. За съжаление 90% от пациенти в България се диагностицират във фаза ІІІ, ІV или V, когато вече са налице симптоми и необратими бъбречни промени. В последната, V фаза, е налице пълен отказ на бъбреците да пречистват кръвта. Тогава единственият вариант е пациентът да премине на хемодиализа или да му бъде трансплантиран нов бъбрек. Специалистите наричат хроничните бъбречни заболявания „тихият убиец”, тъй като могат да се развиват безсимптомно в продължение на години. Единственият начин да бъдат установени навреме, преди развитието на тежки усложнения, са редовните изследвания на урина и консултации със специалист. Никой не е застрахован от развитието на хронична бъбречна недостатъчност. Все пак има рискови групи, при които тази вероятност многократно нараства. Около 35% от диабетиците и 25% от хипертониците рано или късно достигат до това състояние. При тях лечение е по-сложно, тъй като при назначаването на терапия лекарите трябва да се съобразяват и с основното заболяване. Затова съветът е задължително да изследват бъбречната си функция поне 2 пъти годишно. „В нашата клиника за пациентите с диабет освен лечение на бъбречното заболяване, задължително правим оценка и лекуваме паралелно повишения сърдечно-съдов риск, който съществува при този тип болни”, обяснява доц. Атанас Кундурджиев, началник на Клиниката по нефрология към УМБАЛ „Св. Иван Рилски”. Заседналият начин на живот, прекомерната консумация на сол (повече от 1 чаена лъжичка на ден), както и популярните напоследък диети с високо съдържание на белтъци, също са сред рисковите фактори за развитие на болестта. Клиниката по нефрология на УМБАЛ „Св. Иван Рилски” е една от водещите в страната. В нея освен нефролози, работят още лекари със специалност ендокринология, кардиология, имунология и вътрешни болести, което позволява едно по-всеобхватно наблюдение на състоянието на пациентите. Тя наследява Клиниката по терапия на вътрешните болести, създадена през 1986 г. от проф. Н. Беловеждов, която е била с по-широк профил: имало е отделение по кардология, гастроентерология, клинична фармакология, ендокринология. Затова и най-отличителната черта на настоящата клиника е този по-широк обхват.", "date": "2019.03.08", "title": "Преглеждат безплатно бъбреците в УМБАЛ „Св. Иван Рилски“ "}
{"url": "https://www.monitor.bg:443/bg/a/view/mashina-zahapa-krak-na-rabotnik-amputiraha-mu-go-s-dobavka-159201", "text": "   Вал на производствена машина „захапа“  крак на работник в благоевградската бирена фабрика и буквално му го премаза. Инцидентът е станал тази сутрин около 09:20 часа. Веднага.на място са извикани специализиран автомобил за аварийно-спасителни дейности и линейка. За да бъде изваден пострадалият, се наложило машината да бъде разрязана. Пострадалият работник е транспортиран  с линейка в отделението по хирургия на благовградската болница. Загубил е много кръв. След животоспасяваща операция извършена от ортопеди е бил ампутиран премазания крак на работника.  Той остава за интензивно лечение в отделението по реанимицация. Двама инспектори от  Инспекцията по труда в Благоевград и разследващи полицаи изясняват обстоятелствата, при които е станал тежкият инцидент.", "date": "2019.03.08", "title": "Машина „захапа“ крак на работник, ампутираха му го  "}
{"url": "https://www.monitor.bg:443/bg/a/view/gran-pri-za-aromatnija-biznes-na-refan-159203", "text": "Лидерът на парфюмерийната и козметична индустрия РЕФАН България заслужено зае висшата позиция на петия международен бизнес конкурс Balkan Business Awards 2019. Компанията бе отличена с Гран при за цялостно развитие на бизнеса. На церемонията, организирана от VIP Communication PR в балната зала на хотел “Маринела” - София, фирма РЕФАН извиси престижа на индустрията с козметични и парфюмни продукти с аромати от природата. Компанията е синоним на козметика без граници със своите над 400 бутика в 30 държави на 5 континента. Гъвкавите възможности, предлагани с франчайзинговата програма на РЕФАН България, дадоха старт за собствен бизнес на стотици малки семейни фирми по целия свят. Всичко, създадено от РЕФАН е химн на българските аромати и прави страната ни разпознаваема сила в деликатната индустрия с козметика и парфюми. За много хора по света РЕФАН е естественият посланик на България, който твори съвършенство с ароматите на нашата природа. Идеята на организаторите е конкурсът да отдаде внимание на успешния бизнес, който със своето устойчиво развитие демонстрира европейски стандарт и просперитет. Отличията се присъждат за изключителен успех, иновации и бизнес-етика, задължителни за просперитета на всяка компания. Това е признание за техния принос в общественото и икономическото развитие. Сред наградените са компании от България, Турция, Италия и Македония. В почетната витрина с международни награди на РЕФАН България Гран при от Balkan Business Awards 2019 ще заеме място до четирите статуетки на Forbes Business Awards. Новата награда ще бъде в компанията на световното отличие от Париж за „Глобални постижения за повишаване на качеството на предлаганите продукти и услуги” на Global Trade Leaders’ Club и на Европейската награда за качество и бизнес престиж - Golden European Award., както и на приза „Най-добър български франчайзинг в Европа“.", "date": "2019.03.08", "title": "Гран при за ароматния бизнес на REFAN"}
{"url": "https://www.monitor.bg:443/bg/a/view/testovata-kapsula-drakon-na-spejs-eks-uspeshno-se-vyrna-zemjata-159204", "text": "Изпитателният космическият кораб \"Дракон\" на компанията \"Спейс Екс\" се спусна успешно в Атлантическия океан на 360 км от брега на Флорида, предадоха световните информационни агенции. Така завърши 6-дневната демонстрационна мисия за НАСА с оглед на подновяване на американските пилотирани полети. За първи път от 50 години американска капсула, предназначена за астронавти, се върна от космоса. Това не се е случвало от 13 март 1969 г., когато \"Аполо 9\", се приводни близо до Бахамите. Тестовата капсула \"Дракон\" беше изстреляна в събота от центъра \"Кенеди\" във Флорида. В неделя тя се скачи с Международната космическа станция, откъдето се разкачи рано сутринта днес. Вместо човек, в капсулата е поставен манекен. Парашутите се отвориха гладко в точния предвиден час - 13,45 по Гринуич (15,45 българско време) на около 360 км от брега на Флорида. Мисията целеше да провери надеждността и сигурността на кораба, който трябва да превозва астронавти до МКС. Връщането на кораба на Земята беше най-сложната част от полета.", "date": "2019.03.08", "title": "Тестовата капсула \"Дракон\" на \"Спейс Екс\" успешно се върна Земята"}
{"url": "https://www.monitor.bg:443/bg/a/view/vylchev-za-dve-godini-s-900-mln-lv-poveche-za-obrazovanie-159187", "text": "За последните две години средствата за образование за отбелязали ръст с 900 млн.лв. Това заяви просветният министър Красимир Вълчев в отговор на парламентарен въпрос за финансирането на средното образование за 2020-2021 година. Просветният министър посочи, че за десет години средствата за целодневната организация на учебния ден са нараснали със 134 млн. Тогава те били близо 36 милиона лева, а днес се отпускат почти 170 милиона лева. От тази година министерството започва и финансирането на дейностите по интереси, за които са заделени 25 млн. от държавния бюджет. Променена е и формулата за финансиране, като по този начин се предоставят допълнителни средства на по-малките училища и детски градини, както и на тези от тях с концентрация на деца и ученици от уязвими групи, обясни Вълчев. Просветният министър посочи, че „През миналата година бяха отпуснати 7 милиона лева за назначаването на тези специалисти, а сега - допълнително са отпуснати близо 6,5 милиона лева.“, каза Вълчев. Увеличен е и с два процента стандартът за гимназиален етап на образование, след като миналата година от министерството констатират системен недостиг на средствата. Поради същата причина следващата година се предвижда увеличение и при детските градини. „Виждаме, че в детските градини е паднала средната пълняемост и това затруднява на бюджета на детските градини, затова догодина ще има допълнително увеличение на средствата за детските градини“, заяви Вълчев. От 2020-а от МОН смятат да финансират с повече средства и центровете за подкрепа за личностното развитие на учениците. Вълчев посочи, че най-важен приоритет са учителите, втори по важност е подобряването на материалната база. Той посочи, че по ОП „Региони в растеж“ и по Програмата за развитие на селските райони са отделени „Това не е достатъчно обаче, защото образователните институции са близо 4000 - училища и детски градини. Приоритет е и преминаването на едносменен режим на обучение в училищата, надяваме се да има и целеви средства за дострояване или за строеж на нови училища,“ заяви министър Вълчев.", "date": "2019.03.08", "title": "Вълчев: За две години с 900 млн.лв. повече за образование"}
{"url": "https://www.monitor.bg:443/bg/a/view/zatjaga-se-kontrolyt-na-detskite-ploshtadki-159196", "text": "Стопаните на площадки за игра ще изготвят и актуализират списък с поддържаните и контролираните от тях площадки. В плановете си за контрол и поддържане на площадките за игра те ще определят мерките, средствата, сроковете и отговорниците за поддържането на площадките съобразно нормативните изисквания. Това предвиждат промени в Наредба №1 от 2009 г. за условията и реда за устройството и безопасността на площадките за игра, които МРРБ предлага. Целта е да се повиши контролът на тези съоръжения. Промените са публикувани за обществено обсъждане на Портала за обществени консултации и в сайта на Министерството на регионалното развитие и благоустройството. Площадките за игра, които не са приведени в съответствие с изискванията на наредбата до края на миналата година, ще трябва да бъдат включени от стопаните в плановете за контрол и поддържане с необходимите за това мерки, финансови средства и срокове за изпълнение. Новост в проекта е контролът върху съставените от стопаните планове за поддръжка и тяхното изпълнение. Общинските съвети ще са отговорни за спазването им по отношение на площадките, чиито стопани са местните власти. За обществено достъпни площадки за игра, стопанисвани от физически или юридически лица, контролът ще се упражнява от Комисията за защита на потребителите по реда на Закона за защита на потребителите. Стопаните за своя сметка ще трябва да премахнат площадките, които не са в списъка и в плана за контрол и поддържане, и ще бъдат отговорни за обезопасяването им и недопускането на лица до тях. От 1 до 5 месеца се удължава времето за извършване на периодичния контрол на състоянието на площадката от стопанина в зависимост от интензивността на посещението й. Определени са по-сериозни контролни дейности с проверки на функционирането и стабилността на съоръженията за игра, състоянието на настилките и оценка на безопасността на площадката. Промените предвиждат органът за контрол да уведоми производителя или доставчика, например на съоръжение за игра, ако при годишния контрол установи несъответствие с изискванията в техническата документация. При изграждането и въвеждането в експлоатация на площадките за игра ще се изисква проверка за съответствие на съоръженията, настилките и елементите на обзавеждането с техническата документация на производителите им. В констативния акт за изпълнена площадка за игра ще бъдат включвани специфични данни като описание на монтираните съоръжения, параметри на настилките и съответствието им с инвестиционния проект и предоставените за тях сертификати или документи. Измененията в нормативния документ целят подобряване безопасността на площадките за игра.", "date": "2019.03.08", "title": "Затяга се контролът на детските площадки"}
{"url": "https://www.monitor.bg:443/bg/a/view/legendata-todor-simov-stana-na-90-godini-159205", "text": "Легендата в българския волейбол Тодор Симов навърши 90 години. Роденият на 8 март 1929 г. в Перник разпределител е минал като състезател през спортове като водна топка, лека атлетика - скок височина и футбол, преди да се посвети на волейбола. От 1942 година учи в Търговската гимназия в София. След това завършва висше икономическо образование. Цялото му семейство е свързано със спорта. Синът му Ценко Симов, коментатор в БНТ, беше хокеист, другият му син - Любомир Симов, е треньор по футбол. Внукът Тодор Симов, син на волейболистката Румяна Златева и на Любомир, пък е футболист от школата на \"Левски\", където сега е помощник треньор. Тошара, както е известен Тодор Симов старши, започва волейболната си кариера в \"Рудничар\" (Перник), преименуван по-късно в \"Миньор\". След това играе в ЦСКА, \"Славия\" и \"Червено знаме\". Като национал участва в специалния промоционален турнир в София по повод 53-ата сесия на МОК (1957 г.), спечелен от българския отбор, на който се взема решение за включване на волейбола в олимпийските игри. Като национал спечелва бронз на световните първенства в Прага'49 и Москва'52. В Москва е обявен и за най-добър разпределител. Същото признание получава и на световното в Париж'56, където българите се класират на 5-о място. Има и бронз от европейското първенство през 1954 година в Букурещ. Като треньор води националните тимове на Куба за жени и за младежи от 1968 до 1971 г., селекционер е на мъжкия национален отбор на България за мъже 1971 - 1972 г., на испанския за жени 1974 - 1978 г., бил е наставник в клубни тимове в Италия 1982 - 1992 г. Носител е на орден \"Стара планина\" I степен, заслужил майстор на спорта, заслужил треньор, притежава още много отличия. В момента заедно с журналиста Асен Минчев съставят и пишат статистическите справочници \"За най-добрите - само цифри и факти\" за българския волейбол.", "date": "2019.03.08", "title": "Легендата Тодор Симов стана на 90 години"}
{"url": "https://www.monitor.bg:443/bg/a/view/lekari-zaradvaha-rodeno-pred-10-godini-pyrvo-momichence-159182", "text": "Цветя и таблет за 10-я си рожден ден получи четвъртокласничката Евгения Генчева, която се оказа първото бебе, родено във все още незаработилата тогава официално болница „Тракия“ В Стара Загора. Мъничката Женя се родила в навечерието на 8 март, на раждането акуширала д-р Калина Пиперкова и д-р Жанета Илиева, днес завеждащи АГ и Неонатологично отделение. Те си припомниха, че рискували да приемат родилката Лиляна Георгиева без да са сигурни дали здравното заведение ще получи навреме „благословията“ на МЗ, защото тя настоявала появата на бебето да се случи в новата частна старозагорска болница и точно под техните грижи. В крайна сметка всичко преминало добре, Женя се появила на бял свят с истински манекенски мерки . \"Роди се едно прекрасно  момиченце и ние се вълнувахме толкова много, все едно че за първи път в  живота си виждаме бебе.Разделихме се с Евгения и родителите й с обещанието, че Болница \"Тракия\" няма да забрави специалната си рожденичка в нито един от важните моменти  в живота й - и когато стане абитуриент, и когато стане студентка…“,\", разказа с усмивка  д-р Жанета Узунова. За изминалите 10 години тук са се появили близо 5 000 бебета, последното беше на път докато порасналата вече Евгения получаваше цветята и поздравленията за празника.", "date": "2019.03.08", "title": "Лекари зарадваха родено пред 10 години първо момиченце"}
{"url": "https://www.monitor.bg:443/bg/a/view/ostaviha-chichkovcite-ot-gylybovo-za-postojanno-v-aresta-159178", "text": "Постоянна мярка за неотклонение „задържане под стража“ постанови на 8 март състав на районния съд в Гълъбово спрямо двама местни жители, които са обвиняеми по досъдебно производство за съвъкупление и блудство с момиче, което не е навършило 14 години. Срещу 51 – годишният собственик на транспортна фирма Николай Пейков обвинението е за многократно полово сношение с непълнолетната Д.,а срещу неговия приятел: 49-годишният Владимир Желев, притежател на пицария в центъра на миньорското градче и дългогодишен самодеец в тукашната театрална трупа то е за блудствени действия със същата хлапачка. Почти три години е продължила „връзката“ между „чичковците“ и детето, което в началото още не било навършило 12 години, съобщиха запознати с хода на досъдебното производство. Водещ по неофициални данни бил Николай, който живеел в съседство с дома на момиченцето, на последващ етап се включил и Владимир. В хода на разследването са иззети снимки, на които са заснети сексуални сцени с малолетката.Фотографиите са правени от Николай, който в съдебна зала е заявил, че след това ги е изтрил и не ги е разпространявал. За случващото се между чичковците и момиченцето са знаели доста хора от най-близкото им обкръжение, но не е имало реакция, коментират запознати. На този етап няма данни родителите на жертвата да са знаели за „приятелството“, но за сметка на това е имало педагози, които са „поназнайвали“ подробности. Малката  е ученичка в седми клас, ползва ресурсен учител поради интелектуални затруднения. Извършена е била медицинска експертиза, назначени са още няколко други. Момиченцето се е регистрирало  в социалните мрежи със собственото си име, но е завишило с близо 7 години истинската си възраст.Ден след като историята стана публична профилът, който имаше над 200 „приятели“  бе закрит. Момичето липсва сред „приятелите“ на двамата „чичковци“. Определението за крайната мярка за неотклонение „задържане под стража“ може дабъде обжалвана пред старозагорския окръжен съд на 15 март. До последно познати и приятели на задържаните не искаха да повярват, че са били способни на подобни  сексуални извращения“, появиха се дори съмнения, че са станали жертва на „постановка“ от конкуренти.", "date": "2019.03.08", "title": "Оставиха „чичковците“ от Гълъбово за постоянно в ареста"}
{"url": "https://www.monitor.bg:443/bg/a/view/danychnite-vlizat-zad-bara-da-brojat-oboroti-v-zimnite-kurorti-159192", "text": "Местата за настаняване в зимните курорти и Велинград ще бъдат подложени на открито наблюдение, проверки и ревизии, съобщиха от приходната агенция.  4 и 5 звездните хотели в Банско, Пампорово и Боровец осигуряват персонала си на средно 764 лв. месечно, което е с близо 200 лв. по малко от средния осигурителен доход за страната и значително по-ниско от обичайните възнаграждения в бранша. Във Велинград в същата категория хотели осигурителният доход е 540 лв., което е дори под минималния осигурителен доход, допълват от НАП. Затова данъчните ще извършват открито наблюдение, което представлява явно присъствие на инспектори на НАП в търговския обект в продължение на седмици, като се следят оборотите и отчитането им на касовите апарати, работното време и заетостта на персонала. Ако бъдат открити значителни разлики в осигуряването на персонала в даден обект спрямо подобни такива на същата територия, е възможно извършването на ревизия, при която осигурителните вноски могат да бъдат определени по аналогия, допълват от НАП. Колко губи всеки, приел да бъде осигуряван на по-ниска от реалната си заплата може да изчисли чрез специално създадения   от НАП и НОИ. „Има пряка връзка между укриването на обороти и т.нар. „заплата в плик“. Неиздаването на касови бележки формира приходи, от които в последствие се изплащат необложени възнаграждения. Проверките, които започваме в хотелите целят да пресекат тази практика“, каза директорът на „Фискален контрол“ в НАП Спас Шишков.", "date": "2019.03.08", "title": "Данъчните влизат зад бара да броят обороти в зимните курорти"}
{"url": "https://www.monitor.bg:443/bg/a/view/bylgarska-gracija-tancuva-vyv-filma-dymbo-159189", "text": "Красива българка е част от екипа на „Дъмбо“ – невероятна игрална адаптация на класическия анимационен филм на „Дисни“, която този месец ще завладее големия екран. В дългоочакваната мегапродукция, родена от въображението на Тим Бъртън, ще видим нашата Радина Филипова, позната като една от най-ярките индивидуални състезателки по художествена гимнастика през последните години, а след края на професионалната й кариера – и от съдийската скамейка. През 2017 г., след изключително прецизен подбор, Радина получава одобрение от студиото на „Дисни“ за на „Дъмбо“ и заедно с още 4 български момичета поема към Лондон, където протича снимачният процес. „Подготовката за такава грандиозна продукция е изключително сериозна. Месец и половина бяхме в Лондон, за да направим най-съвършената хореография, в която всички сме като една. Беше огромна чест и удоволствие за мен да бъда част от този невероятен екип“, споделя Радина. На снимачната площадка българската грация се запознава със звездите Дани де Вито и Колин Фарел. За тях споделя, че освен ненадминати професионалисти са и изключително земни и приятни хора, с които всеки би бил щастлив да общува. „Тази възможност беше не просто професионален ангажимент, това който рядко може да се случи. Затова съм благодарна, че попаднах там, вложих всичките си усилия и енергия, запознах се със страхотни хора и научих много“, казва още Радина за приключението, наречено „Дъмбо“. Цирковите сцени във филма се отличават с изключителен синхрон и са абсолютен връх в едно от най-древните и обичани изкуства. Циркът в „Дъмбо“ представлява своеобразен дом и професионална арена, където всички герои от лентата откриват вдъхновение, сигурност и път към мечтите си. Именно заради това той се превръща в един от най-ярките акценти с послание към зрителите. Точно в тези сцени място намира и прекрасната Радина, която с нетърпение очакваме да видим като част от прелестната хореография в продукцията. Със „Дъмбо“ долита в кината на 29 март на 2D, 3D, IMAX 3D и 4DX в дублирана и субтитрирана версия.", "date": "2019.03.08", "title": "Българска грация танцува във филма „Дъмбо“"}
{"url": "https://www.monitor.bg:443/bg/a/view/vladika-otbeljaza-lichen-praznik-s-moleben-za-zdrave-159179", "text": "С молебен за здраве, отслужен в катедралния храм „Свети Николай Мирликийски“ отбеляза 43-та си годишнина на 8 март старозагорският митрополит Киприан, в службата взеха участие пловдивският владика Николай, игуменът на Троянския манастир, величкият епископ Сионий и знеполския епископ Арсений. В специално обръщение към дошлите да го поздравят миряни митрополит Киприан припомни, че негов духовен отец е предходникът му на поста в епархията Панкратий, а сред първите подали му ръка в новото поприще е бил митрополит Николай. „Благодаря на представителите на държавната, съдебната, законодателната и изпълнителната власт, както и на дипломатическия корпус на страната ни в Одрин и Истанбул, за доверието и духовната им грижа да обгрижваме българските енории там, защото те са съществуващи и ще пребъдват. Изказвам и огромна благодарност на членовете на Св. Синод на БПЦ и най-вече за отеческата и бащинска грижа на Негово Светейшество Българският патриарх Неофит.“, каза още в словото си владиката. В аванс се знае, че отново той ще води делегацията , която ще донесе благодатния огън от Йерусалим за Великденските празници. Сред дошлите да поздравят владиката, който има трайни интереси в класическата музика като диригент  имаше и музиканти, които му подариха партитури  и диригентска палка.", "date": "2019.03.08", "title": "Владика отбеляза личен празник с молебен за здраве"}
{"url": "https://www.monitor.bg:443/bg/a/view/penev-berbatov-e-prikluchena-tema-159191", "text": "Треньорът на ЦСКА Любослав Пенев заяви, че за него темата „Димитър Бербатов“ е приключена и той не знае нищо за евентуално пристигане на нападателя в отбора. По думите му „червените“ се намират в добро състояние и ще дадат всичко от себе си, за да си тръгнат с трите точки от днешното гостуване на „Етър“. „Имаме контузени, но разполагаме с достатъчен брой футболисти. Що се отнася до Димитър Бербатов, за мен тази тема е приключена също. Много добре познавам отбора на „Етър“ и това че загубихме в приятелския мач, нищо не означава. Аз водя ЦСКА точно един месец, чака ни различен мач. Дали ме притеснява, че под мое ръководство допускаме гол във всеки мач? Така е, допускаме, работим в тази насока. Никой не е застрахован, въпросът е да намалим грешките до минимум. Момчетата разбират и се справят. Знаем в кои минути се допускат головете, има си обяснение, така е“, коментира Пенев. По думите му както ЦСКА, така и съперниците си дават сметка какво означават точките. „Искаме да победим и да сме близо до постигането на целта, така ще бъде. За мен не е проблем да определя стартовия състав. Един футболист може да играе ляв централен защитник или ляв бек, въпрос на ситуация. Или дясното крило да отиде отляво. Това са вътрешни ротации, понякога ги правя поради това, че има контузени футболистии това е напълно нормално\", допълни наставникът на ЦСКА. „Червените“ се изправят срещу „Етър“ на стадион „Ивайло“ днес от 17.30 ч.", "date": "2019.03.08", "title": "Пенев: Бербатов е приключена тема"}
{"url": "https://www.monitor.bg:443/bg/a/view/zvezdi-ot-hari-potyr-i-igra-na-tronove-idvat-za-comic-con-159190", "text": "Растящото с умопомрачителни темпове събитие Aniventure Comic Con, което среща попкултурата с фантастиката, ще доведе у нас sci-fi легенда на 80-те, за която Queen пишат една от най-популярните си песни, а Джордж Лукас се вдъхновява в създаването на „Междузвездни войни“. Гости на фестивала ще бъдат и грифиндорецът, чиито магии почти винаги водят до експлозия, и дивачката, превърнала се във верен слуга на Бран и Рикон Старк в сериала „Игра на Тронове“. Всички те са само част от най-мащабното младежко събитие в България, което ще се проведе на 14 и 15 септември 2019-а в Интер Експо Център. Сам Джоунс е актьорът, изиграл комикс героя Флаш Гордън, който се превръща в огромен хит през 80-те. Филмът е едно от първите научно-фантастични приключения, поставило началото на междугалактическите битки. По-късно Сам взима участие и в двете части на комедията „Приятелю Тед“. За феновете на „Хари Потър“ Наталия Тена е позната като най-младия аврор в Ордена на феникса, който се появява за първи път в 5-а част и до края на поредицата помага на Хари в битките срещу въздигането на Черния лорд. В продукцията на HBO „Игра на тронове“ тя играе Оша, дивачката, превърнала се в най-верния слуга и закрилник на братята Старк. Впоследствие взима участие и в sci-fi сериалите Origin и Black Mirror. Девън Мъри е третият актьор, който ще се качи на сцената на Aniventure Comic Con 2019. Той влиза в ролята на Сиймъс Финигън във всички части на „Хари Потър“ и още през първата година се откроява с магиите, които винаги водят до експлозия. По-късно в поредицата грифиндорецът се присъединява към армията на Дъмбълдор, водена от Хари. Всеки от тях ще има панел на главната сцена, както и обособена Meet&Greet зона за среща и снимка с фенове. За първа година по време на Aniventure Comic Con, освен стандартните и ULTRA билети, ще се предлагат и специални пакети за феновете на Хари Потър и Флаш Гордън, които ще включват лични срещи с героите, снимки, автографи и бърз достъп до събитието в двата дни. Всички билети са вече в продажба. Стандартните са на цена 35 лева за целия уикенд.", "date": "2019.03.08", "title": "Звезди от „Хари Потър“ и „Игра на тронове“ идват за Comic Con"}
{"url": "https://www.monitor.bg:443/bg/a/view/novata-serija-samsung-galaxy-s10-veche-e-nalichna-v-a1-159185", "text": "Най-новите модели на Samsung – Galaxy S10, Galaxy S10+ и Galaxy S10e – вече са налични в търговската мрежа на А1. Samsung Galaxy S10+ може да се закупи за 1 299,99 лева в брой или за 59,99 лева на месец с абонаментен план A1 ONE Unlimited 5XL. Със същия план цената на Galaxy S10 е 1079,99 лева в брой или 49,99 лева на месец, а Galaxy S10e е достъпен за 879,99 лева в брой или 39,99 лева на изплащане. A1 стартира предварителни поръчки на новата серия смартфони Samsung Galaxy S10 на 21 февруари, веднага след световната премиера на моделите. Първите 1 000, които закупят и активират Samsung Galaxy S10 или S10+ до 15 март и се регистрират в приложението на Samsung Members между 1 и 8 април, ще получат безплатно новите слушалки Galaxy Buds. Новата серия на Samsung залага на новия Infinity-О дисплей, извит по двата ръба с малък отвор за предните камери в горния десен ъгъл. Galaxy S10 разполага с 6,1-инчов QHD+ sAMOLED дисплей с резолюция 3040х1440 пиксела. Този при Galaxy S10+ е 6,4-инчов QHD+ sAMOLED, с резолюция 3040х1440, а S10e има 5,8-инчов FHD+ sAMOLED дисплей с резолюция 2280х1080. И трите са оборудвани с Gorilla Glass стъкло от последно поколение за по-голяма здравина. S10 и S10+ разполагат и с Ultrasonic сензор за пръстови отпечатъци, който е вграден в дисплея на устройството. При S10e има стандартен сензор, който е разположен на старт бутона отстрани на корпуса. Камерите на новата Galaxy S10 серия разполагат с изкуствен интелект и редица функции, които позволяват заснемане на висококачествени изображения дори при по-слаба осветеност. Основната камера при S10 и S10+ е тройна в конфигурация 12МР Dual Pixel+12МР Wide+16МР Ultra Wide. При S10e основната камера е двойна в конфигурация 12МР Dual Pixel +16МР Ultra Wide. Galaxy S10+ се предлага с двойна UHD селфи камера в конфигурация 10МР+8МР, а S10 и S10е идват с 10МР UHD сензор. И при трите нови модела процесорът е Exynos 9820 на Samsung. Те идват във версии с 6GB за S10e, 8GB за S10 и S10+ и 12GB RAM за ексклузивната керамична версия на S10+. Вградената памет ще е съответно 128GB за S10e, 128GB за S10 и 128GB, и 1TB за S10+. Телефоните имат още USB-C, IP68 рейтинг на корпусите, поддържат безжично зареждане, като могат да зареждат и други устройства, благодарение на новата функция PowerShare.", "date": "2019.03.08", "title": "Новата серия Samsung Galaxy S10 вече е налична в A1"}
{"url": "https://www.monitor.bg:443/bg/a/view/bylgari-bedstvat-v-anglija-2-sedmici-spjat-na-otkrito-159176", "text": "Трима българи бедстват в Англия, след като останаха без подслон и пари, за да се приберат в родината си. За това алармира кюстендилецът Стефан Лазаров, който стартира кампания в помощ на момчетата. Румен Стоянов, Мойсей Борисов и Пламен Руменов се намират в момента в град Манчестър. „От две седмици момчетата спят на открито на пазара „Лонгинг сайт“ в Манчестър. Обръщам се с молба към всички хора, които са пръснати по света. Нека направим така, че тези момчета да се приберат в родния си град. Вече съм се свързал и с посолството, надявам се съвсем скоро да бъде оказана помощ на тези бедстващи кюстендилци“, коментира още Лазаров. Румен, Мойсей и Пламен заминават за Англия преди 3 месеца. Те са от ромския квартал „Изток“ в Кюстендил. Момчетата решили по честен път да изкарват прехраната си, докато не попадат в капан. Там работят в една фабрика, която накрая не им плаща и ги оставя без подслон и пари на улицата. „Момчетата не са заминали с някаква частна фирма, а чрез познати. Първоначално са имали подслон, работодателят си приспаднал заплатата от първия месец за пътни. Обещал на третия, че ще им плати, но вместо това им казал да напуснат. Все още нямаме информация коя е фирмата, към която са работили. В момента най-важно е да ги върнем в България“, обяви още Лазаров. Единият от мъжете е в много тежко здравословно състояние. Болен е от диабет и получава постоянно припадъци. „Ако час по-скоро не върнем тези хора в нашата държава рискуваме, след това да събираме пари, за да транспортираме телата им“, каза още Стефан Лазаров.", "date": "2019.03.08", "title": "Българи бедстват в Англия, 2 седмици спят на открито"}
{"url": "https://www.monitor.bg:443/bg/a/view/djakpotyt-v-6-ot-49-stava-1-s-9-475-mln-leva-159195", "text": "Джакпотът в играта \"6 от 49\" ще стане №1 по големина в историята на тотото тази неделя.  За последните дни преди тегленето на тираж №19 в четвъртък той порасна със 168 653,63 лв. и достигна 9 270 290,80 лева. До тираж №20 се очаква да скочи с още поне 205 000, с което ще мине рекордната досега сума от 9 472 290,80 лева, спечелена от двама късметлии в тираж №92 през 2012 г. За това рязко увеличение причината е и в специалният неделен тираж, за който цената на една комбинация е по 1,20, вместо по 1 лев, както е за редовните. Общата сума във всички джакпоти пък ще мине 13 млрд. лева, което също не се е случвало досега. В \"6 от 42\" се очаква да се съберат към 483 000 лв., в \"5/50 - 1/12 Зодиак\" си стоят непроменящите се 3 млн., в \"Тото Джокер\" се трупат над 40 000, а в \"Рожден ден\" - към 5000. Най-голямата печалба в тираж №10 е 75 580,40 лева от играта \"6 от 42\". Тя е от 1 петица за 580,40 лв. и 75 000 от наградния фонд на \"Пари плюс\" (или \"Втори шанс\" за тази игра). Късметлията е пускал 4 комбинации за 3 лв. в Благоевград. След него с 24 560,60 лв. се нарежда играч, улучил единствената петица във II теглене на \"5 от 35\" и още 5 четворки по 163,10 лв. Той е заложил на 6 числа пълно комбиниране (ПК) в 4 области и 4 комбинации за \"Тото Джокер\" в абонаментен фиш за 2 тиража за 35,20 лв. В \"6 от 49\" пък любител на залозите си осигури 4903,50 лева, като уцели 2 петици по 2331,50 лв. и 5 четворки по 48,10 със 7 ПК в 1 област за 7 лв.  Числа - (3, 17, 19, 38, 42, 43); 6 - няма, 5 - 20 по 2331,50 лв., 4 - по 48,10 лв., 3 - по 3,60 лв.; ДЖАКПОТ: 9 270 290,80 лв.  Числа - (3, 16, 20, 26, 31, 37); 6 - няма, 5 - 18 по 580,40 лв., 4 - по 27,70 лв., 3 - по 3,20 лв.; ДЖАКПОТ: 463 320,19 лв.  I теглене - (4, 6, 14, 21, 22); 5 - няма, 4 - по 176,10 лв., 3 - по 7,80 лв.; II теглене - (8, 22, 25, 32, 33); 5 - 1 от 23 745,10 лв., 4 - по 163,10 лв., 3 - по 6,90 лв.  Числа - (1, 15, 32, 39, 44); Зодия 12 - Риби; 5+1 - няма, 5 - няма, 4+1 - няма, 4 - 3 по 500,00 лв., 3+1 - 9 по 100,00 лв., 3 - 107 по 10,00 лв., 2+1 - по 5,00 лв., 1+1 - по 1,50 лв., 2 - по 0,80 лв., 0+1 - по 1,00 лв.; ДЖАКПОТ: 3 000 000,00 лв.  Позиции - (1, 4, 8); Цифри – (4, 6, 5); 3 - няма, 2 - 584 по 63,00 лв.; ДЖАКПОТ: 36 811,30 лв.  Година 25, месец 12, дата 24, ден 4; I група - няма, II - няма, III - няма, IV - 1 от 236,00 лв., V - няма, VI - 4 по 47,20 лв., VII - 6 по 39,30 лв., VIII - 13 по 14,50 лв., IX - 43 по 6,60 лв., X - по 3,90 лв., XI - по 7,40 лв., XII - по 2,00 лв., XIII - по 2,10 лв., XIV - по 1,40 лв., XV - по 0,94 лв.; ДЖАКПОТ: 4017,79 лв.", "date": "2019.03.08", "title": "Джакпотът в \"6 от 49\" става №1 с 9,475 млн. лева"}
{"url": "https://www.monitor.bg:443/bg/a/view/44-meseca-zatvor-za-hvanat-s-kanabis-za-70-stotinki-159180", "text": "44 месеца ще прекара зад решетките 23 – годишен гълъбовец, който на 21 август м.г. е бил спипан с една цигара марихуана на стойност 70 стотинки и се сбил с униформен полицай. Живко М. П. е сключил споразумение с наблюдаващия досъдебното производство прокурор като и признал вината си по повдигнатите му две обвинения за дрога и нанесена лека телесна повреда на служител на МВР, когото ухапал при задържането .  Наказанието за тези две престъпления е 7-месечен престой в затвора при първоначален строг режим за изтърпяване. Другите три години са от предходно осъждане за нанесена с нож рана върху лицето на негов познат при сбиване на 11 ноември 2015 година в центъра на миньорския град. Изпълнението на присъдата тогава е било отложено за срок от 5 години, новите две престъпления са били извършени в условията на изпитателния срок.", "date": "2019.03.08", "title": "44 месеца затвор за хванат с канабис за 70 стотинки"}
{"url": "https://www.monitor.bg:443/bg/a/view/slivnalija-probva-svijdane-sled-pocherpka-159183", "text": "49-годишен жител на Сливен е бил задържан малко преди полунощ на 7 март след като в нетрезво състояние пробвал да влезе в едно от отделенията на местната МБАЛ „Д-р Иван Селимински“. След отказа на охраната да го допусне в сградата Мишел Кръстев започнал да блъска по вратата и да ругае на висок глас като отправил заплахи:„За нула време ще ви уволня, мишки такива! Ще видите вие кого спирате, вашата мама…“. При пристигането на униформените служители на реда Кръстев заявил, че искал да поздрави с празника на жената своя близка, която била настанена наскоро за лечение.Заради агресивното му поведение и отказ да се подчини се наложило да му бъдат сложени белезници и да бъде отведен в ареста. Мъжът няма предходни криминални прояви, няма нанесени материални щети.  ", "date": "2019.03.08", "title": "Сливналия пробва свиждане след почерпка"}
{"url": "https://www.monitor.bg:443/bg/a/view/pravitelstvoto-na-finlandija-hvyrli-ostavka-159171", "text": "Финландското правителство подаде оставка, след като се отказа от плановете си да реформира системата за здравеопазване, предаде Ройтерс, цитирайки канцеларията на президента Саули Нинистьо. Президентът прие оставката на премиера Юха Сипиле, и възложи на неговото правителство да продължи да работи като служебно до съставянето на нов кабинет. Преамиерът подаде оставка, защото здравната реформа не може да бъде реализирана през мандата на това правителство, написа в Туитър Анти Кайконен, председател на парламентарната група на партията на Сипиле \"Финландски център\". Оставката на кабинета беше подадена само месец преди парламентарните избори, насрочени за 14 април, след като Сипиле не успя да прокара реформата, смятана за ключов елемент от плана на правителството да балансира държавния бюджет.  ", "date": "2019.03.08", "title": "Правителството на Финландия хвърли оставка"}
{"url": "https://www.monitor.bg:443/bg/a/view/dermendjiev-pylnite-tribuni-shte-ni-motivirat-dokraj-159175", "text": "Старши треньорът на \"Левски\" Георги Дерменджиев бе категоричен по време на пресконференцията си преди дербито с шампиона \"Лудогорец\", че пълните трибуни на стадион “Георги Аспарухов” ще мотивират допълнително неговите футболисти.   \"Желанието ми е било винаги стадионът да бъде пълен. Тези фенове, които ще изпълнят трибуните на “Георги Аспарухов”, ще накарат футболистите да бъдат по-отговорни. Всичко в първенството е възможно, но на този етап аз точките не ги броя. Трите поредни победи не бива да ни заблуждават. Искам преди всичко да изградя определен стил на игра, но не бих се наел да правя каквито и да е сравнения с други отбор. Последните събития около клуба са най-положителното, което можеше да се случи. От тук нататък трябва да следваме и изпълняваме зададената програма”, коментира Дерменджиев. “Познавам добре съперника. Има много малко футболисти, които не са били по мое време, така че съм наясно с играчите, с които разполагат. Искам цялата енергия, която имам, да влагам в името на Левски”, допълни още специалистът.", "date": "2019.03.08", "title": "Дерменджиев: Пълните трибуни ще ни мотивират докрай"}
{"url": "https://www.monitor.bg:443/bg/a/view/hram-sybira-drehi-za-bedni-v-dupnica-159177", "text": "Храмът „Свети Георги Победоносец“ в Дупница събира дрехи за бедни деца и възрастни хора от региона. Вече стотици са отзовалите се на кампанията, която първоначално стартира в социалните мрежи. На централния вход на храма е поставен щендер с дрехи и всеки нуждаещ се може да избере това, от което има нужда. Който пък иска да помогне, може да занесе това, което прецени. „60-70% от дрехите са с етикети. Има дрехи, обувки, даже и играчки за децата. Това една наистина прекрасна кауза, в която се включват много хора“, каза архиерейският наместник на Дупнишка духовна околия, отец Георги Паликарски. Сред помогналите е и 29-годишната Виолина Бекирова, която е позната сред дупничани като добрата фея. „Успях да събера няколко чувала с дрехи, нови или много запазени. С мен се свързаха много хора от Дупнишко, които на драго сърце решиха да помогнат. Направихме дарението вчера и много се надявам, че ще продължим и занапред да помагаме на хора в нужда“, обясни Виолина. 29-годишното момиче се включва в поредна благотворителна кауза. Само преди три месеца тя дари личните си спестявания за приюта на отец Иван в Нови Хан. Младата жена се занимава от 4 години с благотворителност и единствената й цел е да помага на социално слаби хора и домове. Сред последните кампании на Виолина е тази за 8-годишно момиченце от София, което се нуждаеше спешно от дрехи и обувки. „Много е важно човек да помага. По този начин не си даваш парите на вятъра и в същото време правиш другите щастливи. Няма нищо по-хубаво от това“, каза още Виолина.", "date": "2019.03.08", "title": "Храм събира дрехи за бедни в Дупница"}
{"url": "https://www.monitor.bg:443/bg/a/view/inspektori-proverili-4172-stroitelni-firmi-159184", "text": "Инспектори проверили условията на труд в 4172 строителни предприятия в страната през 2018г., отчитат от инспекцията по труда. Това е над 12% от всички проверки. Установени били над 25 000 нарушения, като челно място заемало неспазването на здравословните и безопастни условия на труд, следвани от нередности в трудовите правоотношения. Инспекторите предприети принудителни административни мерки срещу нарушителите. Освен това били издадени 158 акта за спиране на обекти, работно оборудване, работни места, пряко застрашаващи живота и здравето на работещите. 541 строители се трудели без сключен договор. Смъртните злополуки в строителството през 2018г. пък намаляват при сериозен ръст на строителните обеми. Инцидентите с фатален край найчесто са в резултат на необезопасени работни места и неизползване на лични предпазни средства. По данни на НСИ разгънатата застроена площ на новите сгради през 2018 г. е с над една пета повече спрямо 2017 г. и достига почти 4.9 млн. кв. м при около 4 млн. кв. м. година порано. Злополуките на работното място общо са 207, а година по-рано са били 175. Пикът в трудовия травматизъм в сектора през последните години е бил през 2014 г., когато са регистрирани 244 злополуки на работното място, 22 от които - с фатален изход. В същото време тогава общата разгъната площ на строителството на нови сгради е била 2.2 млн. кв. метра. През изминалата година били инспектирани общо 32 309 фирми от всички икономически дейности.", "date": "2019.03.08", "title": "Инспектори проверили 4172 строителни фирми"}
{"url": "https://www.monitor.bg:443/bg/a/view/orjazvat-semejstvo-simpsyn-zaradi-majkyl-djeksyn-159181", "text": "Създателите на популярната анимационна поредица \"Семейство Симпсън\" са решили да изтеглят един епизод, в който звучи гласът на Майкъл Джексън след скандалните разкрития, направени в новия документален филм за Краля на попмузиката \"Да напуснеш Невърленд\". Това решение било взето от изпълнителния продуцент на анимационната поредица Джеймс Брукс. \"Това беше единственият възможен избор. Хората, с които споря всеки ден за шегите в сериала и с които работя, са настроени също еднозначно\", заяви Брукс. Решението било взето след новите обвинения в педофилия по адрес на Джексън от две негови жертви, отправени в документалната лента \"Да напуснеш Невърленд\", излъчена от HBO.", "date": "2019.03.08", "title": "Орязват \"Семейство Симпсън\" заради Майкъл Джексън"}
{"url": "https://www.monitor.bg:443/bg/a/view/remontira-se-platnoto-za-plovdiv-na-trakija-na-mosta-nad-reka-elshishka-159163", "text": "Движението по моста над река Елшишка при км 89-ти на АМ „Тракия“ се осъществява двупосочно в платното за София. Временната организация се налага заради ремонт на платното за Пловдив. Това  информираха от Агенция „ Пътна инфраструктура“. Ремонтните дейности предвиждат смяна на гредите на мостовото съоръжение, нова хидроизолация, асфалтиране и хоризонтална маркировка. Очаква се строителните работи да приключат до края на май т. г. В края на ноември миналата година завърши ремонтът на платното за София. За улеснение на трафика от 13 ч. всеки петък до 17 ч. в събота, в района на ремонтирания участък, ще има две ленти в посока Пловдив и една за София. От 17 ч. всяка събота до 10 ч. в понеделник ще има две ленти за София и една лента за Пловдив. Целта е улеснение на трафика в пиковите часове през почивните дни, когато много хора тръгват на път. От пътноподдържащото дружество АПИ ще изисква работа при максимална мобилизация, за да може предвидените ремонтни дейности да бъдат завършени във възможно най-кратък срок. Необходимо е шофьорите да карат внимателно и със съобразена скорост, спазвайки пътната сигнализация.    За да избегнат ремонтите в участъка на моста над р. Елшишка на АМ „Тракия“ шофьорите могат да използват и следните алтернативни маршрути: ·        за пътуващите от София към Пловдив отбиването е при пътен възел „Церово“ на АМ „Тракия“ по път III-8402 Виноградец - Карабунар - Злокучене – Септември, път I-8 Лозен - Звъничево - Пазарджик - Мало Конаре - Говедаре, път III-8005 - с. Цалапица до пътен възел „Цалапица“ на АМ „Тракия“, и обратно за идващите от Пловдив към София; ·        от пътен възел „Церово“на АМ „Тракия“ се отбива по път III-8402 Виноградец – Карабунар, път III-3704 Бошуля - Пазарджик, път I-8 Пазарджик - Мало Конаре - Говедаре, път III-8005 с. Цалапица до пътен възел „Цалапица“ на АМ „Тракия“, и обратно за идващите от Пловдив към София; ·        от пътен възел „Калугерово“ на АМ „Тракия“ се отбива по път III-803 Динката - Драгор, път II-37 /Пазарджик/, път I-8 Пазарджик - Мало Конаре - Говедаре, път III-8005 с. Цалапица до пътен възел „Цалапица“ на АМ „Тракия“, и обратно за идващите от Пловдив към София.  ", "date": "2019.03.08", "title": "Ремонтира се платното за Пловдив на „Тракия“ на моста над река Елшишка"}
{"url": "https://www.monitor.bg:443/bg/a/view/izlojba-bylgarki-ot-staro-vreme-v-blagoevgrad-159162", "text": "На връх 8 март в благоевградския Исторически музей беше открита изложбата „Българки от старо време“. Непознати досега архивни снимки и дарени на музея лични вещи разказват за съдържателния и сетивен живот на българката от Горна Джумая, днешен Благоевград, от 100 години насам. Заместник-кметът по култура и хуманитарни дейности на община Благоевград Христина Шопова поздрави всички дами по случай 8 март, като им пожела да бъдат все така вдъхновяващи. Тя изтегли и томбола, подготвена от \"Орифлейм\". В програмата при откриването на изложбата участие взеха детският балет „Кроазе“, състав за стари градски песни „Нежни звуци“ и детска фолклорна група „Джумайчета“ към читалище „Никола Вапцаров 1866“- Благоевград. В откриването на експозицията се включиха и „Движение Ние, жените“, които бяха приготвили по стари рецепти от своите майки и баби вкусни баници, грис халва, кадаиф и други изкусителни лакомства, с които бяха нагостени присъстващите. Изложбата е реверанс към всички дами от някогашната Горна Джумая и днешния Благоевград по повод Празника на жената- 8 март!", "date": "2019.03.08", "title": "Изложба „Българки от старо време“ в Благоевград"}
{"url": "https://www.monitor.bg:443/bg/a/view/turski-majstor-izvaja-figuri-ot-rychno-duhano-styklo-pred-uchenici-v-pazardjik-159165", "text": "Харун Вейсел Гюмюш смая ученици и учители от СУ“Г.Брегов“, като им демонстрира своите умения за производство на различни предмети от стъкло. Той е майстор към Главна дирекция „Проучване и образование“ при Министерството на Културата и туризма на Република Турция. В рамките на визитата си в България направи демонстрации на живо на техниката „Ръчно духано стъкло“, освен тук той ще посети школа и в Пловдив и Кърджали. Проявата е посветена на 8 март- Международен ден на жената и е част от културния календар на Генералното консулство на Република Турция в Пловдив. Изключително вълнуващо премина демонстрацията на живо на техниката „Ръчно духано стъкло“, която майстор Харун представи пред ученици и зрители. Тя беше под надслов „Танцът на стъклото върху пламъка“. В нея майсторът показа изработката на стъклени предмети на изкуството и сувенири. Докато ефирните му дервиши танцуваха той разказа, че стъклото се загрява с помощта на кислород и LPG, а с движение и продухване се оформят фигурките от крехкия материал. От 40 години работи с горещо стъкло, а последните 13 години посещава училища в различни краища на Турция и прави демонстрации на живо. Ученици и гости се включиха в самия процес, продухвайки горещото стъкло с помощта на виртуозния майстор. Събитието бе организирано от Областна администрация Пазарджик съвместно с Генералното консулство на Република Турция в Пловдив.Учениците и зрителите имаха възможност да участват в самия процес, да задават въпроси и да си закупят сувенири. Гости на събитието бяха Генералният консул на Република Турция в Пловдив г-н Хюсеин Ергани и областният управител на Пазарджик Стефан Мирев.  ", "date": "2019.03.08", "title": "Турски майстор извая фигури от ръчно духано стъкло пред ученици в Пазарджик"}
{"url": "https://www.monitor.bg:443/bg/a/view/chestit-8-mi-mart-jenata-e-video-159186", "text": "Какво си мислите, когато чуете думата „жена“? Експериментът, проведен от компания за доставки на храна се завъртя в интернет по случай празника на дамите – 8 март. Ентусиастите, които са се включили в проучването са мъже и жени на различна възраст, с различно семейно положение, интереси и професии. А отговорите, които дават в специално заснетото видео са изненадващи. Жената е „смисъл“, „вселена“, „любов“, посочват в отговорите си част от интервюираните. Експериментът е дело на платформата за доставки на храна Takeaway, а освен поздрав за дамите в днешния ден, идеята е да популяризират и благотворителната си инициатива си навръх 8 март. Компанията ще дарява по 1 лев от всяка осъществена доставка на храна в празничния ден за програми за борба с домашното насилие и равенство на жените. „Денят на жената е специален ден и всички жени трябва да могат да се почувстват специални“, коментира инициативата регионалният директор на компанията за Югоизточна Европа Владимир Давчев. Идеята за експеримента дошла в отговор на недостатъчното признание към българските жени и тяхната значима роля в живота. „Надяваме се да вдъхновим хората да се обърнат към специалните за тях жени и да изразят своята признателност и любов към тях, допълва брандмениджърът Елеонора Димитрова.", "date": "2019.03.08", "title": "Честит 8-ми март: Жената е... (ВИДЕО)"}
{"url": "https://www.monitor.bg:443/bg/a/view/bagata-sreshtu-ben-rotuel-prjako-po-max-sport-2-i-na-live-a1-bg-159170", "text": "Вторият мач на българската звезда в тежката категория на UFC Благой Иванов-Багата срещу американеца Бен Ротуел ще се излъчи пряко по MAX Sport 2 и като pay-per-view на live.a1.bg в ранните часове на неделния ден. Галавечерта UFC Fight Night 146 от Уичита, САЩ, започва в 3.00 часа българско време в неделя сутрин. Двубоят на Багата и Ротуел е трети от основната карта на събитието, чийто топ сблъсък също ще е в тежка категория между Дерек Люис и Жуниор Дос Сантос. Благой Иванов дебютира в октагона на UFC на 14 юли 2018 г. именно срещу Дос Сантос, но загуби с единодушно решение след 5 рунда. След края на мача Багата призна, че е имал травма и дори е обмислял да се откаже от битката срещу южноамериканеца. Сегашният противник на българската гордост в свободните боеве Бен Ротуел е сред най-опитните бойци. Той е записал 46 официални мача, в които балансът му е 36 победи и 10 загуби. 37-годишният американец се завръща на октагона след близо 3-годишна пауза. Интересното в случая е, че в последния си мач – на 10 април 2016 г. в Загреб – той също губи от Жуниор Дос Сантос. Освен емоциите покрай двубоя на Багата в UFC, през уикенда спортните канали на А1 по традиция ще излъчат пряко и всичко най-интересно от футболните шампионати на Испания, Италия и Холандия. Феновете на моторните спортове пък със сигурност очакват с нетърпение старта на новия сезон в Moto GP. Големият въпрос е дали \"Ямаха\" с Валентино Роси и \"Дукати\" с Андреа Довициозо ще успеят да спрат доминацията на 5-кратния шампион с \"Хонда\" Марк Маркес. Първият отговор ще даде надпреварата за Гран при на Катар, като началният част на състезанието в клас Moto GP е в неделя от 18.30 часа. Всичко най-интересно от състезателния уикенд в Катар ще може да се проследи пряко по MAX Sport 1.", "date": "2019.03.08", "title": "Багата срещу Бен Ротуел пряко по Max Sport 2 и на live.a1.bg"}
{"url": "https://www.monitor.bg:443/bg/a/view/8-meseca-probacija-za-59-godishen-povredil-kolata-na-shefa-si-159168", "text": "Районният съд във Варна наложи 8 месеца пробация на 59-годишен мъж за повреда на чужд автомобил. Делото бе решено с признаване на вината и споразумение, постигнато между страните и одобрено от съда. Самите деяния са извършени на 20 май, миналата година и са били насочени срещу бившия работодател на подсъдимия, който понякога му осигурявал временна заетост. Ядосан, че в конкретния ден не бил нает на работа, отхвърления работник видял паркирания в междублоково пространство автомобил на шефа си, счупил стъклото на една от вратите и проникнал в чуждата кола. Живеещите в блока забелязали действията на 59-годишния мъж и веднага извикали полицейски екип, който го задържал на място. Според назначената по делото експертиза, нанесената щета е на стойност 36 лева. За всяко от престъпленията - по чл. 216, ал.1 и по чл. 346 Б от Наказателния кодекс бяха определени отделни наказания, като Районният съд наложи на 59-годишния подсъдим най-тежкото от тях „пробация” за срок от 8 месеца при двете задължителни мерки – регистрация по настоящ адрес с първоначална периодичност 2 пъти седмично и срещи с пробационен служител. Причинените от деянието му материални щети са възстановени от подсъдимия. Съдебният акт е окончателен.", "date": "2019.03.08", "title": "8 месеца пробация за 59-годишен повредил колата на шефа си"}
{"url": "https://www.monitor.bg:443/bg/a/view/do-879-mln-lv-gylta-programata-za-po-chist-vyzduh-159167", "text": "Между 475 и 878 млн. лв. ще глътне Националната програма за подобряване на качеството на атмосферния въздух 2018 – 2024г. Това заяви министърът на околната среда и водите Нено Димов по време на изслушването в парламента. По думите му програмата била в просец на съгласуване с компетентните ведомства и приемането й от Министерския съвет. Тя предвижда мерки в сферите на битовото отопление и транспорта, предаде БТА. Акцент в нея е поетапното извеждане от употреба на печки на твърдо гориво в общините с нарушено качество на въздуха. През 2020 г. ще се въведат изисквания на европейски регламент за битовите отоплителни уреди на твърдо гориво, както и подпомагане на подмяната им, уточни Димов. Целта е използването на уреди с по-ниски емисии на вредни вещества. В ОПОС са открити две процедури за финансова помощ за общините. Джевдет Чакъров от ДПС отбеляза, че ще следят за изпълнението на мерките. Видно е, че се полагат усилия и има напредък, но по-голямата част от реалните действия предстоят, каза той. По думите му миенето на улици в градовете е важна мярка, но не трябва да е само кампанийна. Екоминистърът отчете още, че в резултат на положените усилия, мониторингът на качеството на атмосферния въздух през последните години показва постоянно положителна тенденция за намаляване на замърсяването с фини прахови частици. Към 2013 г. е имало само една община, в която качеството на въздуха е отговаряло на изискванията, а през 2017 г. са били пет общини, отбеляза Димов. По предварителни данни за 2018 г. още общини постигат тези резултати. Димов заяви, че още от началото на мандата си като министър е заложил подобряването на чистотата на въздуха като първи приоритет. За да има по-чист въздух, е необходим политически консенсус и воля за предприемане на непопулярни мерки, каза той. По думите му замърсяването на въздуха е сериозен, не само екологичен, но и социален проблем, който е пряко свързан с качеството на живот и здравето на хората. Димов отбеляза, че вече работи координационен съвет по опазване на чистотата на атмосферния въздух, в който участват представили на всички компетентни институции, представители на местната власт, работодателските организации. Общините са тези, които носят отговорността за постигане на нормите за качество на атмосферния въздух, каза министърът.", "date": "2019.03.08", "title": "До 879 млн. лв. гълта програмата за по-чист въздух"}
{"url": "https://www.monitor.bg:443/bg/a/view/polovin-miliard-leva-gubi-dyrjavata-ot-skrit-oborot-i-prihodi-159172", "text": "Около половин милиард лева губи държавата всяка година от некоректно отчитане на оборотите. Това стана ясно от думите на финансовия министър Владислав Горанов по време на парламентарния контрол, а след това и в кулоарите на НС. По думите му обаче това са консервативни оценки на НАП. Според него обаче сумите са много по-големи. „Ако приемем, че сивият сектор се изчислява от 20 % и го наложим на 180 млрд. лева като БСП, то ще видим едни милиардни обороти, които не са обхванати и върху които със сигурност не са платени данъци“, каза Горанов. Така потенциалните загуби от сивия сектор могат да се измерят не само в скромния половин милиард, а доста повече. Дълбоко се съмнявам, че има повече от 10 % от ресторантите в София, които са напълно редовни, убеден е Горанов. Поводът за коментара му е новата наредба 18 и договорка с бизнеса за удължаване на сроковете да приложат новия софтуер към касовите си апарати. Горанов припомни, че отлагането ще важи за голяма част от търговците, които използват системи за управление на продажбите, които са около 80 % от търговците. За тях срокът е удължен с близо 7 месеца до края на септември. Само за търговците регистрирани по ДДС, но които ползват обикновени касови апарати без специален софтуер, срокът остава до края на март. Именно до края на месеца те трябва да актуализират софтуера на касовите си апарати или да купят нови, ако те са прекалено стари. По думите му вече над 50 000 касови апарати са адаптирани и в реално време предават данни към НАП. Според него най-големите рискове са свързани с обекти където има кешови плащания -ресторанти, заведения за обществено хранене или места за настаняване, където често и системно се избягва отчитането на всички обороти. Създаването на софтурени според новата наредба ще премахне тази възможност, а укриването на обороти ще стане невъзможно. Той припомни, че друга част от измененията в наредбата предвиждат възможността за издаването на фискален бон в електронен вид, вместо хартиен носител от електронните магазини. Иначе Горанов коментира и нетипичния подход на данъчните, които под прикритие играха ръченица в село Марково. По думите му колегите са „преиграли“ в случая, но трябвало да се има в предвид, че всички способи на контрол ще бъдат ползвани от НАП. В тази връзка той даде пример от миналото лято, когато са качвали данъчните на проверки под прикритие на круизни кораби. Тогава имало „забавна ситуация“ и когато навлезли навътре в морето се оказало, че е нудистки круиз. Всички способи са допустими, защото интересът на обществото е да има по-малък дял на сивата икономика, а бюджетът - обезпечен. Наред с това Горанов коментира и амнистията за дълговете на вероизповеданията. Той отказа да каже колко точно са дълговете на Главното мюфтийство, но уточни че става дума за осигуровки и неплатен корпоративен данък. По думите му случаят е по-особен, защото не става дума за стопански субект. Основната цел на закона бил да се намалят външните влияния върху отделните вероизповедания, които да ги ползват за мрежа за нездравословно влияние у нас. Ако не се беше взело това решение (за амнистията – бел. р.), то целта на закона скоро нямаше да бъде изпълнена, каза той и добави, а държавната субсидия през 2019-та за Главното мюфтийство нямало да покрие задълженията им. Това би могло да се покрие чрез продажбата на имоти, но това било чувствителна тема. По думите му обаче дълговете са пренебрежима сума спрямо 40 млрд. лева приходи в бюджета. Той отрече твърденията, че това опростяване може да се счита за държавна помощ. Иначе законово и президентът има право да опрости дълговете, но преценката на народните представители е било по целесъобразност да предложат този механизъм.", "date": "2019.03.08", "title": "Половин милиард лева губи държавата от скрит оборот"}
{"url": "https://www.monitor.bg:443/bg/a/view/osydiha-nashenec-na-10-godini-zatvor-za-ubijstvo-na-jena-mu-v-germanija-159161", "text": "На 10 години затвор бе осъден 32-годишния българин Галин М. за убийството на съпругата му Дочка (също на 32 г.) в Германия, пише в. „Билд“. След като Галин убил Дочка, той закарал тялото й край магистрала А7. Едва 10 дни по-късно случаен минувач попаднал на трупа, който бил скрит в храст край аутобана. В продължение на десет дни тялото на убитата е лежало изоставено край развръзка на магистралата до Хьовер (югоизточно от Хановер). Съдът в Хилдесхайм сметна, че има достатъчно доказателства, че българинът е убил съпругата си през май 2018 година. Това се е случило в жилището им в Бокенем по време на скандал между двамата, защото мъжът разбрал, че съпругата му и майка на двете им деца има любовна афера с неговия шеф. По време на процеса Галин се е държал без емоции и е отрекъл да е извършил престъплението. \"Тя не се прибра вкъщи след работа\", заявил 32-годишният българин. Но съседи на семейството свидетелстват, че са чули скандала между двамата. Освен това от полицията открили записи от охранителни камери и GPS-данни, които потвърждават, че Галин е бил близо до мястото, където е открит трупът на Дочка, в деня на инцидента. По време на разследването не е станало ясно как точно е била убита българката.", "date": "2019.03.08", "title": "Осъдиха нашенец на 10 години затвор за убийство на жена му в Германия"}
{"url": "https://www.monitor.bg:443/bg/a/view/ostaviha-v-aresta-narkomana-zaplashil-s-noj-lekar-v-pazardjik-159160", "text": "Пазарджишкият Районен съд остави в ареста 29-годишния Антон Колчаков, който заплаши с нож и саморазправа семейния лекар д-р Емил Величков. Това определение произнесе съдия Красимир Лесенски, който в залата обяви думите на наркозависимия Колчаков. Буквално, налетявайки на доктора, той казал“ Ще те унищожа, ще те причакам отвън и ще те наръгам в гърба“. Според магистрата имало опасност 29-годишният мъж да се укрие, защото рядко бил забелязван на адреса, на който живеел. Налице била и възможност да извърши друго престъпление, защото имал административно наказание за подобна дейност, въпреки че нямал постановена присъда. Случката със наркомана, налетял с острието върху джипито, се разигра в сряда в кабинета на доктора на ул.“Иван Шишман“. Д-р Величков преглеждал пациентка, а вътре в кабинета била и медицинската сестра Спаска Кулинска. Отвън в приемната също имало пациенти, чакащи ред. В това време в помещението нахлули Антон Колчаков и 50-годишният Димитър Н., които поискали от доктора да им издаде зелена рецепта за лекарства. Медикаментите не се продавали свободно в аптечната мрежа, тъй като съдържали упойващи вещества. Д-р Величков им отказал, тъй като и двамата не били негови пациенти, а въпросната зелена рецептурна бланка се издава по специален ред. Афектирани, че няма да могат да си вземат лекарството, по-младият от двамата извадил нож и се нахвърлил върху доктора, сипейки закани по негов адрес. Само бързата реакция на медсестрата, която повикала полиция по телефона, предотвратила фатален инцидент. Пациентката, която била вътре, също започнала да вика по двамата непознати. Наркоманите избягали от кабинета, но след минути, по описание на доктора и свидетелите били задържани на близката улица до кабинета. След тази неприятна случка д-р Величков е поискал да му се монтира паник-бутон, с който да предупреждава охранителна фирма за нежелани посетители.  ", "date": "2019.03.08", "title": "Оставиха в ареста наркомана, заплашил с нож лекар в Пазарджик"}
{"url": "https://www.monitor.bg:443/bg/a/view/sobstvenicite-iskat-dyrjavata-da-im-kupi-dunite-159152", "text": "Собствениците на поземлени имоти, в които има дюни по Чеирномориоето искат държавата да отчужди терените и така да се зашити общественият интерес. Това обяви Димитър Канариев, който е председател на управителния съвет на Национална асоциация \"Българско Черноморие\". По думите на Канариев тези имоти били възстановена частна собственост, която е обявена за дюни, като голяма част от тях до 1990-та година са били със статута на земеделска земя, която в последствие е затрупана с пясък. В момента собствениците за собствеността си, както и такса смет. Затова държавата трябвало да обезвъзмезди притежатерлите и да се разпорежда със земите както сметне за добре. Адвокат Добромир Михайлов добави, че правото на собственост е гарантирано в конституцията и по закон, но това било само на хартия. \"Европейските практики е да се плащат някакви наеми на собственици на подобни имоти, в които има защитени зони“, обясни Михайлов. По думите му важна стъпка в правилната посока би било и промяна на процедурата по картирането на дюните, защото много от тях не са били такива. От асоциацията се учудват как за кратко време много пясъчни ивици са били обявени за дюни, които обикновено се създават от природата за хилядолетия. Адв. Димитър Киров, каза за „Монитор“, че на подробна военна карта на българската брегова ивица, само година след Освобождението отбелязаните дюни са много по-малко, отколкото сега. Въпросният документ е с мерна единица версти, а не километри и съществува и в българските архиви. По думите му не бива да се забравя, че през 60-те години немалко от дюните по Южното Черноморие са били унищожени по време на изграждането на курорта Слънчев бряг, като след промените от преди 30 години е имало нова подобна вълна. Димитър Канариев припомни, че същите дюни, които в повечето случаи се намират не много близо до брега и през лятото върху тях се отварят незаконни къмпинги. В тази връзка, адв. Добромир Михайлов - експерт по нормативна база, касаеща правата на частната собственост предложи да се напише отделен закон за къмпингите и държавата да изкупи терени покрай брега, Председателят на УС на Национално сдружение за защита собствениците на имоти Здравко Младенов попита защо се говори основно за дюните по морето, а в същото време подобни зони има и по поречието на Дунав. Според него държавата твърде късно се е сетила да се бори срещу презастрояването по Черноморието и контролът в тази насока остава слаб. „Липсва контрол на издаването на разрешения за строеж, които противоречат на застроителните параметри на терените и вместо да се оставя по 60% от площта за зеленина, брегът се бетонира максимално“, припомни той. Според адвокат Михайлов проблемите по Черноморието и другите апетитни за застрояване райони в страната са заложени още през 2009 г., когато площта на зоните по евромрежата „Натура 2000“ са били определени много набързо.", "date": "2019.03.08", "title": "Собственици искат държавата да им изкупи дюните (ОБНОВЕНА)"}
{"url": "https://www.monitor.bg:443/bg/a/view/bylgarija-severna-makedonija-i-albanija-podpisaha-memorandum-za-razvitie-na-elektroenergijnija-pazar-159150", "text": "Ще развиваме електроенергийния си пазар съвместно със Северна Македония и Албания. Това стана възможно след като българският преносен оператор (ЕСО), македонският електропреносен системен оператор (МЕПСО) и албанският електропреносен оператор (OST) подписаха Меморандум за разбирателство за развитие на електроенергийния пазар и засилване на регионалното сътрудничество в региона на Югоизточна Европа, предават от ведомството. С подписването на документа трите страни декларират волята си за тясно сътрудничество и принос за развитието на пазара на електрическа енергия чрез обединение на националните пазари „Ден напред“ и интегрирането им към функциониращия единен европейски енергиен пазар. Очаква се инициативата да допринесе за създаването на по-добри възможности за пазарните участници като повиши и сигурността на доставките в региона. Така трите електропреносни оператора заявяват решимостта си да развиват регионалното сътрудничество посредством създаването на Регионален център за сигурност в страна-член на ЕС от Югоизточна Европа.", "date": "2019.03.08", "title": "Развиваме електроенергийния си пазар съвместно със Северна Македония и Албания"}
{"url": "https://www.monitor.bg:443/bg/a/view/danychni-podgoniha-horovodci-za-17-leva-159166", "text": "Данъчните в Пловдив подгониха хореографката на самодеен състав за народни танци „Лудория” към читалището в село Марково. Причината била, че любителите събирали на репетиция дребни суми, за да си покриват разходите, но временната им ръководителка не издавала касови бонове. Това провокирало сигнал до НАП – Пловдив, откъдето изпратили на проверка служители под прикритие. Тайните агенти на Приходната администрация били двама - мъж и жена. На 4 март т.г. те отишли на репетиция на самодейците хороводци в читалище „Алеко Константинов 1907” в Марково. Данъчните се били подготвили старателно, научи Агенция Монитор. Те имали бележка менте, че живеят заедно и че са новодомци в селото. Казали, че са любители на българските народни хора и че искат да станат част от състав „Лудория”. Били приети радушно и дори мъжът се е включил в 2-часовата репетиция и тропал ръченица. Когато в края на репетицията самодейците започнали да вадят левчета, мнимите новодомци също броили дребната сума и веднага след това извадили картите си от НАП. По думите на участници в репетицията данъчните не са поискали да им се издаде касов бон. Секретарят на читалището Антония Стоянова отказа коментар за Агенция Монитор и обясни, че хореографката си е наела адвокат, с когото екипът ни се свърза. „Принципно органите на НАП при подаден сигнал са длъжни да извършат проверка. Сигналът до тях е, че в читалището се осъществява нерегламентирана дейност и видите ли, се ощетява фискът, като се събират някакви пари, които не се декларират по никакъв начин”, обясни адвокатът й Лидия Димитрова. По информация на Агенция Монитор във вечерта на проверката хороводците са били събрали едва 17 лева. Според НАП в Пловдив сумата, която всеки един от любителите е плащал на репетиция, е била по 4 лева, съобщи говорителят на приходната агенция в Пловдив Елена Манолова. „Да, те са длъжни да проверят, въпреки че няма грам човещина във всичко това. Моята клиентка е изключително притеснена. Тя се чувства все едно е престъпник, който ще бъде осъден на затвор. Заради нея прочетох малко повече практика и попаднах на дело за 72-годишна жена със 75% инвалидност, която продавала праз лук на Четвъртък пазара и на нея й налагат глоба от 500 лева за това, че няма регистрирано фискално устройство”, разказа емоционално още адвокат Димитрова. Тя уточни, че клиентката й е вършила услуга на колега и затова на 4 март е поела извънредно формацията, но е имала лошия късмет проверката да съвпадне с нейното заместване. Данъчните смятали, че събираните пари били за такса, което се отрича от самодейците. „Чакаме да бъдат представени документи от хореографката. Ако лицето е регистрирано търговско дружество, тогава е изключително необходимо тя да има фискално устройство и да издава касови бележки. Другият вариант е ако тя упражнява свободна професия. Тогава не е необходимо да има фискално устройство, но трябва да декларира доходите си. Третият вариант е ако е на трудов договор към някое дружество и тогава ще се изисква отговорност от дружеството”, каза говорителят на НАП в Пловдив Елена Манолова. Тя уточни, че проверката на самодейците е била по сигнал и от НАП са задължени да правят проверка. „Оттам нататък нещата са ясни. Направили сме проверка. Изискани са проверки и в момента ще се решава дали ще бъде наложена санкция или ще бъде наложено предупреждение”, каза още Манолова. По информация на Агенция Монитор санкцията за физически лица е от 100 до 500 лева. „Аз съм изключително притеснен, защото на 17 март имаме празник на селото и в него трябваше да се включи танцовият ни състав. Но заради тази проверка хората са притеснени и няма да участват. Моето ядосване е, че ни провалят мероприятията”, коментира и кметът на село Марково Пламен Кабаков.  ", "date": "2019.03.08", "title": "Данъчни подгониха хороводци за 17 лева"}
{"url": "https://www.monitor.bg:443/bg/a/view/izbraha-martin-petrov-za-nomer-edno-vyv-volfsburg-159174", "text": "Бившият национал Мартин Петров получи голямо признание в Германия. Врачанинът попадна в анкета на немското издание „Спортбъзър“, която бе посветена на 10-ата годишнина от титлата на „Волфсбург“ в Бундеслигата. В нея феновете на „вълците“ дадоха своя избор за най-добро крило на тима за всички времена, а бившият играч на ЦСКА, „Сервет“, „Атлетико“ (Мадрид) и „Манчестър Сити“ спечели запитването с 61,5%. По-любопитното в случая е, че той остави зад себе си големите хърватски звезди Иван Перишич (55,1%) и Марио Манджукич (36,7%). На четвърто и пето място пък се нареждат Рой Прегер и Виейриня. Припомняме, че Петров премина от „Сервет“ във „Волфсбург“ през 2001 година, като за него бяха платени цели 7,5 млн. марки. Той остана в състава на „вълците“ до трансфера си на „Винсенте Калдерон“ през 2005 година. За този период крилото отбеляза 33 гола и изигра 125 срещи за „Волфсбург“ във всички турнири. 28 от попаденията са в Бундеслигата, където Петров има 116 мача.", "date": "2019.03.08", "title": "Избраха Мартин Петров за номер едно във „Волфсбург“"}
{"url": "https://www.monitor.bg:443/bg/a/view/mosv-tepyrva-reshava-dali-da-jali-reshenieto-na-vas-za-pirin-159158", "text": "МОСВ тепърва решава дали да жали решението на ВАС за парк \"Пирин\". Това стана ясно от думите министъра на околната среда и водите Нено Димов в кулоарите на парламента. Поводът е решението на ВАС, с което тричленен състав на съда задължава министерството да направи екооценка преди промяната на плана за развитие на парк \"Пирин\". В рамките на законовия срок ще бъдат предприети необходимите мерки, заяви той и допълни, че очакват мотивите на ВАС. Нинов добави, че е разпоредил на експерти да разгледат съдебното решение. Той даде да се разбере, че е на друга позиция по казуса, но ще се съобрази с решението на съда. Преди това в рамките на парламентарния контрол, Димов коментира и замърсяването на въздуха. \"Замърсяването на въздуха има своя социален аспект.Това обуславя трудността от прилагането на някои от необходимите мерки. Важно е те да бъдат приложени така, че да дават устойчив резултат\", уточни Димов. По думите му се провежда политика, която е приоритетно насочена към намаляване и преустановяване на наднорменото замърсяване с фини прахови частици, който е най-сериозният проблем по отношение качеството на въздуха в страната. За да имаме по-чист въздух, са необходими политически консенсус и воля за предприемаме на непопулярни мерки, завърши той.", "date": "2019.03.08", "title": "МОСВ тепърва решава дали да жали решението на ВАС за \"Пирин\" "}
{"url": "https://www.monitor.bg:443/bg/a/view/direktiva-pazi-ot-uvolnenie-hora-signalizirashti-za-korupcija-159156", "text": "Хората подаващи сигнали за корупция няма може да бъдат уволнявани. Това предвижда проект на директива, въвеждаща тристепенна система за подаване на сигнали за нарушения. В нея е заложено да има предпазен механизъм за хората, подаващи сигналите - забрана уволнение, понижение, негативна атестация. Идеята са този проект стана ясна от министъра на правосъдието Цецка Цачева по време на Националният съвет по антикорупционни политики (НСАП), съобщиха от правителствената служба. Съветът предложи и промени на устройствения правилник на Министерския съвет, а именно раздел с мерки за противодействие на корупцията да бъде вкаран към мотивите на законопроектите и в докладите на министрите. Също така в тях ще се посочва и дали предлаганите документи няма да създадат корупционен риск. „Комисията за противодействие на корупцията и отнемане на незаконно придобито имущество (КПКОНПИ), както и през изминалата година, ще дава също своята независима оценка в тази посока“, посочват от пресслужбата. През 2018 г. НСАП прие насоки за изготвяне на антикорупционни планове от министерствата и държавните агенции. С цел предвиждане на адекватни, а не формални антикорупционни мерки, плановете са подложени на последващ анализ от КПКОНПИ. Препоръките на Комисията пък ще бъдат изпратени на институциите за съобразяване с тях. Под председателството на вицепремиера Екатерина Захариева НСАП прие и препоръка да бъдат фокусирани усилията за обучение на служителите, за изготвяне на антикорупционни планове от Института за публична администрация с участието на неправителствени организации, Главният инспекторат и Комисията. НСАП се обедини и за провеждане на повече кампании за нетърпимост срещу корупцията и за сигнализиране от гражданите. Съветет при и отчет за изпъплнение на мерките, които не са приключили по Националната стратегия за превенция и противодействие на корупцията 2015 - 2020.", "date": "2019.03.08", "title": "Директива пази от уволнение хора сигнализиращи за корупция "}
{"url": "https://www.monitor.bg:443/bg/a/view/hari-i-megan-si-tyrsjat-myjka-bavachka-159155", "text": "Херцозите на Съсекс принц Хари и съпругата му Меган Маркъл си търсят мъжка детегледачка за първата си рожба, която очакват да се роди през месец април, съобщава в. \"Сън\". В родината на херцогинята - САЩ тази практика е широко разпространена и тя възнамерява да я приложи в кралското семейство. В Америка мъжките бавачки са познати като \"manny\", вместо традиционните \"nanny\", когато детегледачката е от женски пол. Изданието напомня, че самите принцове Уилям и Хари като малки са имали една невероятна бавачка \"мъжкарана\" в лицето на Тиги, която ги научила да ловят риба, да се спускат с въже от скали и на други дейности на открито. Така че бъдещият татко принц Хари нямал нищо против да наеме детегледач. Това било планирано да стане през месец септември.", "date": "2019.03.08", "title": "Хари и Меган си търсят мъжка бавачка"}
{"url": "https://www.monitor.bg:443/bg/a/view/60-proekta-mogat-da-razkrijat-novi-7-000-rabotni-mesta-159149", "text": "В момента има над 60 проекта в процес на сертифициране в Българската агенция за инвестиции (БАИ), които могат да разкрият нови 7 000 работни места. Това каза министърът на икономиката Емил Караниколов по време на XIII Годишни награди „Инвеститор на годината”, организирани от БАИ. По негови думи проектите са на стойност 1.7 млрд. лв., а очакванията за тази година са инвестициите да продължат да се повишават.   „Този двоен ръст в сравнение с 2017 г. е изключително показателен, но още по-радващо е, че през 2018 г. отчетохме подобряване и на структурата на инвестициите“, коментира Караниколов. Според него високото ниво на инвестициите в производството и нарастването им е индикатор за успешната политика на Министерството на икономиката и БАИ в тази област. „Инвеститор на годината” за 2018 г. стана „Юск Бул“ ЕООД като до момента тя е инвестирала 200 млн. лв. и е разкрила нови 300 работни места. Проф. инж. Цоло Вутов взе специалната награда за „Изключителен принос за българската икономика, научноизследователската и развойна дейност”. Другите отличия бяха в категориите „Сливане/Придобиване” и „Успешен стартъп”, които получиха съответно „ВарокЛайтинг Системс“ и „МикарИновейшън”.", "date": "2019.03.08", "title": "60 проекта могат да разкрият нови 7 000 работни места"}
{"url": "https://www.monitor.bg:443/bg/a/view/vas-zadylji-ministyr-dimov-da-izvyrshi-ekoocenka-na-park-pirin-159153", "text": "Върховният административен съд задължи министъра на околната среда да извърши екооценка на парк \"Пирин\". Съдиите отмениха негово решение да не се извършва оценка, защото това противоречи на три закона - за опазване на околната среда, за защитените територии и за биоразнообразието. Делото беше заведено по жалба на природозащитната организация WWF - Световен фонд за дивата природа.  Междувременно в парламента министър Нено Димов заяви, че в рамките на законовия срок екоминистерството ще предприеме съответните действия във връзка с решение на ВАС за Национален парк \"Пирин\". \"Очакваме да получим мотивите и самото решение, възложил съм на експертите в министерството да се запознаят с него\", добави Димов. Става въпрос за едно от седемте решения на служебното правителство, които затрудниха много съда, защото бяха разнопосочни, разясни министърът. В концесионния договор са цитирани три начина за очертаване на площта – посочени са 99,55 ха, координатни точки (според които се измерва площ от 818,46 ха) и териториално устройствения план (1075,9 ха). Със сегашното си решение върховните магистрати дават задължителни указания по тълкуването и прилагането на разпоредбите на Закона за опазване на околната среда, Закона за защитените територии и Закона за биологичното разнообразие. Трите закона регулират плановете за управление на защитените територии и изискват извършване на екологична оценка.", "date": "2019.03.08", "title": "ВАС задължи министър Димов да извърши екооценка на парк \"Пирин\" "}
{"url": "https://www.monitor.bg:443/bg/a/view/pyrvi-polet-za-xq-58a-valkyrie-159154", "text": "При бъдещи военни действия, реактивните бойни дронове ще бъдат от голямо значение. Това бъдеще не е много далеч, след като дрона на Kratos, XQ-58A Valkyrie е изпълнил първия си полет на 5 март. Kratos съобщава, че безпилотния Valkyrie е изпълнил всички тестове по време на своя 76-минутен полет над изпитателния полигон  на армията на САЩ в Юма, Аризона. Новият „по-евтин”, независещ от писта реактивен дрон с голям обсег, развива до звукова скорост и е бил разработван в продължение на две години и половина. Valkyrie е с дължина 9 метра и размах на крилете 6.7 метра, развива максимална скорост от 1.050 км / ч (567 възела), с таван на полета от 13.715 м и обсег от 3.941 км (2,128 морски мили). XQ-58A ще разполага осем оръжия, като JDAM и други бомби с малък диаметър. Предвижда се провеждането на още четири тестови полета, за да се оценят системите за контрол на полета, аеродинамичните характеристики и системите за изстрелване и прибиране.", "date": "2019.03.08", "title": "Първи полет за XQ-58A Valkyrie"}
{"url": "https://www.monitor.bg:443/bg/a/view/praktiker-otvori-vrati-vyv-vraca-159157", "text": "„Практикер“ отвори врати във Враца, съобщиха от търговската верига. Кметът на общината Калин Каменов и Тодор Белчев - председател на съвета на директорите на „Видеолукс Холдинг, прерязаха лентата на хипермаркет за дома и градината „Практикер“ града. Обектът е 12-ти поред магазин на веригата за страната. „Това е най-новият и може би най-хубавият „Практикер“. Защо най-хубавият - защото в последните 4-5 години, откакто „Практикер“ се развива под нашето ръководство, научихме доста. Научихме как да направим наистина хубав магазин във всеки един аспект. „Практикер“ е по-светъл, добре подреден, лесно е да се ориентираш и да намериш наобходимото, приветлив и подходящ е за цялото семейство и е зареден по-добре и с различна стока, спрямо това, което беше преди години.“, каза г-н Белчев на церемонията за откриването. „Практикер“ - Враца се помещава в нова модерна сграда, заемаща площ от близо 7500 кв. м. На 5000 кв. м търговска площ, просторният хипермаркет ще зарадва потребителите със светла и уютна обстановка и функционална подредба и организация, така че лесно да разгледат и да открият това, което им е необходимо. Жителите и гостите на града ще могат да избират от богат асортимент от над 50 хил. артикула за създаването и подобряването на дома и градината. На достъпни цени те ще могат да закупят продукти на водещи световни и български производители за строителството, обзавеждането и ремонта. Клиентите ще могат да се възползват и от полезни услуги като 3D проектиране на бани, рязане и кантиране на плоскости, тониране на бои, транспорт на закупени стоки, покупки на изплащане, застраховка „Удължена гаранция“ на продуктите и безплатен паркинг със 125 паркоместа, свързан с паркинга на хипермаркет „Технополис”. За доброто обслужване и професионална консултация на клиентите ще се грижат над 70 служители. По повод навлизането си в града, „Практикер“ изгради, със съдействието на община Враца, детска площадка в ж.к. „Сениче“, на ул. „Стоян Ц. Даскалов“ № 3. Новата детска площадка - подарък от компанията за жителите на Враца, вече е готова и отворена за ползване. „Практикер“ се ангажира и да посади 100 дръвчета от различни широколистни видове на „Крайречен булевард“ в града. „Практикер“ - Враца отвори врати на бул. „Втори юни“ № 150, до хипермаркет „Технополис“. Така клиентите ще могат на едно място да намерят всичко, от което се нуждаят, за да направят дома си по-красив, комфортен и уютен. Реализацията на проекта е дело на строителната фирма „Автострой“ ООД.", "date": "2019.03.08", "title": "„Практикер“ отвори врати във Враца"}
{"url": "https://www.monitor.bg:443/bg/a/view/kysmetlija-udari-djakpot-zagubi-biletite-no-chesten-chovek-mu-gi-vyrna-159159", "text": "Безработен мъж от Ню Джърси, спечелил 273 милиона долара джакпот от лотарията Мега милиони, едва не изгубил печалбата, тъй като забравил билетите си в магазина, от който ги закупил, предаде АП. Мъжът на име Май Уеърски разказа на пресконференция заедно с представители на лотарията, че е купил лотарийните си билети миналата седмица от магазин във Филипсбъг. Но той го забравил на щанда, защото зяпал в телефона си. Неизвестен човек ги намерил и го предал на продавача за съхранение. После Майк се върнал в магазина и си прибрал билетите, а след това разбрал, че е спечелил джакпота. Представители на лотарията казаха, че онзи, който е намерил билетите, е можел да ги задържи и парите да отидат при него, така, че Майк се оказва двоен късметлия. Той обеща да даде \"нещичко от печалбата\" на добрия самаритянин, помогнал му да спечели джакпота. Май разказа, че е на 54 години, безработен е от години, а миналата есен се развел със съпругата си.", "date": "2019.03.08", "title": "Късметлия удари джакпот, загуби билетите, но честен човек му ги върна"}
{"url": "https://www.monitor.bg:443/bg/a/view/dve-sedmici-predi-smyrtta-na-kijt-flint-the-prodigy-snimali-poslednija-si-klip-u-nas-159127", "text": "Последното, което Кийт Флинт е оставил на феновете си, преди да сложи край на живота си на 4 март, ще се окаже българско производство. Само две седмици преди трагичната новина за самоубийството му The Prodigy са снимали чисто нов клип в София. По информация на изданието Go Guide, екипът на рейв иконите е работил в кварталите а режисьори на лентата са Херардо дел Хиеро и Томас Пеня. Доказателство за твърдението са снимки на дел Хиеро от София, видя „Монитор“ в Инстаграм профила му. От българска страна продукцията се е доверила на Solent Film, които също са споделили снимки от проекта в социалните мрежи, без обаче да разкриват, че е за The Prodigy, но са отбелязали присъствието на клона на фирмата на режисьорите. Парчето, което е трябвало да се сдобие с видео носи името и е от последния им албум No Tourist (2018). Иронично нали? Но не се знае дали и кога изобщо ще види бял свят поради неочаквания обрат на съдбата. Групата още не е излязла с изявление какво ще се случи в бъдеще – дали ще продължи изобщо да съществува, отлага или отменя остатъка от световното си турне и фестивалните участия и т.н. След общо четири концерта на българска земя The Prodigy са решили да документират в клипа си друго лице на България. Типично в техен стил сюжетът на видеото е напълно луд и пълен с Междувременно излязоха подробности за смъртта на Флинт. Според британското издание The Sun, певецът се е обесил в дома си и е намерен от работник в имението. Дни преди да сложи край на живота си Кийт е звънял на съпругата си, с която са били пред развод, за да я умолява да се върне при него. Свидели твърдят, че тя категорично е отказала и това го е хвърлило в още по-дълбока депресия. Други обаче съобщават, че са видели Флинт в отлично настроение да обядва с личния си треньор по бягане в деня преди трагичната случка. Двамата били в местния пъб и живо обсъждали личното постижение на 5000 метра, което Кийт поставил на 2 март, а той бил изключително щастлив от работата си. Няклко дни преди това, в същия този пъб празнувал рождения ден на едно от кучетата си като му купил голям стек. Негови съседи разказват как фронтменът бил голям любител на четириногите и имал 7-8 кучета, които лично разхождал всеки ден и се грижел изключително много за тях.", "date": "2019.03.08", "title": "Две седмици преди смъртта на Кийт Флинт: Тhe Prodigy снимали последния си клип у нас"}
{"url": "https://www.monitor.bg:443/bg/a/view/venecuela-ugasna-159141", "text": "Голяма авария остави без ток венецуелската столица Каракас и още 15 от общо 23 щата в страната, предадоха световните агенции. Правителството на президента Николас Мадуро бързо обяви, че става дума за саботаж на водноелектрическа централа Гури в щата Боливар, която произвежда повечето от електричеството във Венецуела. Заради аварията много хора буквално наводниха централните булеварди на Каракас. Хората ще трябва да се прибират у дома пеша, защото метрото не работи, а автобусите на градския транспорт са претъпкани. Подобни аварии са чести във Венецуела, където икономиката е в колапс заради хиперинфлация и където има хроничен недостиг на храна, медикаменти и други продукти от първа необходимост. Представители на националната Федерация на служителите в сферата на електроснабдяването обаче не веднъж казаха, че авариите в отрасъла са свързани с недостиг на средства за профилактично обслужване на електропреносната мрежа и на подстанциите.", "date": "2019.03.08", "title": "Венецуела угасна"}
{"url": "https://www.monitor.bg:443/bg/a/view/do-2023-g-hemus-shte-dostigne-veliko-tyrnovo-159148", "text": "До 4 години се предвижда изграждането на автомагистрала „Хемус” от София до пресичането й с пътя Русе- Велико Търново да бъде завършено. Това заяви министърът на регионалното развитие и благоустройството Петя Аврамова по време на посещението си в града. Миналата година за отсечката от п.в. „Боаза“ - Велико Търново бяха отпуснати 1.35 млрд. лв. като тя ще бъде построена от държавното дружество „Автомагистрали“ ЕАД. В момента компанията е в процес на преговори с вносители и производители за купуване на допълнителна техника и транспортни средства. Очаква се строително-монтажните дейности от първия и третия участък да започнат в края на следващия месец, а за другите три участъка от трасето на АМ „Хемус“ са избрани изпълнители, които да актуализират изработените парцеларни планове, на базата на които по-късно ще се извърши придобиване на земя за държавна нужда. За тази година се предвижда предсрочно да бъдат завършени 9.3 км от Ябланица до п.в. „Боаза” за близо 55 млн. лв. без ДДС. Други важни проекти са и тези за строителството в участъка от Русе до Бяла, както и програмата за ремонт на Агенция „Пътна инфраструктура”. Очаква се до края на месеца програмата да е готова като тя ще посочи кои ще са обектите, по които ще се работи тази година. В нея ще бъдат включени и тунелите, които трябва да се ремонтират във Велико Търново. Освен за тях, ще се търсят средства и за ремонт на моста над река Янтра. От бюджета на министерството ще бъдат отпуснати и средства за ремонт на ВиК инфраструктура в кв. „Варуша. Министър Аврамова информира, че след консолидацията на общините от област Велико Търново в единна ВиК Асоциация, областта ще има възможност да кандидатства за реализация на проекти с европейско финансиране. За целта обаче трябва да се изработи Регионално прединвестиционно проучване, което ще покаже нуждата от инвестиции и ще приоритизира работата по модернизиране на мрежата.     заяви още ресорният министър. Причина за допълнителните харчове бяха проблемите със системата в началото на годината. По думите на Аврамова в момента се приемат документите на всички, които са имали проблеми с плащанията, като на голяма част от тях средствата са възстановени.", "date": "2019.03.08", "title": "До 2023 г.: „Хемус” ще достигне Велико Търново"}
{"url": "https://www.monitor.bg:443/bg/a/view/fake-news-digest-frognews-defends-gebrev-using-fakes-against-peevski-159142", "text": "Frognews, the website of Ognyan Stefanov, agent of the communist State Security Service, has again mounted the barricades to defend the interests of his financial benefactor Tsvetan Vassilev and his pawn Emiliyan Gebrev. From the start of the year, the banker hiding from justice abroad and his minions have been facing a serious crisis – the affair of arms dealer Emiliyan Gebrev who wants to lay hands on Dunarit munitions plant may well fail. Within the last five years, the plant has become something like a private ATM for Vassilev, it guaranteed fresh money flows for paying his “refuge” abroad. Apart from that it was the main source of funds which the fugitive banker pays to his expensive lackeys – lawyers, journalists and lobbyists - who defend his interests in Bulgaria and abroad.   This is the reason why it is so important to Vassilev to keep hold of the plant through his own circle of figureheads. This is exactly the case with Gebrev who is currently the man of the fugitive banker in Dunarit. At the same time, however, the arms dealer is just about to let the plant slip between his fingers because only about a month ago the Supreme Administrative Court sent back to the Commission for Protection of Competition the ruling which allows to Gebrev’s company EMKO to acquire Dunarit. The supreme magistrates are adamant that the anti-trust commission has to revise its analysis and to decide whether the merger of two companies runs counter to law.    In this event, Vassilev who is scared of losing his private ATM for good resorted to his usual approach for problem solution – painting his enemy blacker than the devil. Would you make a wild guess who is the enemy in this case? Naturally it is Delyan Peevski, the MP and publisher of Telegraph Media and the eternal foe of all the backstage players in Bulgaria. That is why the lion’s share of content in the media sustained by oligarchs in Bulgaria is focused on marring Peevski’s reputation. Whenever any of the oligarchs has an issue, following a long established tradition they put a finger on Peevski who is always the culprit. Because the legislative initiatives of Peevski and his revelations in the media very often allow to forestall various criminal deeds of the behind-the-scenes clique in Bulgaria.     What did the site lie about? In an extensive article titled Viafot,  in which the name of Peevski is involved, it is alleged that he wants to lay hands on Dunarit and EMKO the website of Ognyan Stefanov tries to impute to the lawmaker the non-existent ties with all kinds of companies and even judges. Already several years ago Peevki said flat that he has no interest in participating in companies which are connected with the defence industry. And the fact that to this day the MP was not a stakeholder in such companies can be readily checked out in the trade registers of this country. Despite that, Frognews was tasked with tarnishing Peevski and any facts and evidence would only prevent them from fulfilling their task. That is why this media outlet refuses to write texts based on true facts and prefers to concoct tall stories. And the material abounds in tall stories. Starting fron the fact that Gebrev was introduced as “owner” of Dunarit and ending with the lie that Peevski is playing some illogical game with the State, once helping it, once plundering it. The facts, however, show something completely different. First of all, who is Emiliyan Gebrev? Surely he is not the owner of Dunarit and, despite his numerous attempts to get hold of the plant he is not the owner of the arms manufacturer.        At the same time Gebrev is the man who is trying to lay hands on the munitions plant despite distrains imposed by the State and do it to his own benefit and, in all probability, to the benefit of Tsvetan Vassilev and his Russian benefactors. It is noteworthy that in terms of facts and chronology Gebrev entered the Dunarit picture when the enterprise was blocked by the State, CorpBank and a some creditors while Vassilev was hiding away from the Bulgarian juridical system in Serbia. All these facts are common knowledge now. Despite that Gebrev strikes a criminal deal aimed at stealing Duarit under the very nose of the State and the plant’s creditors. Later he would explain before media that he was unaware there were problems with the plant, because Vassilev was the man who walked the red carpet years ago. Gebrev’s clumsy excuse only aims to depreciate the fact that even now Dunarit is of paramount importance to Vassilev.        This is the reason why he is so much concerned that somebody can snatch it from him. Can you figure out who this can be? The State, of course! It is the key creditor of CorpBank to which Dunarit owes about BGN 200m. And, as long as Vassilev doesn’t want to pay off these debts along with the remaining BGN 5bn, he now is staging a circus performance in his satellite media trying to prove that there were “private interests” in the ammunitions plant. Now it is time to mention Peevski again. It was him who together with his colleagues Hamid Hamid and Yordan Tsonev moved the amendments to the Bank Insolvency Act, so now the State has the right to demand restoration of the plundered billions and forstall the ongoing secondary looting of assets bought with the CorpBank money         In total, the debt of Dunarit and its related group of companies to the bank, made bankrupt by Vassilev,  runs at BGN 200m. Paid off are about BGN 50m transferred by Viafort to other company which later re-transfers the sum to CorpBank as early as the summer of 2017. This clearly shows that Viafot  has nothing in common with the Viafort case and has never has anything in common with the ownership of the munitions plant. In conclusion, the debts are paid off to the last creditor DKK by Dunarit by not by Gebrev. Apropos, the association itself is quite sustainable and it makes I such juicy morsel for Vassilev and the arms dealer – its market price is estimated at about BGN 160m and the net profit is over BGN 35m. Summarised, the situation looks as follows: after the tandem of Vssilev and Gebrev has syphoned off billions from CorpBank they tried to steal the golden assets financed by the bank. Currently, the key creditor of CorpBank if the State which provide provided multi-million loan to make it possible to the insurance fund to settle the accounts with the defrauded depositors of CorpBank. That is why it would be most logical to assume that the State will restore the overdue debts amounting to BGN 200m of the Dunrit group to CorpBank and take control over the plant until it is sold. Other solutions would be similar to a plunder in full daylight. Not that it is something new to Vassilev who is behind the entire Dunarit affair. He is still keeping hands on the assets worth of hundreds of millions bought with the money of the bankrupt bank.", "date": "2019.03.08", "title": "Fake News Digest: Frognews Defends Gebrev, Using Fakes against Peevski"}
{"url": "https://www.monitor.bg:443/bg/a/view/vyzstanoviha-grivnena-stava-s-unikalna-operacija-v-pirogov-159140", "text": "Пироговски лекари възстановиха функциите на гривнената става на 37 г. мъж чрез уникална за Югоизточна Европа операция, съобщиха от спешната университетска болница. Екипът на доц. Людмил Симеонов от „Пирогов” извърши уникална операция за Югоизточна Европа. Чрез нея шефът на единствената у нас  Клиника по хирургия на ръката възвърна възможността 37-годишен мъж от София да използва пълноценно отново ръката си. По повод на предишно заболяване мъжът губи функциите на китката китката си, което рефлектирало върху възможността да използва ръката си. По време на продължителната операция, доц. Симеонов сменя увредената до крайна степен става с нова. Такава операция се прави за първи път в тази част на Европа.  Досега всички пациенти, които се нуждаеха от смяна на гривнената става (китката) се налагаше да отидат до някои от големите европейски държави и САЩ, в които се извършва подобна операция. Протезата е измислена в Швеция. Китката е изключително финна и специфична част от човешкото тяло. Китката бива определяна като става на ставите, защото компилира в себе си „букет” от стави. Ежегодно само през „Пирогов” преминават около 2000 пациенти с тежки фрактури на гривнената става.    ", "date": "2019.03.08", "title": "  Възстановиха гривнена става с уникална операция в „Пирогов”"}
{"url": "https://www.monitor.bg:443/bg/a/view/mashtabna-akcija-razsledva-iztochvane-na-noi-159143", "text": "Специализираната прокуратура и ГДБОП провеждат операция в Силистра и София срещу група, занимаваща се с източване на бюджета на НОИ. Това каза зам. главният прокурор Иван Гешев в ефира в интервю за Нова телевизия. „Преди около час започна операция на Специализираната прокуратура, съвместно с ОДМВР-Силистра и ГДБОП, касаеща група, занимаваща се с източване на бюджета и в частност бюджета на НОИ. Акция се провежда и в София. Провеждат се действия по разследване, по претърсване на адреси. Събиране на доказателства. По думите на Ивайло Иванов в момента процесуално-следствени действия и до този момент има задържани над 10 човека\", каза още главният секретар на МВР. Той добави, че става въпрос за фалшиви ТЕЛК-ови решения и фалшиви документи за осигуряване на пенсия. По думите на главен комисар Ивайло Иванов процесуално-следствените действия са на прекалено ранен етап и в утрешния ден представители на ГДБОП и от ОДМВР-Силистра ще дадат повече подробности. \"След като бъде направен анализ на събраните доказателства, ще бъде взето решение на кои хора ще бъде повдигнато обвинение и ще бъдат привлечени като обвиняеми\", заяви главният секретар на МВР.", "date": "2019.03.08", "title": "Мащабна акция разследва източване на НОИ - 10 задържани"}
{"url": "https://www.monitor.bg:443/bg/a/view/ruska-firma-predlaga-falshivi-taksita-v-sofija-159144", "text": "Хора с личните си коли, без какъвто и да е било лиценз за таксита и без касов апарат возят пътници срещу заплащане. Това предлага руска компания за превоз на пътници у нас, съобщи Нова телевизия.  Екип на NOVA поръчва такси от центъра на София до летището. При идването на колата установя първото нарушение - автомобилът не е означен като такси. „Повечето са си нормални автомобили, като моя. Данъци не плащаш, нищо не плащаш. Малко е, както се казва, „Welcome to Bulgaria”, коментира шофьорът. Колата не е оборудвана с касов апарат, няма и карта на водача. Човек, работил във фирмата, твърди, че компанията е в сивия сектор. „Абсолютно никакви изисквания няма към шофьора. По никакъв начин не са ме карали да подпиша каквото и да било. Аз съм ходил в офиса точно един път, и то защото имах проблем със самото приложение”, казва човек, работил във фирмата, пожелал да остане анонимен. Телевизията прави проверка с подставено лице, което кандидатства за работа. По негово желание срещата е в офиса на фирмата. Става ясно, че не са нужни никакви документи, освен шофьорска книжка. Получава и инструкции какво да направи, ако го спре полиция. „Значи ако Ви спрат полицаи, Вие няма да казвате, че извършвате таксиметрова дейност. Само ако кажете \"Аз извършвам таксиметрова дейност”, което не е съвсем така, а нямате лиценз и касов апарат нямате - ще имате големи проблеми\", казва жена от фирмата. Глобата за шофьор, който бъде хванат да извършва нерегламентиран превоз, е 1 500 лв. Освен това се свалят и номерата на автомобила за срок от 6 месеца Комисията за защита на конкуренцията проверява дали руската компания извършва нелоялна конкуренция на българския пазар.", "date": "2019.03.08", "title": "Руска фирма предлага фалшиви таксита в София"}
{"url": "https://www.monitor.bg:443/bg/a/view/sledim-prez-uou-tube-stroeja-na-bloka-159109", "text": "Система за видеонаблюдение, която позволява директно онлайн предаване в популярната платформа за видеосподеляне Youtube на живо от строителния обект, е хит на тазгодишното изложение Security Expo 2019. Така всички заинтересувани от строителния обект, като например купувачите на жилища „на зелено“, виждат на живо какво, как и докъде е стигнало изграждането на обекта. Не само клиентът е доволен, но и всички потенциални инвеститори, коментира Янна Стоянова от „Ен Ер Джи Софт“. Компанията предлага услугата на строители, Освен ако не пожелаят да инсталират камери в техните обекти и да наблюдават строителите как си вършат работата. И тази година смарт устройствата са търсени от посетителите на изложението. За около 3000 лева може двустайното жилище да стане \"умно\", калкулират експертите. Една от най-скъпите джаджи в сметката е хъб, от които може да се контролират повечето устройства, цената му е около 300 лева. По 100 лева средно са вече популярните за вграждане контакти. Две камери са напълно достатъчни да се охранява и наблюдава жилището, всяка от тях е по 400 лева, но снимат с висока резолюция. Толкова струва и звънец за входната врата с вградена камера. В сумата са включени и смарт сензори, известни от СОТ системите за врати и прозорци, както и датчик за дим. Удобството, ако искаме се постига с универсално дистанционно. Чрез него от едно място може да управляваме телевизори, климатици и аудиосистема. Цената на смарт електрическите крушки вече намалява, от 40 достигат до 100 лева на брой за висок клас, коментира пред \"Монитор\" Митко Цонев от „Валкреа“. „Вече и различните технологии стават все по-съвместими, от човешката фантазия зависи как да се използват“, казва Цонев, като дава пример с негов клиент: любител на редки животни, който с умни устройства контролира температурата на терариума си. Хит на изложението, организирано от БТПП, е и представеният за първи път в България италиански товарен електрически автомобил АТХ на Аlke. „Цената му с иновативен модул за пожарогасене е около 60 000 лева. Модулът за пожарогасене е предназначен за първоначална оперативна намеса при пожари от клас А, голяма част от горските стопанства се оборудват с него“, каза инж. Леонардо Стоянов от Ауто инженеринг. Електромобилите на марката може да се поръчат с литиеви батерии с възможност 2000 пъти презареждане, в цената му са включени оловни батерии, които са с 1200 презареждания.", "date": "2019.03.08", "title": "Следим през УouTube строежа на блока"}
{"url": "https://www.monitor.bg:443/bg/a/view/the-boring-company-s-transportna-sistema-159145", "text": "The Boring Company на Илон Мъск ще участва в предстоящото обновяване на Конгресният център в Лас Вегас (LVCC), като изкопае високоскоростна, подземна транспортна мрежа. Първоначално ще се изгради мрежа за транспортиране на участници и посетители на събития провеждани из съоръжението, като CES 2021. През вратите на LVCC преминават повече от един милион души всяка година, като се очаква тази цифра да нарасне. Поради това, съоръжението ще бъде разширено, покривайки почти 810 декара за CES 2021, където посетителите ще трябва да ходят около 3 км, за да стигнат от единия до другия край. Това подтиква властите управляващи конгресния център (LVCVA), да проучат възможностите за транспорт из съоръжението и да изберат решение. The Boring Company е получила препоръка за проектиране и изграждане на транспортна система за центъра, с която да се придвижват участниците и посетителите из съоръжението в автономни електрически превозни средства, движещи се с висока скорост.     The Boring Company вече е представила някои идеи за дизайна на системата, която се очаква да струва между $ 35 и $ 55 милиона, като се очаква окончателно одобрение от борда на директорите на LVCC на 12 март. Ако получи одобрение, компанията ще работи с LVCC за финализиране на плановете за проектиране, строителство и експлоатация, след което борда ще трябва да одобри финалния договор, някъде в средата на годината. The Boring Company наскоро показа първия си тестов тунел в Лос Анджелис с дължина от 1,83 км, в който пътниците се придвижват в автомобил Tesla, оборудван със специален механизъм. За сега, това е само демонстрационен тунел, но компанията се надява, че ще бъде част от по-голяма подземна транспортна мрежа под големия град. Плановете на компанията не се ограничават само до Лос Анджелис, а включват и Чикаго, докато в Лас Вегас също е възможно изграждането на връзки с центъра на града и летището.", "date": "2019.03.08", "title": "The Boring Company с транспортна система "}
{"url": "https://www.monitor.bg:443/bg/a/view/pchelari-se-se-redjat-za-evropari-s-prazni-kosheri-159151", "text": "БГ пчелари се пробват да финтират системата и да получават евро субсидии с празни кошери. За схемата съобщи земеделският министър Румен Порожанов на конференция в София. Относно финансирането земеделският министър обяви, че по последната програма за пчеларството държавата е изплатила над 38 млн. лева, а за последните 6 години има допълнително подпомагане по de minimis, по който наскоро е приключил и последният прием за 3.5 млн. лева. През последните пет години са разплатени над 15 млн. лева по de minimis. Правило е всеки земеделски производител да протестира, дори и средствата да му стигат, коментира ситуацията в сектора Порожанов. \"Всичко е много относително, кой как си гледа пчелите и какъв добив прави, имаме и такива пчелари, които се опитват да кандидатстват за субсидии с кошери без пчелни семейства\", допълни земеделският министър. По думите му този, който гледа правилно и прави качествен мед може да вземе цена. Ако се вземе броя на пчелните семейства и произведен мед се вижда от статистиката, че има разминавания и не е това, което трябва да бъде и да има рентабилно производство. Данните са, че броят им се увеличава. Има леко уедряване, средното стопанство за страната се е увеличило от 49 на 64 пчелни семейства. Според Порожанов няма едри производители, но има стабилизиране в подсектора. Блокчейн технологията може да помага на пчеларите, както се използват в по-развитите страни, за да знаят през мобилните си приложения какво се случва в техните стопанства, коментира Порожанов. В следващия програмен период европейските субсидии за пчеларите ще нарастнат с 60 на сто, обяви на конференцията комисарят по земеделието Фил Хоган. Сумата в ОСП нараства от 36 млн. на 62 млн. евро, предвижда предложението на Европейската комисия. В сумата ще бъдат включени пари за модернизация, за да се даде възможност и на дребните производители да имат достъп до цифровизацията в пчеларството, което беше и тема на форума. Предвижда се повече пари за изследвания за причините за заболяванията на пчелите. По думите на Хоган за земеделието е за следващия програмен период, като 95 на сто от него е защитен от исканията на европейските лидери да бъдат заделени повече средства за сигурност или други проблеми на ЕС. За останалите 5% зависи от активността и на ресорните министри, подчерта еврокомисарят като се обърна към българския министър Румен Порожанов. \"Държавите-членки ще имат свободата да въвеждат сами национални програми в следващия програмен период\", обяви още Хоган. Българският еврокомисар Мария Габриел обърна внимание, че младите земеделски стопани може да се възползват от платени стажове в Европа, финансирани от ЕК. Така чрез новите технологии и опит може да се доведе по-бързо до иновации в сектора. Досега 1800 от 6000 стажа от юни м.г. насам са вече спечелени от студенти, но няма нито един пчелар, каза Габриел.", "date": "2019.03.08", "title": "Пчелари се редят за европари с празни кошери"}
{"url": "https://www.monitor.bg:443/bg/a/view/po-malko-ot-24-chasa-sled-prisydata-javor-baharov-otnovo-v-syda-159125", "text": "По-малко от 24 часа след като излезе на свобода след последната си издънка, Явор Бахаров се оказа отново в Софийски районен съд. Този път обаче не като подсъдим, а като свидетел по гражданско дело, което продуцентите на сериала „Под прикритие“ водят срещу фирма, печатала лотарийни билети с лицата на героите от криминалната поредица. Явор беше част от последния сезон на високо адреналиновата сага на БНТ, а образът му също грее на билетчетата на късмета. Затова се наложило да се върне при Темида, за да свидетелства в 9:30 часа сутринта на 7 март. Той се появил на делото в същия вид и дрехи, както бил пуснат от ареста в 20 часа предната вечер. Припомняме, че малкият брат Бахаров отново попадна в полезрението на властите, след като беше арестуван на 4 март през нощта. В 1,25 часа на кръстовището на ул. Фритьоф Нансен и бул. Ев. И Хр. Георгиеви След като случаен минувач се опитал да ги разтърве, но бил блъснат от Бахаров, се намесила полици. Говорителят на Софийска районна прокуратура Невена Зартова разясни за „Монитор“, че актьорът не е удрял полицай, „отказал е да представи личните си документи и е откаран в I районно управление“. От прокуратурата допълниха, че Явор не е бил и удрял никого, единствено е дърпал косата на жена. Това заяви и половинката му – актрисата Рая Пеева в личния си Инстаграм профил. „Някои медии с или без желание комбинират и преувеличават факти. Случката е силно преувеличена и не отговаря на истината. това е доказан факт! В навечерието на 8-и март, както и в последните 3 години, ние сме заедно,  Обичаме се, Обичайте се и вие“, защити любимия си тя. Явор беше арестуван за 72 часа, но преди тяхното изтичане, още на 48-я час, на 6 март в 15 часа 98-ми състав със съдия Мила Лазарова гледа делото му. Той се е признал за виновен и е сключил споразумение с прокуратурата за 9 месеца пробация, което съда е одобрил. След което е върнат отново в ареста, от където е пуснат чак към 20 часа. От Софийски районен съд обясниха пред „Монитор“, че брат му Захари Бахаров му е наел адвокат и е платил за него, но бил толкова бесен, че не го посрещнал след като го пуснали. Припомняме, че това не е първият сблъсък на Явор със закона. Преди няколко години той беше задържан, обвинен и признат за виновен за притежание на наркотици.", "date": "2019.03.08", "title": "По-малко от 24 часа след присъдата: Явор Бахаров отново в съда"}
{"url": "https://www.monitor.bg:443/bg/a/view/ns-odobri-amnisitijata-na-zadyljenijata-na-veroizpovedanijata-159146", "text": "НС одобри амнистия на всички задължения, натрупани до края на 2018 година, от всички вероиповедания. Това предвиждат промените в закона за вероизповеданията, които депутатите гласуваха на първо четене. Поправките бяха гласувани със 109 гласа \"за\", 24 \"против\" и 3-ма \"въздържали се\".  Наред с това се прави изричното уточнение, че държавната субсидия ще получава Българската православна църкава за източноправославните християни и Главното мюфтийство за мюсюлманите.  За българските православни църковни общини в чужбина субсидията ще се предоставя в размери, одобрени ежегодно със закона за бюджета. Досега субсидия се предоставяше само на задгранични епархии или митрополии в диоцеза и юридсикцията на БПЦ. Другите поправки предвиждат свещенослужителите да вземат заплати колкото на зает в икономическа дейност към МОН.  Разгорещен дебат обаче предизвика опрощаването на дълговете, които към момента възлизат около 8,2 млн. лева, а голяма част от тях са на Главното мюфтийство. И трите формации от \"Обединени патриоти\" - Атака, ВМРО, НФСБ бяха категорично против, като изтъкнаха, че така се нарушава конституцията и се създава привилигировано положение на мюфтийството спрямо останалите. Според патриотите само президентът има право да опрощава задължения, но не и НС. Павел Шопов от „Атака” намекна за поредна сделка между ГЕРБ и ДПС относно поправките и поясни, че става дума за чиста държавна помощ. попита той. Искрен Веселионов от ВМРО пък поясни, че така мюфтийството ще получи по 10 лева за всеки, който се обяви за мюсюлманин, а те са и сунити, и шиити. За сметка на това БПЦ ще взима субсидия не за всички християни, а само за православните. Той призова да се намери друг подход и ако мюфтийството има задължения, да ги разсрочи. \"Всяка година им гарантираме 5 млн. лева\", каза той. Масло в огъня наля лидерът на НФСБ Валери Сименов, който обясни, че се създва впечатление, че ДПС командва, а той няма да го допусне.  За пореден път забивате клин в обществото и го разделяте на християни и мюсюлмани, каза той.  В отговор шефът на ПГ  на ГЕРБ Цветан Цветанов отрече да е имало рекет или поставеяне на условия от страна на ДПС, а просто изпълняват политическите ангажименти, поети от всички партии, на няколко КСНС при президента. Нека да не делим българите. Това не води до нищо добро, каза Цветанов и добави: \"България е ценна със своето многообразие и със запзването на етническия мир.  призова той. По думите му силата на ГЕРБ е в това, че е единствената партия, която има представителност във всички вероизповедания. \"Да дадем стабилност на държавата и верозповеданията\", каза той и призова да не се влиза в крайности.  Иначе се наложи прегласуване на закона. Оказа се че при първото  два от гласовете на ГЕРБ са отчетени като против - на  Цветанов и на неговия колега Манушев. Именно  заради тази „техническа неизправност” Цветанов поиска и прегласуване на закона, който в крайна сметка бе подкерепен от ГЕРБ и ДПС, патриотите бяха категорично против, а \"Воля\" се раздели между \"за\" и \"въздържал се\".  Освен Цветанов, Петър Петров от „Обединени патриоти”, също се оплака, че неговият глас е отчетен „за”, вместо „против” и заподозря хакерска атака. „Има намеса на хакери”, каза той. ", "date": "2019.03.08", "title": "НС одобри амнистията на задълженията на вероизповеданията "}
{"url": "https://www.monitor.bg:443/bg/a/view/elizabet-vtora-postva-v-instagram-159135", "text": "Кралицата на Великобритания Елизабет Втора публикува първия си пост в Инстаграм, предадоха световните информационни агенции. Това оповести Бъкингамският дворец. Нейно Величество е качила на страницата на кралското семейство в Инстаграм снимка на написано през 1843 г. писмо на създателя на първообраза на съвременния компютър Чарлз Бабидж. То е адресирано до принц Албърт, съпруга на кралица Виктория. \"В това писмо Бабидж описва пред кралица Виктория и принц Албърт изобретението си - аналитична машина, чиито програми са създадени от Ада Лъвлейс, дъщерята на лорд Байрон\", се казва в пояснението на 92-годишната Елизабет Втора към публикуваната снимка. Изображение на писмото на Бабидж се появи в Инстаграм по време на днешното посещение на монарха в Музея на науката в Лондон. Елизабет Втора обяви също планирана през лятото изложба \"Съвършено секретно\", за която входът ще е безплатен. Изложбата е организирана по повод 100-годишнината на Центъра за правителствени връзки - британските служби с щаб-квартира в курортния град Челтнъм, които носят отговорност за радиоелектронното разузнаване и защитата на правителствената и военна информация и са аналог на Агенцията за национална сигурност на САЩ.", "date": "2019.03.08", "title": "Елизабет Втора поства в Инстаграм"}
{"url": "https://www.monitor.bg:443/bg/a/view/chestit-8-mart-uvajaemi-dami-159133", "text": "Днес честваме 8-и март световният ден на жената и агенция „Монитор“ пожелава весел празник на всички дами! Идеята за създаване на международен ден на жената се появява след бурната индустриализация и икономическа експанзия в началото на 20-и в., която поражда протести за подобряване на условията на труд. Първият Ден на жената е отбелязан на 23 февруари 1909 г. в САЩ по инициатива на Американската социалистическа партия. Календарната дата се свързва с първата масова проява на жени работнички, състояла се на 8 март 1857 г. в Ню Йорк. Работничките са атакувани и разпръснати от полицията. Две години по-късно, отново през март, тези жени създават своя първи работнически синдикат. Съществуват обаче мнения, че този факт не е потвърден, а е бил измислен през 1955 г. вероятно с мотива празникът да се смята за комунистическа идеология. У нас 8-и март провокира смесени чувства. Някои го приемат като отживелица от социализма, за други пък той е признание на икономическите, политическите и обществените постижения на жените. Обичайно на днешния ден децата подаряват картички и цветя на майките си, а мъжете засвидетелстват още веднъж любовта и уважението към половинките си.", "date": "2019.03.08", "title": "Честит 8 март, уважаеми дами!"}
{"url": "https://www.monitor.bg:443/bg/a/view/tyrgovci-kraj-moreto-vdignaha-cenite-na-cvetjata-za-8-mart-159136", "text": "Търговците край морето масово вдигнаха цените на цветята за 8 март, показва наша проверка по пазарите. Най-осезаема е разликата в цените на букетите, които са от няколко цветни стръка и пълнеж от зеленина и цветна хартия и панделки. Така познатите букети от по 5 лева са вече 7-8 лева, а други достигат до 15 и дори до 30 лева, в зависимост от вида и броя на цветните стръкове, като надценките са от порядъка на 3-5 лева. Най-търсени за празника, според цветопродавачите, са фрезии, лалета и рози, внос от оранжерии в Холандия, Кения и Еквадор. Цената на розите е между 4 и 7 лв., герберите се продават за 4 лв., лалетата вървят по 2 -2,50 лв. за брой, карамфилите са по левче, а стрък хризантеми – 2- 2,50 лв. Зюмбюлите са между 2 и 5 лв., колкото е и калията, а икебана с гербер струва 6 лв. Екзотичните орхидеи са от 9 до 25 лева. Голямо разнообразие и  търсене има и при саксийните цветя, които също се купуват за празника. Една кошничка с каскадни теменужки струва 10 лв., а саксия от цветя - пролетен микс, се продава за 22 лв. Екзотично стайно цвете алое вера в кашпа е 12 лв. На същата цена се продава и тиланзията, която е подходяща за отглеждане и в тъмни помещения. Саксия с рози е 7 лева, с циклами – 10 лева, а теменужките са от 2 до 5 лева.  ", "date": "2019.03.08", "title": "Търговци край морето вдигнаха цените на цветята за 8 март"}
{"url": "https://www.monitor.bg:443/bg/a/view/parlamentyt-reshava-sydbata-na-zakona-za-veroizpovedanijata-159138", "text": "Данъчна амнистия за всички вероизповедания ще обсъжда и гласува парламентът с промени в Закона за вероизповеданията. Вчера измененията бяха одобрени и от водещата парламентарна комисия. Над 8 млн. лв. са дълговете на Главното мюфтийство от неплатени данъци, осигуровки, заплати и лихви. Всички вероизповедания дължат общо 8 267 000 млн. лв. Аргументът на вносителите – ГЕРБ и ДПС, е, че амнистията е защита на националната сигурност. А от БСП  още в сряда заподозряха сделка – опростяване на дълговете срещу подкрепа за отпадане на президентското вето за Изборния кодекс. ГЕРБ пък репликираха, левицата си играела с етническия мир в страната.", "date": "2019.03.08", "title": "Парламентът решава съдбата на Закона за вероизповеданията "}
{"url": "https://www.monitor.bg:443/bg/a/view/remonti-prechat-na-dvijenieto-po-magistralite-prez-uikenda-159139", "text": "По АМ „Тракия” движението при 89-ти километър ще се е в едното платно заради ремонтни дейности на мост там. За улеснение на трафика в петък ще има две ленти в посока Пловдив, а в неделя ще са две за София. Промени има и по АМ „Хемус” заради строежа на новия участък от магистралата. Движението там ще бъде ограничено днес край Ябланица. То ще се пренасочва по пътя Ботевград – Ябланица. Съветът на Пътната агенция е шофьорите да карат внимателно и да спазват въведената временна организация за движение.", "date": "2019.03.08", "title": "Ремонти пречат на движението по магистралите през уикенда"}
{"url": "https://www.monitor.bg:443/bg/a/view/mej-pak-shte-ubejdava-bruksel-da-otstypi-159137", "text": "Британският премиер Тереза Мей ще засили натиска над Брюксел днес, за да се излезе от задънената улица в дискусиите за Брекзит. В реч в Гримзби, в Североизточна Англия, Мей ще засегне въпроса за водените преговори с Брюксел за отстъпки по договорката за Брекзит в частта й за предпазния механизъм за Северна Ирландия, който ще гарантира, че няма да има поява на физическа граница на остров Ирландия. Договорката на Мей с ЕС беше отхвърлена с голямо мнозинство в британския парламент през януари и Мей се зарече да постигне отстъпки от ЕС. В речта си днес тя ще припомни, че идната седмица в британския парламент ще има ключов вот във връзка с Брекзит. \"Подобно на британските депутати, които ще трябва да направят важен избор следващата седмица, ЕС ще трябва да направи също избор\", ще каже Мей. \"В интерес на европейците е Великобритания да излезе със споразумение. Работим с тях по въпроса, но решенията, които ЕС ще вземе в идните дни, ще имат значително въздействие върху резултата от вота\", ще каже Мей. Премиерката освен това ще каже, че нейното правителство е решено да получи юридически обвързващи промени по предпазния механизъм за Северна Ирландия, които ще гарантират, че страната няма да се окаже в постоянния капан на този механизъм. Европейците изключиха на няколко пъти предоговарянето на споразумението, договорено през ноември с Мей. Във вторник британските депутати ще гласуват по евентуална ревизирана сделка за Брекзит. Ако те не я одобрят, на следващия ден Мей ще им зададе въпроса дали искат напускане на ЕС без сделка. Ако те отхвърлят опцията, тогава в четвъртък тя ще им предложи да подкрепят идеята за ограничено отсрочване на Брекзит, планиран за 29 март. Дискусиите между Лондон и Брюксел по промени в сделката би трябвало да се подновят през уикенда, каза пред британския парламент главният юридически съветник на Обединеното кралство Джефри Кокс. ЕС вече каза на Кокс да преработи британското предложение за изменение в частта за предпазния механизъм, като крайният срок за това бе днес. Но британски източник каза вчера, че едва ли ще има излизане от задънената улица през уикенда. Външният министър Джереми Хънт обаче изрази надежда за успех в преговорите през уикенда, което ще е навреме за британския вот идната седмица. Същевременно стана ясно, че опозиционната Лейбъристка партия няма да подкрепи какъв да е нов референдум за Брекзит, предаде Ройтерс, като се позова на в. \"Индипендънт\". Източници, близки до партийното ръководство, казаха, че лейбъристите препоръчват нов референдум само ако той е по въпроса за \"ощетяващата сделка за Брекзит на торите\". Но те няма да подкрепят нов референдум за Брекзит, ако Великобритания напусне при условията, които лейбъристи подкрепят.", "date": "2019.03.08", "title": "Мей пак ще убеждава Брюксел да отстъпи"}
