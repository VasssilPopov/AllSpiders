{"url": "https://www.monitor.bg/bg/a/view/slynchasalo-detstvo-170079", "text": "Дете на две години висяло в продължение на час и половина на припек на люлка като възпитателно-дисциплинираща мярка за коригиране на инат. Случаят станал на Витоша, мярката била наложела от възпитателка в частен детски център, който за капак при последвалите проверки се оказал нелегален. Ако тръгнат да се регистрират \"педагозите\" от въпросния център, да видят дали е свободно името \"Слънчево детство\". Поради голямата употреба може да получат отказ, но \"Слънчасало детство\" вероятно ще бъде свободно и ще бъде повече на място. Летните месеци са мъка за работещите родители без баби и дядовци под ръка заради ограничения капацитет за грижи, който предлагат общините в ясли и детски градини. Заради нуждата от ремонти и заради необходимостта \"да се харчат отпуските\" на много места затварят детските заведения за месец и дори два. По принцип мястото в детска градина не е гарантирано и не е задължение на държавата и общините да бъдат бавачки на заетите родители, но са облекчение, с което родителите са свикнали като даденост. При липсата на възможност за посещаване на общинско детско заведение и отсъствие на опцията \"баба & дядо\" голяма част от майките и татковците се обръщат към частни центрове и временни забавачки към читалища, библиотеки и младежки домове или си наемат почасови детегледачки. За качествата на бавачките и условията в алтернативните центрове за временно отглеждане на малко дете може да се правят изследвания, репортажи и дори дисертации, но каквото и да се говори за тях на първо място е родителската отговорност в избора на това с кого си оставяш детето. Ако се съди по дискусиите в специализираните форуми, майките наистина се поразпитват за мнение, но не се задълбочават в това има ли частният център нужните разрешителни. В случаите с почасови детегледачки пък рядко родителят има ресурс да провери дали бъдещата Мисис Даутфайър не е осъждана, дали няма нездрав интерес към малки момченца и момиченца, или пък не си прави сметки да ошушка жилището на работодателите си. Затова може би е необходимо да има и публичен онлайн достъпен регистър на гувернантките, а индивидуалната почасова дейност да бъде регулирана, което пък да дава гаранции и сигурност на потребителите. Ако се върнем обаче на казуса от Витоша, излиза още един въпрос. За малоумието на този, който е оставил дете на слънце при екстремалните температури, на които сме свидетели през последните дни. Въпросът дали би постъпил така със собственото си дете става малко излишен, ако се разходите из паркингите на молове и супермаркети в жегав ден. Поне в 1-2 коли ще видите дечица със зачервени бузки, които чакат близките си да се върнат от покупки. Има грешки и нарушения, които не могат да бъдат преодолени, ако не се налагат драконовски санкции - както към институции, така и към родители, които се отнасят безотговорно към децата си. Вероятно нарушителите биха попаднали под удара на различни текстове на различни нормативни актове. Ако зависеше от мен, бих ги наказал с това, с което са си заслужили наказанието - час и половина на слънце. Градус за градус, жега за жега. И тъй като това не е възможно, остава единственото, от което разбираме - глоба и бъркане в джоба.", "date": "2019.07.09", "title": "Слънчасало детство"}
{"url": "https://www.monitor.bg/bg/a/view/bokserki-ot-bylgarija-pazjat-shvejcarskite-dupeta-ot-5g-vylnite-170099", "text": "Боксерки и слипове, които предпазва човешкото тяло от вредното влияние на 5G вълните, пусна специализиран магазин в швейцарския град Веттинген. Според търговците гащите са изработени в малки семейни фирми в България и Турция и са сертифицирани от \"университета на Бундесвера в Мюнхен\". Революционното бельо се предлага в магазина Wavesafe, чиито собственици са 64-годишната Рут и 62-годишният и съпруг Роналд от Ехрендиген. Самите те тествали продукцията първо върху себе си. Рут твърди, че едва сега, когато носи защитните гащи и спи под балдахин със съответната защита има спокоен сън, а ако излезе навън без защита я боли глава, чувства тежест в гръдния кош и се чувства изчерпана. След проучване на пазара, на технологиите и на нагласата на съотечествениците си, от които 10 процента изпитва панически страх от 5G лъчите, миналата събота Рут и Роналд най-после отворили магазина си в швейцарския кантон Арговия. В търговския обект може да се купят мъжки боксерки, детски шапки, сутиени, рокли, вложки за джобове, спално бельо и дори балдахини за спалня, изработени от специална тъкан на памучна основа, която пази от електромагнитно излъчване, мобилни устройства и WLAN. Според \"Ааргауер цайтунг\" това е първият подобен магазин в света. Според търговците тайната на защитата е проста - в тъканта са вплетени фини метални структури, които дават ефекта на екранирането. Като за швейцарските условия, където всичко трябва да бъде документирано, боксерки, прашки, слипове и тем подобни са със сертификат, с уверението, че защитата от нежеланите вълни стига до 99.8 процента. По информация на сайта на продавачите стоката е произведена в малки фирми в България и Турция. В онлайн каталога на Wavesafe мъжки боксерки струват \"само\" 45 швейцарски франка, докато за риза мъжете трябва да извадят вече 220 франка. Специални пояси има за бременни жени и те струват 120 франка, обхващат целия корем и туловището на жената около утробата. Между 210 и 250 франка струват устройствата за измерване на вредното облъчване. Страхове от вредните лъчи на съвременните технологии изпитват 10 на сто от населението на Швейцария, а в страната действат и групи за взаимопомощ по този въпрос. Подобни групи има и в Швеция, но там страхът от 5G лъченето бил официално признат за болестно състояние.", "date": "2019.07.09", "title": "Боксерки от България пазят швейцарските дупета от 5G вълните"}
{"url": "https://www.monitor.bg/bg/a/view/golemite-firmi-s-predimstvo-na-borsata-za-tok-170094", "text": "Големите консуматори на промишлен ток ще получат известно предимство на борсата, като търговията с тях бъде в отделен сегмент на борсата. Този идея лансира във вторник по времена обсъждане в ресорната парламентарна комисия министърът на енергетиката Теменужка Петкова. Тя добави, че и предстои да се започне процедура по реализацията му. Относно твърденията, че няма достатъчно предлагане на Българската независима енергийна борса (БНЕБ) Петкова цитира цифри за доставките от страна на държавните дружества от от БЕХ от началото на годината. „За сегмента „Ден напред са предложени 2,789 млн. мегаватчаса, като 327 хил. мвтч са останали нереализирани, а за сегмента на двустранните договори от 3,56 млн. мвтч нереализирани са останали 1,27 хил. мвтч“, обясни тя. Зам.-председателят на Асоциацията на индустриалния капитал в България (АИКБ) Румен Радев оцени идеята за отделен сегмент за големите енергийни консуматори като положителна. Той обясни, че във Франция такива фирми купуват необходимия им ток по цени от 42 евро за мегаватчас, за които голяма част от българския бизнес само мечтае. Според него отделянето на такъв сегмент през определени периоди от време, когато изтичат дългосрочните договори на много от фирмите и те минават автоматично в сегмента „Ден напред“ и биват изнудвани от търговците. Председателят на АИКБ Васил Велев смята, че само 1 от 1000 фирма си купува ток от борсата, а останалите – от търговци. Той припомни, че големият проблем на българската енергетика остават заробващите договори с американските централи, като надбавките за тях вдигат цената за бизнеса и го правят неконкурентен. Информация предоставена на „Монитор“ от Българската независима енергийна борса (БНЕБ) сочи, че от началото на годината до края на юни на трите й платформи „Ден напред“, „В рамките на деня“ и за двустранни договори са били изтъргувани общо 13,2 тераватчаса електроенергия. Делът на търговията на пазарен сегмент „Ден напред“ за първите шест месеца на 2019-та е бил 29%. За сравнение подобен е бил той и през същия период на миналата година. Мария Кръстева от Асоциация „Свободен енергиен пазар“ предложи по време на дискусията в НС държавните дружества да инициират собствени търгове за двустранни договори за доставка на ток и да определят условията по тях. Според нея по този начин ще има достъп на всички участници, имащи интерес и цената се определя с наддаване и Във връзка с това предложение министърът на енергетиката Теменужка Петкова отвърна, че не бива да бъдат ограничавани дружествата, защото те са равноправни участници на пазара. Относно съмненията за манипулации на борсата председателят на КЕВР Иван Иванов съобщи, че от началото на функционирането на БНЕБ в регулатора са били получени 18 сигнала, като последният е пристигнал във вторник. Той поясни, че цялата документация по случаите е поверителна, но по някои от сигналите ще започне разследване. Това обаче, според него, не означава вменяване на вина на действията на съответните дружества. Председателят на енергийната комисия в парламента Валентин Николов пък посочи за пример Германия, където няма двустранни договори и цялата електроенергия се търгува на борсата само на краткосрочни сегменти. „Ако платформата за енергоемките предприятия тръгне, те ще бъдат само на дългосрочни договори, а другите - само на краткосрочни сегменти“, обясни за „Монитор“ депутатът. Енергийни експерти акцентираха и на факта, че стабилността на българската борса ще се подобри и няма да се получават големи колебания в цените, когато станем част от общия електроенергиен пазар на ЕС. Те припомниха нежеланието на някои съседни страни това да стане и призоваха за политическо решение. В тази връзка изпълнителният директор на БНЕБ ЕАД Константин Константинов съобщи, че от 16 ноември реално ще започне търговия на електроенергия между българската и румънската борса.", "date": "2019.07.09", "title": "Големите фирми с предимство на борсата за ток"}
{"url": "https://www.monitor.bg/bg/a/view/finansovite-ministri-na-es-odobriha-kandidaturata-na-lagard-170095", "text": "Финансовите министри на страните членки на ЕС подкрепиха кандидатурата на Кристин Лагард за председател на Европейската централна банка, информира \"Политико\". Ако кандидатурата на Лагард бъде потвърдена, тя ще поеме управлението на банката от 1 ноември. Директорът на Международния валутен фонд сега ще трябва да се яви на изслушване в Европейския парламент, за да проверят дали е компетентна да наследи Марио Драги на фона на световно търговско напрежение и ниска инфлация. Министрите гласуваха в подкрепа на Лагард по време на ежемесечната среща на Съвет ЕКОФИН в Брюксел. Тяхното одобрение е правно изискване за всички кандидати в 6-членния Управителен съвет на ЕЦБ.", "date": "2019.07.09", "title": "Финансовите министри на ЕС одобриха кандидатурата на Лагард "}
{"url": "https://www.monitor.bg/bg/a/view/maluma-se-razhojda-po-vitoshka-snimki-170091", "text": "Хитмейкърът Малума вече е у нас, а родните фенове могат да го спрат за автограф и селфи по Витошка. Певецът бе заснет да се разхожда в столичния центъра, а кадрите се появиха в страницата  „Забелязано в София“ във Фейсбук. Припомняме, че изпълнителят ще дебютира пред българските меломани утре вечер. Мястото е „Арена Армеец“, а часът - 20. На сцена излиза с грандиозна подготовка, в която се включват лайв банда и 12 танцьори, а зрелището е гарантирано от пиротехниката и аудио-визуалните ефекти, които носи. Повече подробности за визитата в София на 25-годишната звезда, чието име по паспорт е Хуан Луис Лондоньо Ариас, очаквайте утре.", "date": "2019.07.09", "title": "Малума се разхожда по Витошка (СНИМКИ)"}
{"url": "https://www.monitor.bg/bg/a/view/potvyrdiha-6-novi-ognishta-na-chuma-pri-svine-v-plevensko-170092", "text": "Шест нови огнища на Африканска чума по домашните свине е потвърдила днес Българската агенция по безопасност на храните (БАБХ), съобщиха от там. Животните са били отглеждани в задни дворове на къщи в селата Брест, Милковица, Долни Вит, Драгаш войвода, Санадиново, Бацова махала, поясниха от агенцията. В рамките на надзора, който се провежда от БАБХ, са били взети проби от населените места, лабораторните изследвания за потвърдили наличието на заразата. Предприемат се мерки за контрол и ликвидиране на заболяването съгласно правилата на европейското и националното законодателство, и Плана за спешни действия при контрол на Африканска чума по свинете, казаха от БАБХ. Принудителното умъртвяване по хуманен начин и обезвреждането на всички домашни свине ще започне на 10 юли. Създадени са зони на рестрикция – 3 км предпазна и наблюдавана зона. Наблюдаваната зона включва област Плевен, общините Гулянци, Белене, Плевен, Никопол, Долна Митрополия, Левски и Пордим. В двете зони са наложени мерки за контрол и ликвидиране на инфекцията. Във връзка със застрашително бързото развитие на ситуацията с Африканската чума по свинете в област Плевен, Българската агенция по безопасност на храните проверява сигнали за укрити контактни домашни свине. Получени са и сигнали за нерегламентирано транспортиране на живи свине от засегнатите селища към населени места извън зоните с ограничения. БАБХ напомня, че транспортирането на животни може да се извършва само, ако животните са идентифицирани, произхождат от животновъден обект под ветеринарен надзор и са придружени с ветеринарномедицинско свидетелство за придвижване. Също така, животните следва да се транспортират със специализирани транспортни средство, което е одобрено от БАБХ за подобни дейности. В тази връзка БАБХ алармира населението на страната да не се поддава на изкушението да закупува животни с неясен произход. Подобни практики са изключително опасни и крият сериозен риск от бързо разпространение на заразни болести по животните, особено в епизоотична ситуация. БАБХ отново предупреждава, че се забранява влизането и излизането на хора и автомобили без разрешение на БАБХ, в района на обектите, по време на изпълнение на мерките, разпредени със заповед на изпълнителния директор на Агенцията, с изключение на служители на МВР, медицински лица, в това число и Спешна медицинска помощ, представители на централната и местната власт, и областната администрация и лица имащи адресна регистрация в съответното населено място. Актуална информация за местата с потвърдени случаи на Африканска чума по свинете в страната и движението на заболяването може да намерите в интерактивната карта, публикувана на сайта на БАБХ.", "date": "2019.07.09", "title": "Потвърдиха 6 нови огнища на чума при свине в Плевенско"}
{"url": "https://www.monitor.bg/bg/a/view/levski-zagubi-niki-mihajlov-za-starta-na-sezona-170096", "text": "Титулярният вратар на \"Левски\" Николай Михайлов е аут за старта на сезона. Стражът е получил контузия на снощната тренировка на \"сините\", която ще го извади от първите мачове на тима в Лига Европа и Първа лига. Тази сутрин 31-годишният футболист минал ядрено-магнитен резонанс преди представянето на новата фланелка за сезон 2019/2020 година, на което демонстрира вратарския екип за тази кампания пред медиите. Прегледът е показал, че играчът има разтежение първа степен на връзката на дясното коляно и възпаление на залавното място. Това означава, че Михайлов отпада от сметките на Петър Хубчев за гостуването на \"Ружомберок\" в четвъртък, както и за визитата на \"Дунав\" (Русе) от първия кръг на първенството. Стражът ще бъде на линия до 10-15 дни, твърдят специалисти. Нищо чудно той да играе на инжекции на 18 юли в реванша със словаците на стадион \"Георги Аспарухов\", ако това е наложително. По-голяма е вероятността обаче Михайлов-младши да пропусне двата мача със словаците, както и първите две гостувания от Първа лига.    ", "date": "2019.07.09", "title": "\"Левски\" загуби Ники Михайлов за старта на сезона"}
{"url": "https://www.monitor.bg/bg/a/view/premieryt-na-litva-obeshta-da-se-ottegli-no-veche-ne-iska-170089", "text": "Литовският премиер Саулюс Сквернелис заяви днес, че ще остане на поста, въпреки че обеща да подаде оставка след поражението си на президентските избори през май, съобщи Ройтерс. Сквернелис, бивш полицейски шеф, който оглави предизборната кампания на Литовския съюз на селяните и зелените през 2016 г., се кандидатира за президент през май, но не стигна до втория тур. Той каза по време на кампанията, че ще подаде оставка като премиер, ако не спечели изборите и потвърди в изборната нощ, че ще се оттегли. \"Решението (за оставката) бе чисто емоционално, може би не трябваше да го казвам точно тогава, в нощта на изборите\", каза премиерът пред журналисти във Вилнюс след среща с новоизбрания президент Гитанас Науседа. Сквернелис се класира трети на първия тур на президентските избори, като на балотаж отидоха Ингрида Шимоните, бивш финансов министър, и Гитанас Науседа, икономист, който спечели изборите. Следващата седмица правителството на Сквернелис е изправено пред вот на доверие в парламента, провокиран от встъпването в длъжност на Науседа на 12 юли.", "date": "2019.07.09", "title": "Премиерът на Литва обеща да се оттегли, но вече не иска"}
{"url": "https://www.monitor.bg:443/bg/a/view/japonci-uchat-graciite-ni-za-vredite-ot-dopinga-170075", "text": "Националките ни по художествена гимнастика и техните треньори изслушаха специални лекции за вредите, които нанасят на организма различните видове допинг и непозволени стимулатори и вещества. Това се случи по време на лагера им в японския град Мураяма, а обучението бе организирано от домакините. Те бяха поканили специалисти в областта от две фармацевтични фирми. След лекцията представителите на отбора ни имаха възможност да задават въпроси, а дискусията се оказа много полезна. По време на заниманията в залата пък грациите ни бяха посетени от малки гимнастички от местните подготвителни групи (от 2 до 7 г.). Те изгледаха в захлас тренировката на нашите и останаха впечатлени, че това са истински световни шампионки. Специално внимание на децата отделиха старши треньорът на ансамбъла Весела Димитрова и главният мениджър на индивидуалното Бранимира Маркова. Независимо от изключително сериозните занимания, които провеждат грациите ни, настроението в залата е много добро, увериха от щаба на нашите.", "date": "2019.07.09", "title": "Японци учат грациите ни за вредите от допинга"}
{"url": "https://www.monitor.bg/bg/a/view/cska-razpilja-titograd-na-starta-v-liga-evropa-170098", "text": "ЦСКА разпиля с 4:0 \"Титоград\" в първи мач от първия предварителен кръг на Лига Европа. Евандро откри резултата в 40-ата минута, Тиаго удвои (53), Жеферсон вкара за трети път в 55-ата минута, а Малинов отбеляза четвърти гол в 72-ата минута. Така преди реванша, който е след седмица в Подгорица, \"червените\" взимат стабилна преднина. Ако столичани отстранят днешния си съперник, във втори кръг ги очаква хърватският \"Осиек\". В състава на Добромир Митов днес имаше двама дебютанти в лицето на Греъм Кери и Диего Фабрини, които стартираха от първата минута. Капитанът на тима Николай Бодуров пък бе оставен извън състава, а неговото място бе заето от Пламен Гълъбов, тъй като Божидар Чорбаджийски изтърпява наказание от миналия сезон. Другият централен защитник бе португалецът Нуно Томаш.  ЦСКА започна срещата много агресивно и още във втората минута можеше да стигне до гол. Али Соу открадна топка, напредна в наказателното поле и стреля, но много слабо. \"Титоград\" се окопити и в 16-ата минута стигна до опасно положение, при което Черниаускас излезе навреме и предотврати нещо по-сериозно. В следващите минути \"армейците\" натиснаха своя съперник, а гостите разчитаха на контраатаките, при една от които можеше да се стигне до гол, но след рикошет, топката излезе в корнер. От ъгловия се стигна до много опасно центриране и само фактът, че нямаше кой да засече топката на втора греда, спаси \"червените\" от гол в тяхната врата. Момчетата на Добри Митов заиграха още по-агресивно и така в края на първата част взеха преднина. След неумела намеса на вратаря на Титоград и двоен рикошет, Евандро вкара топката в мрежата за 1:0. В последната минута на полувремето Гълъбов се отчете с греда от много чисто положение. Второто полувреме отново ЦСКА започна по-агресивно и още в първите минути стигна до две положения, но от тях гол така и не падна.  Само в рамките на 2 минути \"червените\" решиха всичко в двубоя. Първо в 53-атата минута Тиаго удвои резултата, а минутка по-късно Жеферсон оформи класиката. След тези попадения черногорците като че ли изгубиха ентусиазъм и \"армейците\" се възползваха от това и стигаха много лесно до положения. Така се стигна до 72-ата минута, в която падна последният гол в мача. Вратарят Иванович изчисти нескопосано топка, а Малинов от близо 30 метра стреля и отбеляза за 4:0. С този резултат \"червените\" ще гостуват на 16 в Подгорица. Двубоят е от 21:30 часа.", "date": "2019.07.09", "title": "ЦСКА разпиля \"Титоград\" на старта в Лига Европа"}
{"url": "https://www.monitor.bg/bg/a/view/razbiha-rabotilnica-za-skimirashti-ustrojstva-v-dobrich-170097", "text": "На 8 и 9 юли съвместен eкип за разследване от прокурори от Специализираната прокуратура, служители от ГДБОП, съдия-следовател и полицейски служители от Франция, извършиха действия по разследването на участници в организирана престъпна група за производство и експлоатация на скимиращи устройсттва, съобщават от пресцентъра на държавното обвинение. По време на действията в София и Добрич са задържани с Европейски заповеди за арест трима български граждани, за които са събрани доказателства за участие в престъпната група. В Добрич е открита и работилница за скимиращи устройства, които впоследствие са били използвани за нелегално събиране на банкови данни на територията на Франция. При извършените претърсвания и изземвания в жилища и офиси, както и със СРС, са събрани множество доказателства за участие на тримата в организирана престъпна група. Досъдебното производство на Специализирната прокуратура по случая е образувано през юни 2018 г. на базата на Европейска заповед за разследване, издадена от съдия-следовател при апелативния съд в Лион във връзка с водено там наказателно производство срещу двама българи. Те са били задържани няколко месеца преди това, докато посреднощ свалят скимиращо устройство от автоматична колонка за гориво. Предния ден собственикът на бензиностанцията забелязал, че на една от колонкте е монтиран \"скимер\" с микрокамера за записване на въвежданите ПИН кодове за банкови карти и информирал френските власти. Кадрите от видеонаблюдението показали, че двамата са поставяли и сваляли скимиращите устройства. Събраните доказателства дали основания да се предположи, че двамата са част от по-голяма организирана престъпна група в България. Съвместният екип за разследване на територията на България е сформиран на базата на споразумение между българските и френските съдебни власти. Тримата задържани с Европейски заповеди за арест в София и Добрич ще бъдат предадени на френските съдебни власти за нуждите на тамошното наказателно производство.", "date": "2019.07.09", "title": "Разбиха работилница за скимиращи устройства в Добрич"}
{"url": "https://www.monitor.bg:443/bg/a/view/predlagat-poveche-bylgarski-sezonni-plodove-v-uchilishtata-170074", "text": "Експерти и производители обсъдиха включване на повече продукти по схемите „Училищен плод” и „Училищно мляко”. Дискутирани бяха планове за разнообразяване на менюто с повече български сезонни плодове, които да се предлагат на децата в предучилищна и начална възраст. Осем асоциации на производители и търговци на мляко, плодове и зеленчуци, както и представители на Министерство на образованието и науката и Министерство на здравеопазването, директори на училища и детски градини присъстваха на провела се в Министерство на земеделието, храните и горите среща. Тя беше инициирана от заместник-министър Чавдар Маринов с основен фокус върху необходимостта от изготвяне на нова наредба с промени в нормативната база, уреждаща прилагането на училищните схеми. Заместник-министър Чавдар Маринов посочи, че във връзка с идеята за обогатяване на менюто ще бъде изготвен анализ относно възможностите на регистрираните производители да реализират подобни доставки с необходимите високи показатели за качество. Той припомни, че целта на тази програма е да се възпитават у децата добри и трайни вкусови навици и предпочитания по отношение на храните и затова не може да има никакви компромиси по нейното изпълнение. На участниците в срещата беше даден срок от две седмици, за да представят писмено своите предложения, за да може необходимите промени да влязат в сила за учебната 2020/2021 година.", "date": "2019.07.09", "title": "Предлагат повече български сезонни плодове в училищата"}
{"url": "https://www.monitor.bg:443/bg/a/view/globiha-serena-s-10-bona-za-shteti-po-sveshtenata-treva-170081", "text": "Седемкратната шампионка на “Уимбълдън” Серена Уилямс бе глобена от организаторите с 10 000 долара за нанесени щети по тревното покритие на един от кортовете. На 30 юни, ден преди официалния старт на турнира, по време на една от тренировките си, Серена се ядосала заради свое неправилно отиграване и ударила силно ракетата си в земята. Това нейно действие довело до увреждане на “свещената трева”, която все пак била възстановена за началото на мачовете там. Проблемът е, че при нея това се оказало рецидив. Снимки показват, че два дни по-рано тя извършила подобно нарушение и на корт №15. Още двама тенисисти отнесоха глоби в Лондон. Фабио Фонини бе наказан с 3000 долара, след като изрази бурно гнева си в двубоя срещу Тенис Сандгрен от третия кръг и пожела в комплекса “да избухне бомба”. Скандалният австралиец Ник Кириос пък бе глобен с общо 8000 лири за различни неспортсменски прояви по време на мачовете от първия и втория кръг. Санкцията не попречи на бившата номер 1 в света да постигне нова победа и да се класира за полуфиналите на турнира. В изцяло американски сблъсък, Уилямс даде сет, но все пак се наложи с 6:4, 4:6, 6:3 над Алисън Риск след точно два часа игра на централния корт. В спор за място на финала тя ще срещне победителката от срещата Йохана Конта – Барбора Стрицова. До полуфинал достигна и Симона Халеп, която се наложи над китайката Шуай Джан със 7:6(4), 6:1. Румънката изоставаше с 1:4 в първия сет, но успя да се измъкне и да обърне развоя на мача. Следващата й съперничка ще бъде определена в мача между Елина Свитолина и Каролина Мухова.", "date": "2019.07.09", "title": "Глобиха Серена с 10 бона за щети по „свещената трева“"}
{"url": "https://www.monitor.bg:443/bg/a/view/30-000-leva-se-otpuskat-za-sobstvenicite-na-unishtojeni-svine-ot-chumata-170088", "text": "ДФ „Земеделие“ утвърди финансов ресурс в размер на 30 000 лв. по схема „de minimis“ за подпомагане на стопаните, отглеждащи свине за собствени нужди, чиито животни са унищожени от заболяването Африканска чума по свинете през 2019 г. Средствата ще се предоставят на собствениците на унищожени животни в трикилометровата предпазна зона. Помощта ще се изплаща на стопаните, чиито животни са включени в изготвен от БАБХ списък. Мярката се налага, тъй като стопаните са отглеждали унищожените животни единствено за лична консумация и свинете не са притежавали задължителната индивидуална идентификация. Предстои ДФ „Земеделие” съвместно с Министерството на земеделието, храните и горите да изготви указания за предоставяне на помощта, както и да определи сроковете за прием на заявления.", "date": "2019.07.09", "title": "30 000 лева се отпускат за собствениците на унищожени свине от чумата "}
{"url": "https://www.monitor.bg:443/bg/a/view/kmeticata-na-rim-reshi-da-tancuva-sama-170062", "text": "„С „Пет звезди“ повече не говоря, приключих с тях!“ – това e заявила вчера пред сътрудници кметицата на Рим Вирджиния Раджи по адрес на партията, в която израсна като политик и която издигна преди три години кандидатурата й за първа гражданка на италианската столица. Медиите между Алпите и Сицилия обаче твърдят, че преди да се реши да произнесе нелицеприятните слова, 40-годишната бивша адвокатка си е дала ясна сметка, че е изоставена напълно от своите. И на първо място от секретаря на „Пет звезди“ и вицепремиер Луиджи ди Майо, който преди два месеца я направи на пух и прах за това, че била отишла да изрази съпричастност с мъката на малтретирано от неофашисти циганско семейство. Така отлъчена от шефовете на собствената си политическа формация, атакувана непрекъснато от журналисти, унижавана от престъпни кланове, правена за смях от превзелите Рим плъхове и гларуси, сега Вирджиния Раджи изглежда е твърдо решена да танцува сама през оставащите две години от мандата й. Но все по-уязвима и изолирана – ситуация, от която дори според малкото й приятели тя едва ли ще съумее да организира почистването на засмърделия като никога от боклуци Вечен град, да спре разрухата му или да оправи обществения транспорт на що годе приемлвиво равнище. Още повече, че от сега нататък всяко нейно по-важно решение може да бъде бламирано като нищо от собственото й мнозинство в общинския съвет. Някои вестници, като например националния всекидневник „Кориере дела сера“, прозряха в неволите на Вирджиния Раджи желанието на силния човек в италианското правителство Матео Салвини, неговата партия „Лига“ да сложи час по-скоро ръка и върху Рим. Перспектива, която изглежда съвсем реална след като колегата му в кабинета и лидер на „Пет звезди“ Луиджи ди Майо, осъждайки циганската забежка на кметицата, напрактика се солидаризира с твърдата линия на Салвини към ромите. Така след като превзе всички големи градове на Северна Италия, партията „Лига“ сега има прекрасната възможност да направи свой човек първи гражданин на Рим, особено ако бъдат произведени веднага предсрочни местни избори. Нещо, което може да се случи при условие, че някогашният „Вятър на промяната“ на „Пет звезди“ - Вирджиния Раджи, бъде издухана от кметското кресло с интрига или пък самата тя подаде оставка.", "date": "2019.07.09", "title": "Кметицата на Рим реши да танцува сама"}
{"url": "https://www.monitor.bg:443/bg/a/view/ot-sredata-na-uli-zapochva-vtori-priem-za-obezshtetenija-na-tutunoproizvoditelite-170090", "text": "От 15 юли започва втори прием по държавната помощ de minimis за тютюнопроизводители, претърпели финансови щети вследствие на неплатена продукция от страна на „Исперих – БТ“ АД за реколта 2010 г. и „Лийв Табако А. Михайлидис“ АД - за 2016 г. Това реши на последното си заседание УС на ДФ „Земеделие“. Документи за кандидатстване могат да подадат тютюнопроизводителите, които не са имали възможност да подадат заявления за подпомагане по време на предходния прием по схемата (15 април - 10 май 2019 г.). Заявления за подпомагане ще се приемат в периода 15 юли – 15 август 2019 г. Документите трябва да се подават лично или чрез упълномощено лице в областните дирекции на Фонда по постоянен адрес за физическите лица и по адрес на управление за юридическите лица. До 30.08.2019 г. е срокът за окончателно представяне на изискуеми документи. Срокът за изплащане на помощта е до 10 работни дни след приема на заявленията и представянето на всички изискуеми документи. Земеделските стопани, които могат да кандидатстват за настоящата помощ de minimis, трябва да са вписани в публичния регистър на тютюнопроизводителите в Министерството на земеделието, храните и горите за 2019 г., както и да имат сключени договори за изкупуване на суров тютюн и приемо-предавателни протоколи за реколта 2010 с „Исперих – БТ“ АД и с „Лийв Табако А. Михайлидис“ АД за реколта 2016. Общият размер на предоставените на едно лице или предприятие помощи по схема de minimis не може да надхвърля левовата равностойност на 25 000 евро (48 895.75 лв.) за период от три последователни бюджетни години (2017 г. – 2019 г.). Размерът на помощта de minimis за тютюнопроизводителите, претърпели финансови щети от предходни години, е 3,2 млн. лв. След първия прием по схемата бяха изплатени над 2,1 млн. лв.", "date": "2019.07.09", "title": "От средата на юли започва втори прием за обезщетения на тютюнопроизводителите "}
{"url": "https://www.monitor.bg:443/bg/a/view/cveta-vasilev-instruktiral-agent-akademik-po-nokija-s-fenerche-170082", "text": "Агент Академик от ДС Огнян Стефанов и обвиняемият за пране на пари адвокат Лазар Карадалиев са получавали инструкции по телефон от забегналия в чужбина след фалита на КТБ Цветан Василев. Това разкри в спецсъда основният свидетел по делото за аферата с източването на милиарди от банката Бисер Лазов. „Беше им взел евтини телефонни апаратчета с фенерче само за водене на разговори. Бяха снабдени с тестова СИМ карта на „Виваком“, защото номерата на тези карти официално не съществуват и може да се говори свободно без някои да ги подслушва“, обясни Лазов. Той разказа, че и на него и още няколко от служителите в КТБ били раздадени такива след 17 юни 2014 г. за да държат пряка телефонна връзка с Василев. На 10 юни БГ Мадоф първо избягал в Гърция, а след това се прехвърлил в Австрия. Агент Академик и Карадалиев само в дните преди официалния фалит на КТБ – 20 юни 2014 г. са прибрали над 1,2 млн. лв., за да измъкнат от наказателно преследване беглеца. По телефоните с фенерче, в главната каса на КТБ. Към 17 юни 2014 година липсата в главната каса на банката била 206 милиона лева в различни валути. Основната тема през тези дни между 17 и 20 юни била как да се запълни тази лиса. „Той използваше служителите си като лични слуги и те му се подчиняваха“, разкри Лазов. Дребни и средни служители в КТБ с поведение на прислужници оперираха със суми много по-големи от тези на която и да е община, обяви още Лазов. На 20 юни в 11:45 часа Лазов бил в кабинета на Орлин Русев - един от шефовете на банката. Те говорили няколко пъти с Василев. Банкерът-беглец настоявал при инвентаризацията на главната каса, която предстояла, да не се открие липсата на тези пари. В този момент при тях била Борислава Тренева - зам-главна счетоводителка на банката тогава. Тя обяснила, че със счетоводна операция може да бъде намален размерът на липсата в касата, и предложила недостигът на средства да бъде компенсиран с взимане на средства от Василев. Такъв документ бил издаден със задна дата от 19 юни, като вземането било не от Василев от фирма \"Бромак\". точно в 11.45 ч. на 20 юни 2014 г. В 19 ч. същия ден Василев дал указание да се прикрие липсата с „Протокол-разписка“ със задна дата от 19 юни. Като 206 млн. лв. се прехвърлят на името на личната му фирма „Бромарк“ като заем, за да не личи липсата при проверка. Уверил, че още в първия работен ден на 21 юни ще преведе парите, за да са налични в главната каса, но тава не се случило. \"Василев не осигури пари, както и преди това не беше осигурявал\", допълни Лазов. В присъствието на Лазов документът се появил с подпис от Василев и от Орлин Русев с дата 19 юни, въпреки че по това време изпълнителният директор бил във Виена при Цветан Василев и се върнал на следващия ден. Междувременно в съседна съдебна зала на спецсъда се разгледа мярката за неотклонение на някогашния приближен на Василев Иван Джиджев, който беше президент на футболния „Ботев“ и баскетболния „Левски“. Според обвинението през фирмата на Джиджев „Валдер пропъртис“ е усвоен кредит с над 9 млн. лева повече, като тези пари са отишли към кухото дружество „БГ Пропъртис“, за да погаси кредит в КТБ. Свидител и по това обвинение е бившият счетоводител на Василев Бисер Лазов.", "date": "2019.07.09", "title": "Цветан Василев инструктирал Агент Академик по нокия с фенерче"}
{"url": "https://www.monitor.bg:443/bg/a/view/marina-kiskinova-zasne-klip-v-italija-video-170086", "text": "Певицата Марина Кискинова пусна нова авторска песен. Парчето носи името „Един за друг“, а видеото към него е заснето на ключови локации в Италия. Снимачният процес трае три дни, а сетът е разпънат в Рим, Болсена и Civita di Bagnoregio – едно от най-старите градчета, изградено на скала и все още непокътнато от времето. В кадрите се виждат градините на Борджиите, живописният квартал Трастевере и езерото Болсена. Изборът на местата не е случаен. Преди няколко месеца Марина получи предложение за брак именно в Италия. Текстът на „Един за друг“ е дело на Влади Ампов – Графа и е написан специално за изпълнителката и нейната половинка Веселин Ценов – Algoriddim. Графа е и човекът, който ги запознава преди шест години. Видеото е заснето от Добромир Николов, а освен Марина, главен герой в него е и Искрен Тончев – Искрата. „Песента е специален и много личен проект за мен, който идва в момент на вдъхновение да създавам стойностна музика, да поема нови начинания и да приема нови предизвикателства в живота си. Той е моята сродна душа и всичко, за което пея в песента, свързвам с едни от най-прекрасните ни и ценни моменти, прекарани заедно“, споделя певицата.", "date": "2019.07.09", "title": "Марина Кискинова засне клип в Италия (ВИДЕО)"}
{"url": "https://www.monitor.bg:443/bg/a/view/razbiha-rabotilnica-za-skimirashti-ustrojstva-170083", "text": "Разбита е организирана престъпна група за производство и експлоатация на скимиращи устройства при двудневна операция на ГДБОП, спецпрокуратурата, съдия-следовател и полицаи от Франция, съобщиха от държавното обвинение. В София и Добрич са задържани с Европейски заповеди за арест трима български граждани, за които са събрани доказателства за участие в бандата. В Добрич е открита и работилница за скимиращи устройства, които били използвани за нелегално събиране на банкови данни във Франция. При претърсвания в жилища и офиси, както и със СРС, са събрани множество доказателства за участие на тримата в организирана престъпна група. Досъдебното производство по случая е образувано през юни 2018 г. на базата на Европейска заповед за разследване, издадена от съдия-следовател при апелативния съд в Лион във връзка с водено там наказателно производство срещу двама българи. Те били задържани няколко месеца преди това, докато посред нощ свалят скимиращо устройство от автоматична колонка за гориво. Предния ден собственикът на бензиностанцията забелязал, че на една от колонките е монтиран „скимер“ с микрокамера за записване на въвежданите ПИН кодове за банкови карти и информирал френските власти. Кадрите от видеонаблюдението показали, че двамата са поставяли и сваляли скимиращите устройства. Събраните доказателства дали основания да се предположи, че двамата са част от по-голяма организирана престъпна група в България. Тримата задържани с Европейски заповеди за арест в София и Добрич ще бъдат предадени на френските съдебни власти за нуждите на тамошното наказателно производство.", "date": "2019.07.09", "title": "Спецакция на МВР и френски ченгета: Разбиха работилница за скимиращи устройства"}
{"url": "https://www.monitor.bg:443/bg/a/view/arestuvaha-starec-prichinil-pojara-kraj-jabylkovo-170068", "text": "77-годишен мъж от Ябълково е задържан, след като поради небрежност е причинил пожар край селото. В неделя в 17,10 часа в РУ Димитровград е получено съобщение, че до жп гарата в селото горят сухи треви.  На място са изпратени екипи, които установили, че в пламъци са треви които не са балирани. Пламъците са достигнали крайна необитаема къща. Пожарът е овладян, изгорял е покрива на постройката и 75 декара стърнища. В хода на работата станало известно, че димитровградчанинът запалил сухите треви в имота си в селото, откъдето пламъците бързо обхванали и съседните ниви. Заведено е досъдебно производство за причиняване на пожар и увреждане на чуждо имущество по непредпазливост.", "date": "2019.07.09", "title": "Арестуваха старец, причинил пожара край Ябълково"}
{"url": "https://www.monitor.bg:443/bg/a/view/ryst-v-stroitelstvoto-ot-2-6-na-sto-prez-maj-170073", "text": "По предварителни данни на Националния статистически институт през май индексът на продукцията в сектор \"Строителство\", изчислен въз основа на сезонни данни, е с 0.4 на сто под равнището от предходния месец. Календарните данни показват увеличение с 2.6 на сто на строителната продукция през май 2019 г. в сравнение със същия месец на 2018 г. През май индексът на произведената строителна продукция, изчислен от сезонни данни, е под равнището от предходния месец, като се наблюдава еднакво намаление на продукцията от сградното строителство и от гражданското/инженерното строителство - по 0.4 на сто. На годишна база нарастването на строителната продукция през май, изчислено от календарни данни, се определя от положителния темп при сградното строителство, където ръстът е с 6.4 на сто, докато при гражданското/инженерното строителство е регистрирано намаление с 2.3 на сто.", "date": "2019.07.09", "title": "Ръст в строителството от 2.6 на сто през май"}
{"url": "https://www.monitor.bg:443/bg/a/view/proizvoditeljat-na-helou-kiti-otnese-globa-ot-evrokomisijata-170072", "text": "Европейската комисия глоби днес японската компанията Санрио (Sanrio), която стои зад популярната марка Хелоу Кити (Hello Kitty), с 6,2 милиона евро (6,9 милиона долара) за ограничаване на продажбите на единния европейски пазар, предаде ДПА. Санрио прави дизайна, лицензира, произвежда и продава продукти с антропоморфната котка Хелоу Кити и други популярни герои като Май мелъди, Литъл туин старс, Керопи и Чококет, отбелязва Европейската комисия. Компанията притежава авторските права за героите Мистър мен и Литъл мис. Продуктите с всички тези герои са най-разнообразни - от чаши, чанти, книжарски материали до играчки, като всички са защитени като търговска марка и интелектуална собственост. Комисията започна разследването срещу лицензирането и дистрибуцията на продукти на Санрио през 2017 година. Еврокомисията установи, че Санрио е наложила преки и непреки ограничения, забрани или обезкуражаващи практики на търговци с цел да не продават стоките на компанията в други страни от ЕС, различни от страната на търговеца, което противоречи на правилата на единния европейски пазар. Днешното решение потвърждава, че търговците, които продават лицензирани продукти не могат да бъдат възпрепятствани при продажбата на продукти в различни страни, посочва в съобщението еврокомисарят по конкуренцията Маргрете Вестагер. Потребителите, без значение дали купуват чаша с Хелоу Кити или играчка Чококет, сега могат напълно да се възползват от основното преимущество на единния пазар - възможността да пазаруват в Европа възможно най-изгодно, допълни тя. През март компанията за спортни стоки Найки (Nike) бе глобена по същата причина с 12,5 милиона евро, а срещу Юнивърсъл студиос (Universal Studios) все още се води разследване пак по подобни проблеми.", "date": "2019.07.09", "title": "Производителят на Хелоу Кити отнесе глоба от Еврокомисията"}
{"url": "https://www.monitor.bg:443/bg/a/view/ukrainci-obvineni-v-prestyplenija-u-nas-opitaha-da-izbjagat-prez-rumynsko-170071", "text": "Двама украински граждани опитаха да преминат незаконно държавната ни граница през Генералтошевско село и бяха задържани от румънските власти, съобщава Апелативна прокуратура – Варна. Двамата притежават и българско гражданство. 24-годишният Георгий М. и 59-годишният Владимир С. са задържани от румънските власти на 7 юли тази година в района на село Четатя. По-възрастният от тях представил документ за самоличност от Чехия, който е неистински. Румънските власти са предали двамата мъже, преминали незаконно държавната ни граница при 113-а  пирамида, на граничните власти на България. Справка показва, че 59-годишният Владимир е подсъдим за умишлено убийство, извършено през 2018 г. Обвинителният акт срещу него е внесен в съда от Софийската градска прокуратура. Поради здравословното му състояние мярката му за неотклонение е била изменена от задържане под стража в домашен арест. Въпреки това той напуснал дома си. Осъждан е и за управление на МПС под въздействието на над 1,2 промила алкохол. Срещу 24-годишния Георгий се води дело за причинена средна телесна повреда. До държавната граница в село Лозница двамата мъже се придвижили с таксиметров автомобил. Преди това пристигнали от София във Варна с автобус. След това се придвижили до Добрич. Там наели таксито до село Лозница. Пред разследващите двамата развили версията, че искали да посетят резерват за диви животни в района. След предаването им на българските гранични власти Районната прокуратура в Генерал Тошево ги е привлякла като обвиняеми за незаконно преминаване на границата на Република България и ги е задържала за срок до 72 часа с цел довеждането им в съда, като е внесла искания за вземане мярка за неотклонение „Задържане под стража“. Предстои Районният съд в Генерал Тошево да се произнесе по исканията на прокуратурата за определяне на постоянните мерки за неотклонение на Георгий М. и Владимир С.", "date": "2019.07.09", "title": "Украинци, обвинени в престъпления у нас, опитаха да избягат през румънско"}
{"url": "https://www.monitor.bg:443/bg/a/view/vnuk-na-simeon-sakskoburgotski-chisti-plaja-na-bolata-170065", "text": "Княз Тасило, внук на Симеон Сакскобурготски, най-малкото дете на княз Кирил Преславски, участва в доброволчески инициативи на неправителствената организация “Черноморска мрежа” в Каварна.  17-годишният младеж се срещна с младите еколози от основното училище „Йордан Йовков“ в града, обединени в клуб „Екопулс“. Децата от екоклуба се занимават с опазване на биоразнообразието и екологията на Черно море и на 31 октомври бяха отличени със златен медал в Деня на Черно море на международна конференция в Истанбул. Клуб „Екопулс„ е многогодишен член на Български младежки воден парламент – Басейнова дирекция „Черноморски райони“. Сега децата работят по програмата „Черноморски мрежи“. Княз Тасило Сакскобурготски, Емма Гилева- ръководител на Черноморска мрежа на неправителствените организации и Антония Красимирова, изучаваща „Международни комуникации“ във Виена, бяха посрещнати в Каварна по стар български обичай с хляб и сол. След това всички обходиха живописния плаж в местността Болата, където направиха мониторинг на отпадъците и ги събраха. Кметът на Каварна Нина Ставрева приветства гостите от Черноморска мрежа на неправителствените организации и отправи специални благодарности към всички ученици от клуб “Екопулс“ в Каварна. Пред участниците в срещата Емма Гилева обясни, че поводът за визитата е доброто сътрудничество между клуб „Екопулс“ и Черноморска мрежа на неправителствените организации, което датира от години и е една от многобройните екологични акции , които се провеждат с млади хора от различни крайбрежни градове. „Младите хора от еко клуба са част от нашата програма за образование, мониторинг и запознаване с гражданската наука. Днес всички заедно ще извършим мониторинг на твърдите отпадъци на един от кай-красивите плажове в света-„Болата“, посочи още г-жа Гилева.", "date": "2019.07.09", "title": "Внук на Симеон Сакскобурготски чисти плажа на Болата"}
{"url": "https://www.monitor.bg:443/bg/a/view/api-podpisa-dogovor-s-oshte-edin-prodavach-na-pytni-taksi-170067", "text": "Агенция \"Пътна инфраструктура\" (АПИ) подписа днес договор с \"Конкорд Смарт Инфраструктура\" АД за Национален доставчик на услуги за електронно събиране на пътни такси - винетки и тол, съобщиха от пресцентъра на агенцията.  Съгласно Общите условия, от днес започва 10-дневният срок, в който дружеството трябва да докаже оперативна съвместимост с Електронната система за събиране на пътни такси, каквато е процедурата за всеки един кандидат. Едва след това договорът влиза в сила и може да започне дейност по предоставяне на услуги. До момента АПИ има договор за Национален доставчик на услуги с \"Интелигентни Трафик Системи\" ЕАД. С втория регистриран кандидат - \"Телетол\" АД, договорът в частта за продажба на електронни винетки беше прекратен, тъй като фирмата не успя да докаже оперативна съвместимост с електронната система. На 4 юни 2019 г. заявление за регистрация е подал и четвърти кандидат за национален доставчик на услуги - \"Иком\" ООД, който все още е в първия етап от процедурата - да се установи дали отговаря на условията и едва тогава да се впише в регистъра. Дружеството е заявило желание да партнира на АПИ само в събирането на тол такси, не и при продажбата на електронни винетки. Заявлението за регистрация като национален доставчик на услуги е подадено от \"Конкорд Смарт Инфраструктура\" АД на 3 май 2019 г. Решението за вписване на фирмата в Регистъра на Националните доставчици на услуги е от 16 май 2019 г., а на 18 юни 2019 г. Управителният съвет на АПИ е взел решение за подписване на договор. От АПИ припомнят, че процедурата за кандидатстване и одобряване на националните доставчици на услуги е описана в Закона за пътищата и Наредбата за условията, реда и правилата за изграждане и функциониране на смесената система за таксуване на различните категории пътни превозни средства на база време и на база изминато разстояние. Първият етап е подаване на заявление за регистрация, а след като е установено, че лицето отговаря на условията, АПИ одобрява неговото вписване в Национален електронен регистър на националните доставчици на услуги за електронно събиране на такси. Съгласно Наредбата лицата, които са вписани в регистъра, могат да подадат заявление за извършване на тази дейност. Процедурата за кандидатстване е отворена и всеки, който отговаря на условията, може да подаде заявление. ", "date": "2019.07.09", "title": "АПИ подписа договор с още един продавач на пътни такси"}
{"url": "https://www.monitor.bg:443/bg/a/view/snimkite-na-novija-sezon-na-otkradnat-jivot-zapochvat-do-dni-170064", "text": "До броени дни ще щракне клапата за новия осми сезон на медицинската сага „Откраднат живот“. Това потвърди пред феновете си актрисата Ралица Паскалева, която скача в престилката на д-р Галя Стилянова в сериала. Хаха! Петър и Галя преживяха толкова много през тези години и епизоди. Любопитни ли сте какво ще се случи от тук нататък с тях и с другите образи? Аз да! Нямам търпение!“, гласи част от анонса на Паскалева за новия сезон, който ще се състои от 52 епизода. „Започвам снимки и цяло лято, без почивка екипът на „Откраднат живот“ ще се посвети на новите епизоди, който ще се изпълнени с много обрати, интриги, интересни и забавни истории“, коментира и друга актриса от поредица Деси Бакърджиева, която редовият зрител познава като д-р Хинова.", "date": "2019.07.09", "title": "Снимките на новия сезон на \"Откраднат живот\" започват до дни"}
{"url": "https://www.monitor.bg:443/bg/a/view/avstriec-sydi-facebook-170054", "text": "Дълга правна битка на австрийска компания за защита на личните данни срещу Facebook за прехвърляне на данни към САЩ стигна най-висшия европейски съд, съобщава АП. Съдът изслушва аргументи, дали дъщерното дружество на Facebook, базирано в Дъблин, може законно да прехвърля лични данни на потребителите на компанията майка в САЩ. Съдът със седалище в Люксембург трябва да се произнесе, дали \"стандартните договорни клаузи\", уреждащи прехвърлянето на данни, съответстват на европейските разпоредби за защита на данните. Решението, което се очаква до края на годината, може да засегне хиляди фирми от Европейския съюз, които разчитат на споразуменията като гаранции за защита на личните данни, изпратени извън съюза. Макс Шремс започва делото през 2013 г., след като Едуард Сноудън разкрива степента на електронното наблюдение на агенциите за сигурност на САЩ.", "date": "2019.07.09", "title": "Австриец съди Facebook"}
{"url": "https://www.monitor.bg:443/bg/a/view/liu-ifej-prebori-1000-aktrisi-za-mulan-trejlyr-170069", "text": "Една година – толкова време бе необходимо на „Дисни“, за да избере подходящата актриса за игралния римейк на „Мулан“, чиято премиера ще се състои на 27 март догодина. В конкуренция с близо 1000 други кандидатки за образа е избрана китайската звезда Лиу Ифей, която впечатлява, както с невинната си визия, така и със спартанската си подготовка на тема бойни изкуства. Още с първия тийзър на „Мулан“, който дебютира онлайн преди ден, Ифей дава заявка и пред зрителите, че ще изнесе на гърба си достоен римейк на анимацията от 1998 г. Историята, базирана на древнокитайската поема „Баладата за Мулан“, стартира с указа императора на Китай, според който по един мъж от всяко семейство трябва да служи в армията и да защитава страната от нашествията на севера. Тогава Хуа Мулан, най-голямата дъщеря на уважаван войн, предприема стъпки, за да заеме мястото на болния си баща. Маскирана като мъж на име Хуа Джун, тя изучава всяка част от пътя на истинските войни и впряга цялата си вътрешна сила, за да развие потенциала си. Мулан отказва да бъде просто една съвършена част от неизменните семейни и дори национални традиции, приемайки брак, предварително уговорен от баща ѝ и решава да се бие наравно с мъжете в родината си.", "date": "2019.07.09", "title": "Лиу Ифей пребори 1000 актриси за „Мулан“ (ТРЕЙЛЪР)"}
{"url": "https://www.monitor.bg:443/bg/a/view/tihomir-ivanov-finalist-na-universiadata-170066", "text": "Тихомир Иванов се класира за финала в скока на височина на Универсиадата в Неапол (Ит). Той завърши четвърти в квалификационна група А с резултат от 2,15 метра. Финалът в тази дисциплината е утре. През този сезон Иванов има най-добър резултат от 2,26 метра, а личното му постижение на открито е 2,31 метра от световното първенство в Лондон през 2017 г. Нормативът за участие на шампионата на планетата в Доха през есента е 2,30 м. Живко Стоянов постигна личен рекорд за сезона - 49,35 секунди в бягането на 400 м. Шестото място в четвъртата серия обаче му отреди 39-а позиция в крайното класиране в Неапол. Междувременно от община Сандански обявиха, че новата писта в града е готова да приема местни и чуждестранни лекоатлети за подготовка и за тренировъчни лагери. Настилката е по всички изисквания на IAAF. Тя е със специален тип спрей покритие и вградени отводнители, което я прави модерно спортно съоръжение. То позволява да се практикуват нови за града спортове като хвърляне на чук, мятане на диск, дълъг и троен скок, бягане с препятствия и други.", "date": "2019.07.09", "title": "Тихомир Иванов финалист на Универсиадата"}
{"url": "https://www.monitor.bg:443/bg/a/view/betonovoz-blysna-i-ubi-baba-v-gabrovo-170061", "text": "Бетоновоз блъсна и уби баба в Габрово. Инцидентът станал в понеделник около 11,00 ч. на обяд в междублоково пространство на улица в града. По първоначални данни от полицията тежкото возило, управляван от 60-годишен местен мъж, е блъснал възрастна пешеходка. Тя е откарана незабавно в болницата, където независимо от усилията на лекарските екипи, по-късно е починала. Водачът е изпробван за употреба на алкохол и наркотични вещества, като резултатите са отрицателни. На местопроизшествието е извършен полицейски оглед. По случая е образувано досъдебно производство, работата по който продължава под наблюдението на Окръжна прокуратура.  ", "date": "2019.07.09", "title": "Бетоновоз блъсна и уби баба в Габрово"}
{"url": "https://www.monitor.bg:443/bg/a/view/93-godishna-kustendilska-e-naj-vyzrastnija-uchastnik-v-cyrnogorskija-sybor-170056", "text": "93-годишната баба Василка Якимова е най-възрастният участник – разказвач в Църногорския събор \"В сърцето на Граово\", който стартира над брезнишкото село Гигинци от 12 до 14 юли т.г. Баба Василка ще има възможността да разкаже едни от най-интересните истории от Кюстендилския край, още повече тя е от китното кюстендилско село Николичевци, известно със своя фолклор. Най-малкият участник в програмата ще бъде бебе на 8 месеца, което заедно със своята майка ще участва в ревюто на 100-годишни носии. Второто издание на Църногорския събор \"В сърцето на Граово\" ще се проведе при манастира „Св. св. Безсребреници и Чудотворци Козма и Дамян\", като организатори са Инициативен комитет с председател областния управител на Перник- Ирена Соколова, КРИБ - Перник, кметовете на общините в региона, общественици. Събитието се провежда с подкрепата на Министерство на земеделието, храните и горите, Обединени български животновъди и Българската православна църква. „На Църногорския събор ще се насладим на културата, талантите, музиката, традициите, обичаите, словесният фолклор, облеклата и носиите, занаятите и духа на Граово. Съборът включва и изложение на традиционния български поминък на Граовския край - животновъдството, представен в съвремието ни“, обявиха организаторите. Посетителите на събитието ще имат възможността да разгледат „Алеята на занаятите” и да видят възстановка на българско село, хайдушки кът, изложение на български носии от различните етнографски области, майстор на грънчарско колело, Бусинска керамика. Броят на изпълнителите е 1016 (с 300 повече от миналата година) – 160 професионалисти  и 856 любители. Те са представители на различни области – Перник, Кюстендил, София, Плевен, Смолян и Монтана, от 16 общини – Перник, Брезник, Радомир, Земен, Ковачевци, Кюстендил, Кнежа, София, Пловдив, Дупница, Сапарева баня, Невестино, Столична, Берковица и др. Представители на народни  читалища, музикални училища, клубове  - общо 49 формации, дуети, квартети, разказвачи и индивидуални изпълнители.", "date": "2019.07.09", "title": "93-годишна кюстендилска е най-възрастния участник в Църногорския събор"}
{"url": "https://www.monitor.bg:443/bg/a/view/vlak-premaza-67-godishna-jena-v-dupnica-170057", "text": "67-годишна жена скочи под релсите на влак в Дупница. Тялото й буквално е било премазано от тежката машина, коментираха очевидци на потресаващата гледка. Драмата се разиграва във вторник малко преди 8 часа сутринта. Час по-рано жената обикаляла района, разпитвала хората точно в колко часа преминава влака и в момента, в който той наближил тя се хвърлила. „Беше просто ужасно. Пътниците страшно много се уплашиха, да не говорим за машиниста, не е имало как да спре, тъй като всичко е станало за минути. На някои от хората им прилоша“, коментираха очевидци. Все още не е ясно каква е причината за самоубийството, дали тежка болест или отчаяние. Дълго време на криминалистите отне и установяването на самоличността на жената. Почти никой не я познавал в района, видели я малко преди да сложи край на живота си. Пътниците от влака, който е преминавал по направлението Кулата – София се наложило да бъдат извозени с автобуси от мястото на трагичния инцидент. Движението на влаковете беше преустановено до приключването на процесуално-следствените действия. Работата по изясняване на причините за инцидента продължава РУ-Дупница, уведомен е дежурен прокурор.", "date": "2019.07.09", "title": "Влак премаза 67-годишна жена в Дупница"}
{"url": "https://www.monitor.bg:443/bg/a/view/levski-se-zavryshta-kym-korenite-si-170063", "text": "Ръководството на „Левски“ стартира нова кампания, с която ще цели завръщането на клуба към неговите корени и следването на заветите, оставени от учредителите на столичния гранд. В поредица от инициативи и събития „сините“ ще ангажират и привържениците към припомнянето на изконните левскарски ценности, които са водели великите играчи от миналото. Като първа стъпка от кампанията на „Герена“ бе представен новия екип на тима за сезон 2019/2020 година. В него клубът е разработил визия, с която се връща легендарното „Л“ на фланелките. „За първи път буквата „Л“ се използва през 1924 г. на екипите срещу „Ромкомит“. Бялото „Л“ е неизменна част от историята на „Левски“, като от 1919 г. насам го има в емблемата. Клубът ползва буквата в екипите си до насилственото преименуване на „Динамо“, а после, след като възстановява името си, го ползва отново“, разкри Илия Христов от Сдружение „Сини Сърца“ на официална пресконференция. От вътрешната страна на фланелките пък стои първият печат на „Левски“ в историята му. Екипите посветено на първите цветове на клуба. Революционно в случая е решението имената на играчите да са на кирилица. С тях „сините“ ще се състезават в българското първенство, а в евротурнирите ще са изписани на латиница. За пръв път левскарите ще играят с новия екип този четвъртък в първия квалификационен кръг на Лига Европа срещу словашкия „Ружомберок“. Тогава те ще покажат за пръв път и новия генерален спонсор на фланелките. От този сезон сериозни инвестиции в клуба ще прави националната лотария, а на фланелките ще стои логото на 7777.bg . Клубът скоро ще зарадва феновете си и с откриването на новия музей на историята на клуба, а левскари ще е показването за първи път на Учредителния протокол на клуба, който е датиран още от 1911 г. Така „Левски“ ще стане едва вторият софийски клуб, който ще предостави на широката общественост ценният документ. Досега това стори само „Славия“ по случай 100-годишнината на „белите“, създадени през 1913 г.  Иначе в музея на „Левски“ ще има много интересни предмети от богатото и славно минало на клуба. Сред тях ще са оригинална фланелка от сезон 1967/1968, носена от човека с най-много мачове в историята на „Левски“ Стефан Аладжов.", "date": "2019.07.09", "title": "„Левски“ се завръща към корените си"}
{"url": "https://www.monitor.bg:443/bg/a/view/korbin-iska-vtori-referendum-za-brekzit-170051", "text": "Лидерът на британската опозиционна Лейбъристка партия Джереми Корбин призова новия премиер на страната, който и да бъде той, да подложи на изборен тест своя план за Брекзит с втори референдум за членство в Европейския съюз, като добави, че неговата партия ще гласува за оставане в съюза, предаде Ройтерс. В писмо до членовете на партията си Корбин казва, че тя ще води кампания за оставане в ЕС, за да не позволи на бъдещия лидер, който и да е той, да извади Великобритания от Евросъюза без споразумение, или за да предотврати \"вреден консервативен Брекзит\". Който и да стане премиер, той трябва да има доблестта да подложи своето споразумение (или Брекзит без споразумение) на съда на народа с публичен вот (референдум)\", пише Корбин в писмото си. \"При тези обстоятелства, искам да стане ясно, че Лейбъристката партия ще води кампания за оставане както срещу Брекзит без споразумение, така и срещу споразумение, предложено от торите, което не защитава икономиката и работните места\", подчертава опозиционният лидер.", "date": "2019.07.09", "title": "Корбин иска втори референдум за Брекзит"}
{"url": "https://www.monitor.bg:443/bg/a/view/kitajska-sonda-polzva-izkustven-intelekt-za-kacane-na-lunata-170044", "text": "Технологии на изкуствения интелект ще бъдат използвани от китайската автоматична междупланетна станция \"Чанъе-5\" за избора на място за кацане на Луната и за вземане на образци от грунта, предадоха световните медии. Стартът на мисията е планиран за края на тази година, заяви на пресконференция научният ръководител на китайската програма за изследване на Луната Оуян Цзиюан. \"С помощта на изкуствения интелект модулът ще извърши меко кацане на близката страна на Луната, ще вземе образци от грунта и след това ще се върне на Земята - каза той пред в. \"Глоубъл таймс\". - Мястото на кацане на \"Чанъе-5\" ще е на повече от 1000 км от това на \"Аполо\". Мекото кацане ще бъде осигурено посредством самостоятелни решения на изкуствения интелект. Сондата в действителност е \"умен\" апарат. Той ще прави преценки и изчисления, докато не бъде открита плоска повърхност за безопасно кацане.\" По думите му, след кацането модулът ще задейства манипулатор за събиране на грунт и бормашина за получаване на скални образци. След това ще излети, ще се скачи с орбиталния модул и ще се отправи към Земята, където ще кацне в автономния район Вътрешна Монголия в Северен Китай. Както отбелязва изданието, близката страна на Луната е с по-подходящ за кацане релеф. Друго предимство е, че с намиращия се там модул ще може по-лесно да се установи връзка посредством спътници.", "date": "2019.07.09", "title": "Китайска сонда ползва изкуствен интелект за кацане на Луната"}
{"url": "https://www.monitor.bg:443/bg/a/view/ulichno-kuche-nahapa-momchence-v-asenovgrad-170058", "text": "Едно и също улично куче нападнало две деца на ул. „Отец Паисий” в Асеновград. Случаите са станали през няколко дни.   За първия сподели на 2 юли в социалните мрежи майката на детето Станимира. Второто нахапване е станало на 7 юли, като постът на близките на пострадалото момче е бил светкавично изтрит. Официална информация в полицията в Асеновград за случилото се и подадени жалби няма, съобщи говорителят на ОД на МВР в Пловдив Анелия Влахкинова. Според поста на майката от 2 юли синът й е бил нахапан от бездомното животно без никаква провокация. Жената публикува и снимки на малчугана, който показва превързаната си дясна ръчичка и охлузвания по дясното бедро. На коментари, които я обвиняват, че с тази публикация насажда омраза срещу уличните кучета, Станимира отговаря, че не е имала това за цел, а е искала само да предпази други деца. „Не съм имала за цел да насаждам каквото и да е. Публикувам го, защото улицата е пълна с играещи деца и бездомни кучета, просто имайте едно на ум. Ние също имаме куче, не сме някой мразещи животните. Аз също мисля, че постоянното гонене на уличните кучета ги озлобява. Инцидента е неприятен и съответно болезнен за моят син и за всички около него”, пише тя. По неофициална информация жалба за случая от 2 юли имало подадена само в община Асеновград. При втория случай с нахапаното от същото куче друго момченце на 8 години също няма подадена жалба в полицията. Отново според неофициална информация близките на малчугана са сезирали районната прокуратура в града на 9 юли. Съсед, станал свидетел на случката, виждайки от терасата си, веднага се притичал на помощ. Опитвал се с лопата да удари кучето, за да освободи детето от захапката на четириногото. Настъпила борба между животното и още други мъже, които се намирали в близост до мястото на инцидента, пише actualno.com. След като успяват да отърват момчето, хората сигнализирали на телефон 112. Незабавно е дошла линейка, като детето е откарано в болница в тежко състояние. Там са му били извършили няколко операции - заради разкъсвания по крака, ухото и лицето. Към момента състоянието на 8-годишния Митко е стабилизирано. Предстои да му бъдат извършени изследвания и засега не става ясно колко време ще трябва да остане в болничното заведение под лекарско наблюдение. След като бъде изписан, ще се наложи с него да работи психолог, казват близките му. Родителите на детето вече са подали жалба до община Асеновград и до Районната прокуратура в града. Възнамеряват да съдят и общинската администрация с мотив за бездействие, по отношение на проблема.   Снимки фейсбук", "date": "2019.07.09", "title": "Улично куче нахапа две деца в Асеновград"}
{"url": "https://www.monitor.bg:443/bg/a/view/it-specialnosti-v-su-po-jelani-ot-rabota-v-administracijata-170046", "text": "IT специалността „Софтуерно инженерство“ е по-желана от тазгодишните кандидат-студенти в СУ „Св. Климент Охридски“ за сметка на работата в администрацията. Желаещите да учат в най-старото висше училище у нас са 7 148 са кандидатите, съобщиха от учебното заведение. Традиционно най-много от тях са предпочели да бъдат приети в специалност „Психология“. Веднага след нея се нареждат „Софтуерно инженерство“ и „Право“. Те изместват от второ и трето място „Комуникационен мениджмънт“ и „Публична администрация“. Сред най-желаните от кандидатите са специалностите „Фармация“, „Компютърни науки“, „Английска филология“, „Предучилищна и начална училищна педагогика“, „Журналистика“ и „Медицина“ и „Комуникационен мениджмънт“. Спрямо предходната година от списъка отсъстват „Социология“, „Българска филология“, „Информационни системи“ и „Информатика“. 66 лауреати и първенци на национални и международни олимпиади също са приети в Алма матер след първото класиране От утре (10 юли) до 12 юли новоприетите студенти има възможност да се запишат в специалността, в която са класирани на първия етап. Това става в отдел „Студенти“ на факултета, в който кандидатите са приети. Там новоприетите трябва да носят студентска книжка, която се закупува в книжарниците в Ректората и факултетите, както и да представят оригинал и копие на дипломата за средно образование, лична карта, документ за платена семестриална такса, формуляр за записване на новоприети студенти (изтегля се от страницата на Софийския университет и се попълва), попълнен онлайн формуляр за електронна студентска карта и квитанция за платена такса за електронна студентска карта, две паспортни снимки и декларация за здравно осигуряване, която се получава при записване. Тези, които не са приети по първо желание, могат да потвърдят в специалността, в която са класирани на първия етап и да участват във втория, ако е възможно прекласиране в по-предна желана специалност. За целта те трябва да оставят оригиналната диплома за средно образование се депозира в съответния факултет. Приетите по първото си желание кандидати се записват в специалността без право да потвърждават за участие в следващи класирания. Неприетите от първия етап кандидати пък участват автоматично в следващия етап на класирането. То ще бъде обявен на 16-и юли 2019 г. От 17-и до 19-и юли 2019 г. включително класиралите се от втория етап кандидати трябва да потвърдят или да се запишат в избраната специалност. На 23 юли 2019 г. ще бъде обявен третият етап на класирането. Записването за него е окончателно и трябва да бъде направено в периода 24-26 юли 2019 г. включително.", "date": "2019.07.09", "title": "IT специалности в СУ по-желани от работа в администрацията"}
{"url": "https://www.monitor.bg:443/bg/a/view/razsledvat-dalavera-s-cyrkovni-imoti-170059", "text": "Прокуратурата разследва престъпления с имоти, собственост на Българската Православна църква, съобщиха от държавното обвинение. Днес под ръководството на ръководството на Софийска градска прокуратура са били извършени претърсвания и изземания в две нотариални кантори в столицата. Процесуално-следствените действия са в рамките на образувано досъдебно производство за данъчни престъпления – чл. 255 от НК, длъжностни престъпления по чл. 282 от НК, документна измама - престъпление по чл. 212 от НК и пране на пари- престъпление по чл. 253 от НК. Разследването е започнало на 18 юни т.г. по жалба от митрополит Антоний, представляващ Българска епархия в Западна и Средна Европа към Българска източноправославна църква. Предмет на разследването са разпоредителни сделки с имоти, собственост на Българската Православна църква, съобщават още от държавното обвинение. Пред „Монитор“ митрополит Антоний потвърди за подадения от него сигнал. „Става дума за собственост на Западно и Средноевропейска епархия. Не мога да коментирам нищо повече, защото не е добре за разследването. Надявам се Божията над човешката правда да възтържествува“, каза митрополит Антоний. От свои източници „Монитор“ научи, че става дума за завещание свързано с имот.", "date": "2019.07.09", "title": "Разследват далавера с църковни имоти"}
{"url": "https://www.monitor.bg:443/bg/a/view/kris-braun-oglavi-klasacijata-na-bilbord-za-albumi-170060", "text": "Певецът Крис Браун оглави престижната класация Топ 200 на \"Билборд\" за албуми, съобщи сайтът на изданието. Това постижение той достига за трети път в кариерата си. По данни на Нилсен Мюзик от новия му албум Indigo за периода на отчитане са продадени 108 000 еквивалентни единици, които му отреждат първенството. Второто и третото място в чарта остават непроменени спрямо предходната седмица и се заемат съответно от рапъра Lil Nas X с тавата 7 (62 000 продадени единици) и певицата Били Айлиш с When We All Fall Asleep, Where Do We Go? (над 52 000 продадени единици). Челната петица в Топ 200 на \"Билборд\" се допълва от The Black Keys с Let's Rock (52 000 продадени единици) и Chance the Rapper с Acid Rap (40 000 продадени единици). В класацията Хот 100 на \"Билборд\" за сингли на първо място за 14-а поредна седмица е рапърът Lil Nas X с ремикса на дебютното си парче Old Town Road, записан в сътрудничество с изпълнителя на оригиналната песен Били Рей Сайръс. По данни на Нилсен Мюзик сингълът Old Town Road запазва първенството си с 89,3 милиона стрийминга за периода на отчитане. Втора позиция в чарта за сингли заема певицата Били Айлиш с парчето Bad Guy, следвана от Калид със сингъла Talk. Топ 5 се допълва от Ед Шийран и Джъстин Бийбър с парчето I Don't Care и Шон Мендес и Камила Кабело със сингъла Senorita.", "date": "2019.07.09", "title": "Крис Браун оглави класацията на \"Билборд\" за албуми"}
{"url": "https://www.monitor.bg:443/bg/a/view/prebit-zaradi-parko-mjasto-v-kazanlyk-izdyhna-ot-ranite-170043", "text": "Пребит при скандал за неправилно паркиране пред дома му 64-годишен жител на Казанлък почина в болницата след  продължила няколкодневна агония. Възрастният Велчо Г. е бил намерен към 22,00 часа на 4 юли на метри от жилищната му кооперация  в близост до дома на културата „Арсенал“ от случайни минувачи е бил откаран в старозагорската УМБАЛ „Проф. д-р Стоян Киркович“, където неврохирузите извършили тежка мозъчно-черепна операция. Въпреки усилията на специалистите пациентът е издъхнал на 7 юли без да дойде в съзнание. За 24 часа е бил задържан 46-годишен негов съсед, за когото имало данни че последно е бил засечен да разговаря с жертвата.Задържаният и Велчо били в дългогодишен конфликт,но липсвали преки свидетели на смъртоносната агресия. Задържаният е бил подложен на тест с полиграф от специалистите при института по криминалистика при МВР, но на този етап нямало противоречия между показанията и записите от детективския уред, коментираха от старозагорската окръжна прокуратура. Изчакват се резултатите от съдебно-медицинската експертиза в резултат на какво точно е настъпил леталният изход. Участвали в операцията твърдят, че нараняванията са били от ритници с обувка или друг тъп предмет по главата.Образуваното досъдебно производство за нанесена средна телесна повреда срещу неизвестен извършител е преобразувано в производство за смърт , на този етап няма все още привлечен като обвиняем.", "date": "2019.07.09", "title": "Пребит заради парко място в Казанлък издъхна от раните "}
{"url": "https://www.monitor.bg:443/bg/a/view/uslovna-prisyda-za-profesor-ot-uht-iskal-po-300-leva-za-trojka-170045", "text": "2 години условно с изпитателен срок от 3 години е присъдата на проф. Николай Банков от Университета по хранителни технологии. Той бе признат за виновен от окръжния съд в Пловдив за взимане на по 300 лева от двама студенти, за да им напише тройки. Професорът е осъден да плати и глоба в размер на 3 000 лева, реши окръжният съд в Пловдив, съобщиха оттам. Изпитът на двамата студенти бил проведен в друг кабинет, а преподавателят предоставил предварително изпитните задачи и решенията им на студентите си. Срещу парите трябвало да нанесе тройките в студентските книжки на двамата и в изпитните протоколи, като така да удостовери успешно положения изпит по „Теоретична електротехника – първа част”. Проф. Банков е признат за невинен по обвинението, че е провел изпита извън изпитната сесия, определена от ръководството на университета. Със същата присъда Окръжният съд лиши подсъдимия Николай Банков от право да заема държавна или обществена преподавателска длъжност за срок от три години, считано от влизане на присъдата в сила. Вторият подсъдим по делото – Димитър Димитров, получи 1г. и 6м. условно с 3 години изпитателен срок и глоба от 2 000 лева. Той бе признат за виновен от съда, че е бил посредник в сделката за подкупа. Той също е оневинен по обвинението, че изпитът на двамата студенти се е провел извън датите за изпитна сесия на вуза. Присъдата не е окончателна и може да бъде обжалвана.", "date": "2019.07.09", "title": "Условна присъда за професор от УХТ, искал по 300 лева за тройка"}
{"url": "https://www.monitor.bg:443/bg/a/view/nad-2-6-mln-lv-poveche-sybrani-ot-danyci-v-obshtina-pazardjik-170040", "text": "Към средата на годината изпълнението на годишния план на приходите от местни данъци и такси в Обшина Пазарджик е 66%, като са събрани повече данъчни приходи спрямо 2018 г. в размер на 2 604 842 лв. . Общият размер на приходите до момента възлиза на 12 124 103 лв. Това съобщи кметът на Пазарджик Тодор Попов на редовната си пресконференция. Тези данъкоплатци, които са просрочили задълженията си за данък сгради, такса смет, данък МПС и др. местни данъци, ще получат съобщения за текущите си задължения в края на юли. По повод на появили се спекулации за финансовото състояние на община Пазарджик, пазарджишкият кмет увери, че общината е в нормално финансово състояние. Съветниците също би трябвало да знаят, че общината не може да има повече от 15% задължения спрямо собствените приходи, както и това, че държавата не би го допуснала, затова и подобни твърдения са неоснователни. Всички текущи кредити се изплащат в срок, подчерта Тодор Попов.", "date": "2019.07.09", "title": "Над 2,6 млн.лв. повече събрани от данъци в община Пазарджик"}
{"url": "https://www.monitor.bg:443/bg/a/view/bombadjii-ot-moldova-zaplakaha-v-syda-iskat-u-doma-170041", "text": "Сълзи на разкаяние пророниха на подсъдимата  скамейка трима граждани на Молдова, задържани на 27 септември м.г. за взривяването на два банкомата в Казанлък и Стара Загора , от които задигнали общо 89 890 лв. 30-годишният Александър Хаджи, 24-годишният Василе Морару и 22-годишният Дионисие Коджукару  признаха изцяло вината си за стореното на 20 август в Града на розите и на призори на 27 септември в старозагорския квартал „Железник“  и се съгласиха на съкратено съдебно производство при редуциране на присъдата с 1/3. Младият Мурару, чието второ дете се родило докато бил в ареста обясни, че участвал в грабежите от …глупост.Коджукару пък помоли за снизхождение, защото се включил в бандата от …бедност. В хода на досъдебното производство са събрани данни , включително и чрез Интерпол, че тройката е съпричастна към взривяването на АТМ във Франкфурт /Германия/ и грабеж в Италия, седмица преди да влязат за втори път в България.Изправени пред документите чужденците макар и с половин уста признаха, че са имали „вземане – даване“ със съдебните институции и криминалистите в Родината и в двете страни от ЕС. Представителят на държавното обвинение поиска съдът да присъди наказания над средните за двата вида престъпления / 4 и 9 години затвор/ поради превес на отежняващите вината доказателство: големи размери  на нанесените щети по банкоматите и помещения /109 000 лв/ и кражба на финансови средства в голям размер-близо 90 бона. Служебните защитници пък развиха тезата, ме клиентите им в изключително висока степен /над 90 процента/ са спомогнали на разследващите да разплетат двата казуса.Освен това молдовците се кълнели в Бог и децата си , че повече няма да стъпят в България и некога повече няма да прибягват до балоните с ацетиленов газ, които използвали да гръмнат устройствата. Според адвокатите липсвали достатъчно доказателства за престъпна дейност в  Германия и Италия , а най-възрастния Хаджи имал зад гърба си само една пробация заради пътно произшествие през  вече далечната 1998-а. И тримата нямали никакви средства, наложило се докато чакат насрочване на делото адвокатите да им купуват дори четки и паста за зъби. Съдът в Стара Загора отказа да приеме гражданските искове на пострадалите страни: банка , собственици на магазини и притежатели на сгради, където са били монтирани АТМ-тата, за да не се бави наказателният процес. Според криминалистите от ОД на МВР-Стара Загора бързото задържане на тримата молдовци /часове след взрива на улица „Младост“ 65 в квартал Железник/ станало възможно след засечен телефонен разговор между Хаджи и живееща в Пловдив негова сънародничка. Която пък била следена заради взривен на 11 юли м.г. банкомат в тамошния квартал „Тракия“. По този случай в ареста беше прибран още един молдовски гражданин Евгений Неделев. Нямало обаче доказателства, че родените в село  Борогани, Леовски район  Хаджи, Коджухару и Морари са действали заедно с 29-годишния Неделев, който на 4 юни т.г. бе осъден в Пловдив на 6 години и 8 месеца затвор при първоначален строг режим на изтърпяване. Не се установил и начинът, по който тримата са се сдобили с леките автомобили БМВ и Нисан, ползвани за акциите им в Казанлък и Стара Загора.Първите откраднати пари /31 190 лв/ отдавна били пропилени, а втората плячка /58 690 лв/ била обърната за нула време в евро, паунди и румънски леи, част от валутата е намерена в спрения за проверка автомобил на монумента Скобелева майка в Пловдив, а другата в джобовете на Хаджи.Не са събрани доказателства кога и къде българските левчета са били обменени и в кое чейнж бюро е станало това. ххх Късно следобед на 9 юли тричленен състав при старозагорския окръжен съд с председател Красимира Дончева постанови ефективни присъди от по 4 години и 8 месеца затвор при първоначален общ режима на изтърпяване и за тримата подсъдими. Размерът е в резултат на редукция с 1/3 на първоначалното 7-годишно наказание. Приспадат се прекараните в ареста 10 месеца от задържането до влизането на присъдата в действие, чужденците ще трябва да заплатят по 2051 лв за направените от МВР разходи по досъдебното производство. Препотвърдената е постоянната мярка за неотклонение „задържане под стража“.Присъдата подлежи на обжалване или протест в 15-дневен срок пред Апелативен съд – Пловдив. На този етап от прокуратурата и защитата не коментират дали ще се възползват от законовата възможност.", "date": "2019.07.09", "title": "Бомбаджии от Молдова заплакаха в съда, искат у дома\t"}
{"url": "https://www.monitor.bg:443/bg/a/view/proektyt-na-zapaden-park-predvijdal-jici-da-minat-prez-500-dyrveta-170050", "text": "Проектът за новия облик на Западен парк предвиждал електрическата система, която се изгражда за осветление в парка, да мине през 500 дървета. Това обяви кметът на София Йордана Фандъкова във връзка с ремонта в парка. В момента реконструкцията е спряна именно заради недомислици в проекта. Проблемът с минаването на ток през дърветата бил отстранен, но възникнали още нередности. Месеци наред ръководителите на проекта, заедно с надзора, проектантът и изпълнителят са се опитвали да търсят решение за промени. „Поискахме промяна в проекта и тя беше направена и тази система вече е изпълнена. Изградени са изцяло подземните ВиК- мрежиа и електрическата част“, каза Фандъкова. В хода на ремонта обаче станало ясно, че има проблем при входа на парка откъм бул. „Сливница“. „Оказа се, че от там минава голям колектор към ВИК системата. Именно за това тази част трябваше да бъде препроектирана. Очевидно проектантите нямаха съответния капацитет и за това прекратихме с тях договора“, каза обясни кметът. Всичко това довело до спиране на реконструкцията с акт 10. Фандъкова е възложила да се обезопасят всички места, които представляват някаква опасност за преминаващите граждани. „Правим всичко възможно да възстановим работата, колкото може по-бързо“, каза още Фанъкова. По думите й проблемите с подземната инфраструктура в целия град са сериозни, защото до преди 10 години подземен кадастър не е имало. „Общо взето се разчита на експлоатационните дружества с техните становища, за това от къде им минават мрежите. Преди около 10 години започнахме работа по изграждане на подземен кадастър, за това в новите обекти е включен, но за старите все още такава информация няма“, обясни Фандъкова. Ремонтът на Западен парк започна в началото на юни 2018г. и трябваше да приключи тази пролет. При инспекция в началото на май обаче стана ясно, че краят на реконструкцията ще се забави поне с половин година, заради лошото време, в което строителите не са могли да работят. Със сегашната промяна на проектанта обаче няма ясното кога ще приключи. Фандъкова изрази надежда, че в края на годината парка може да бъде с нов облик.", "date": "2019.07.09", "title": "Проектът на Западен парк предвиждал жици да минат през 500 дървета"}
{"url": "https://www.monitor.bg:443/bg/a/view/antyni-ivanov-otnovo-trygva-za-final-na-svetovnoto-170053", "text": "Най-добрият български плувец Антъни Иванов тръгва най-малко за финал в коронната си дисциплина 200 м бътерфлай от световното първенство в Южна Корея. На предишния шампионат в Будапеща той направи фурор, като едва 18-годишен стана осми в света. „Чувствам се по-добре отпреди две години, както и от миналата (б.р. - когато влезе в топ 8 на европейското в Глазгоу). Убеден съм, че финалът ще се затвори около националния ми рекорд (1:55,55 мин.), освен ако не стане някоя суперизненада. Надявам се този път да съм по-напред от осмото място“, обясни Антъни, след като получи наградата на Пресклуб „България“ за спортист №1 на месец декември 2018 г. за финала си на световното първенство на малък басейн в Китай. Антъни ще посрещне 20-ия си рожден ден на 17 юли на корейска земя. Той и другите петима национали - Калоян Братанов, Любомир Епитропов, Лъчезар Шумков, Светлозар Николов и Габриела Георгиева, ще отпътуват на 15-и следобед и ще пристигнат след 24 часа, а стартовете им започват на 21-ви. Младият търновец единствен от плувците ни има покрит норматив „А“, което му гарантира участие на олимпийските игри в Токио догодина. От федерацията се надяват поне още двама от шестимата ни състезатели с „Б“ норматив да си осигурят квоти. „На световното целта на всички ще е да са с 1% над „А“ норматива“, заяви генералният мениджър на националите Кристиан Минковски. Според него Антъни е „заразил“ с успехите си останалите млади плувци, които се завърнаха от европейското в Казан със сребро на Йосиф Миладинов, 5 финала, 9 национални рекорда за юноши и 10 за мъже. За разлика от Миладинов, който ще пропусне предстоящото в края на седмицата държавно първенство, Антъни и останалите ще участват в него като за тренировка. Иванов ще пътува за Корея с личния си треньор Николай Вакареев, а там ще бъде и наставникът му от американския университет „Вирджиния Тех“ - Серхио Лопес, който ще консултира тима на Египет. Още 7 състуденти на българина ще представят своите страни на световното. „Тренировките в САЩ са по-малко, работи се повече за физическа подготовка извън басейна. Набляга се много върху детайлите, подводната част, обръщанията. Там разполагаш с много повече хора, от които можеш да се учиш, тъй като сме 60-70 души в отбора на „Вирджиния Тех“. Навсякъде има басейни, зали, центрове за възстановяване”, разказа Иванов. Той сподели, че от всички предмети, които е изучавал в първия си семестър, най-голям зор е видял с математиката. „През лятото минавам два онлайн курса по други предмети, с което ще си подпомогна следващия семестър“, разкри още плувецът.", "date": "2019.07.09", "title": "Антъни Иванов отново тръгва за финал на световното"}
{"url": "https://www.monitor.bg:443/bg/a/view/pod-lipite-pritopliha-madjarska-vrytka-170042", "text": "Позабравена през последните години измама на улицата със скъпи  домакински прибори на известна световна марка е задействана отново в Стара Загора, алармираха в социалните мрежи пострадали. Според разказите им в схемата са включени двама млади мъже, представящи се за унгарски граждани, които предлагат на случайно подбрани „клиенти“ възможност да станат притежатели на тенджери, тигани, подноси , прибори и други лъскави вещи с марката „Цептер“ на изключително атрактивна цена, в пъти по-малка от тази в магазинната мрежа. Предтекстът за „бонуса“ е уж закриване на старозагорското представителство и необходимостта от експресната разпродажба на стоката при това направо на …загуба. Репортерска проверка в представителството на компанията в Стара Загора установи, че нямат намерение нито да затварят, нито пък да продават на цени под себестойност приборите. Според тях ставало въпрос за измамници /най-вероятно или румънци или араби/, които чрез този повече от агресивен подход на улицата се опитват да пробутат ментета. Вече имало няколко случая, когато закупили такива съдове старозагорки останали неприятно изненадани, че тиганите и тенжерите с уж сребърно и златно покритие и тефлон на дъното буквално се разпадат при минимално загряване. Схемата е идентична с предлагането на „маркови“ парфюми на улиците, с тази разлика, че там едно шишенце „Нина Ричи“ или „Кристиан Диор“ се предлагат за по десетачка, а в случая с „Цептер“ цената е поне 250-300 евро, като нормата на печалба е съизмерима с оръжейната търговия, коментират специалистите.Точно тя позволявала на измамниците да използват скъпи автомобили и елегантни дрешки, при зарибяването на мераклиите за евтин лукс.", "date": "2019.07.09", "title": "Под липите притоплиха маджарска врътка"}
{"url": "https://www.monitor.bg:443/bg/a/view/kruizen-korab-na-kosym-ne-se-razbi-v-ploshtad-san-marko-vyv-venecija-170036", "text": "Круизният кораб „Коста Делициоза“ завчера за малко да се забие във венециански кей, недалеч от прочутия площад „Сан Марко“, предаде кореспондентът на „Монитор“ в Италия Румен Михайлов. Явно притеснен от падащата като орехи градушка, капитанът на огромното бяло туловище не направил точната маневра при излизането на плавателния съд от Венеция и то се приближило опасно до брега. За щастие в последния момент очертаващият се страшен сблъсък с кея бил избегнат, но го отнесли с яки ожулвания яхта и малък кораб, плаващи от другата страна на „Коста Делициоза“. Предотвратеният инцидент обаче наостри още повече изнервените от круизните гиганти жители на Венеция – само преди няколко седмици един от тях налетя на корабче от местния градски транспорт. Венецианци се събраха на протест, за да поискат луксозните лайнери да ходят да събират пасажерите си в друго пристанище. Като кметът на Венеция Луиджи Бруняро обвини за поредицата инциденти министъра на инфраструктурата Данило Тонинели. Според венецианец №1 той въобще не искал да чуе за неволите на старинния град и, разбера се, да прати другаде луксозните морски колоси.", "date": "2019.07.09", "title": "Круизен кораб на косъм не се разби в площад Сан Марко във Венеция "}
{"url": "https://www.monitor.bg:443/bg/a/view/spipaha-vandali-schupili-pejki-i-kamenna-cheshma-vyv-velingradski-park-170039", "text": "Вандали, които са изпочупили пейки, осветителни тела и каменна декоративна чешма в един от парковете във Велинград, са били задържани от местните полицаи. Погромаджиите Димитър З., на 23 г. и  20-годишният Георги К. вилнели в градинката пред централния площад“ Николай Гяуров“ в нощта на неделя срещу понеделник, малко след като приключили традиционните юлски празненства в курортния град. Бдителни граждани забелязали двамата да трошат дървените пейки и лампите по алеите и направили забележка на двамата вандали, но те не се спрели и прехвърлили яростта си върху декоративна каменна чешма в парка. Водното съоръжение също попаднало под ритниците на двамата бабаити и случайни свидетели на погрома веднага звъннали в Районното управление на МВР във Велинград. Оттам пристигнали дежурни автопатрули и униформените веднага сложили белезниците на среднощните вандали. Двамата са задържани в ареста за денонощие, а от общината във Велинград установяват размера на щетите, нанесени от бабаитите. Облагородяването на парка в центъра на СПА-столицата на Балканите и на България бе направено по проект преди години, за да може жители и гости на града да се радват на зелените площи и местата за отдих.  ", "date": "2019.07.09", "title": "Спипаха вандали, счупили пейки и каменна чешма във велинградски парк"}
{"url": "https://www.monitor.bg:443/bg/a/view/ni-lo-iskam-sin-ot-niki-170052", "text": "Една от най-коментираните дами у нас Николета Лозанова е готова да гушне още една рожба. Тя се надява да има момченце от половинката си - футболистът Ники Михайлов, като дори ще кръсти наследника на него. Това сподели самата тя пред феновете си. Искам син и ще го кръстя Ники“, призна бившата телевизионна водеща. Изкусителната брюнетка тушира слуховете, че с Михайлов са разделени. Ни Ло коментира и интервенциите по външния си вид: „Имам 375 кубика силикон във всяка гърда, устните съм си правила в специализирано козметично студио. Носът си е мой, никога не съм го оперирала“. Тя коментира и бившия си съпруг Валери Божинов, който наскоро се раздели с атрактивната сръбкиня Биляна Дол, след като й изневери многократно. \"Мога да го нарека човекът с най-чистата душа, когото познавам. и помага на абсолютно всеки\", заяви Лозанова.", "date": "2019.07.09", "title": "Ни Ло: Искам син от Ники"}
{"url": "https://www.monitor.bg:443/bg/a/view/sprjagat-kristalina-georgieva-za-shef-na-mvf-170049", "text": "Европейският съюз иска европеец да замени Кристин Лагард начело на Международния валутен фонд, заявяват високопоставени представители на съюза. По този начин ще бъде продължена традицията експерт от Стария континент да оглавява МВФ. Лагард трябва да бъде заменена, тъй като преди седмица бе официално предложена за президент на Европейската централна банка. Според източници на \"Ройтерс\" и АФП към момента се обсъждат три имена за наследник на Кристин Лагард. Става дума за бившия шеф на Еврогрупата Йерун Дейселблум, бившия финландски премиер Александър Стуб и изпълнителния директор на Световната банка Кристалина Георгиева. Въпросът е бил разискван от финансовите министри на страните от еврозоната в понеделник, но не се е стигнало до решение, тъй като самият МВФ все още не е открил процедура по избор на нов управляващ директор. \"Мисля, че и за Испания, и за всички страни от ЕС приоритет е генералният директор да продължи да бъде европеец”, заяви испанският финансов министър Надия Калвино. Колегата му от Франция Бруно льо Мер пък призова страните от Евросъюза да намерят общ кандидат възможно най-скоро. В началото на обсъжданията е имало и предложения за позицията да бъде номиниран Марк Карни - гуверньорът на \"Бенк ъф Ингланд\". Колкото до българката Кристалина Георгиева, двама източници от Брюксел са казали, че нейното име също е сред вариантите. Георгиева бе разглеждана и за някои от водещите постове в Европейския съюз, но в крайна сметка преди седмица лидерите на блока не я издигнаха, оставяйки източноевропейските страни без най-висока позиция в алианса.", "date": "2019.07.09", "title": "Спрягат Кристалина Георгиева за шеф на МВФ"}
{"url": "https://www.monitor.bg:443/bg/a/view/voenni-korabi-shte-pazjat-italija-ot-migranti-170033", "text": "Пристанищата на Италия да бъдат пазени от превозващи мигранти плавателни съдове с кораби на военноморските сили. Решението бе взето в понеделник вечерта на нарочно заседание на Националния комитет за ред и сигурност, председателствано от вицепремиера и министър на вътрешните работи Матео Салвини. С цел трафикът на хора да бъде спрян още в неговия зародиш – Либия, Рим ще дари на Триполи до края на лятото десет бързи катера с бойно въоръжение. Помощ ще бъде оказана и на Тунис, от където напоследък към Италия се придвижват все повече и повече имигрантии. Комитетът разпореди също така да бъде засилено патрулирането над Средиземно море от военни самолети с модерни радарни инсталации на борда, чрез които да районът да бъде поставен под пълен контрол. С такива инсталации ще бъде оборудвана и цялата брегова ивица на Италия. Европейският съюз спешно има нужда от \"постоянен\" механизъм за решаване на въпроса с мигрантите, идващи по море, заявиха правителствата на Италия и Малта и призоваха за среща на ЕС по този въпрос, предаде ДПА.  В общо изявление двете страни подчертават, че вече е недопустимо да се действа на принципа, че всеки случай се решава поотделно и спешно да се търсят решения, задълбочавайки политическите трудности и създавайки много сериозни проблеми.  Имаме нужда от структуриран постоянен механизъм на равнище Европейски съюз, който да се занимава с всички деликатни въпроси, свързани с миграцията, се казва още в документа. Затова, подчертават Италия и Малта, в дневния ред на предстоящата на 15 юли среща на министрите на външните работи на ЕС трябва да се включи допълнителна точка по този въпрос. Само преди ден словенският премиер Марян Шарец заяви, че Словения няма да се превърне в \"джоб\", в който да се трупат голям брой мигранти, както се опасява словенската опозиция заради засилените мерки за контрол на границата на Словения с Австрия и Италия. Проблемът с влизането на нелегални мигранти в Словения може да се реши само с разполагане на европейската гранична служба Фронтекс на външните граници на Европейския съюз, тоест на границата на Хърватия със съседните Сърбия и Босна и Херцеговина, каза Шарец пред журналисти след среща с местните органи на властта в южния град Костел, през който минава един от маршрутите на нелегалните мигранти. Шарец добави, че докато Европейският съюз не изпрати Фронтекс на външните си граници, Словения ще продължава да се бори с този проблем. Мигрантите са човешки същества и символ на всички изключени от глобализираното общество хора, заяви папа Франциск на меса, която отслужи в базиликата \"Свети Петър\" във Ватикана. На месата присъстваха 250 гости, мигранти и спасители. Пред тях папата каза, че трябва да се оказва помощ на най-слабите и уязвимите и никой не бива да мисли, че това не важи за него. Така той косвено разкритикува италианския вицепремиер и вътрешен министър Матео Салвини, който се опита да затвори италианските пристанища за хуманитарни кораби, спасили мигранти в Средиземно море. \"Мигрантите са преди всичко човешки същества. Те са хора. Те са символ на всички изключени от глобализираното общество. Мигрантите не са само социален и миграционен въпрос. Те не са само мигранти\", заяви папата. \"Това са хора, понесли издевателства, които са били изоставени да умрат в пустинята, хора, които са измъчвани, малтретирани и насилвани в лагери за задържане, това са онези, които се изправят пред опасностите на вълните на никому непрощаващото море, това са хора, които се оказват изоставени в центрове за прием прекалено дълго, за да бъдат наричани тези центрове временни\", каза папата.", "date": "2019.07.09", "title": "Военни кораби ще пазят Италия от мигранти"}
{"url": "https://www.monitor.bg:443/bg/a/view/ucheni-syzdadoha-robot-meduza-169938", "text": "Изследователи от института \"Макс Планк\" в Германия създадоха мек робот, който ефективно имитира миниатюрна медуза, съобщава сайтът Тек експлор. Екипът описва роботчето и способностите му в публикация в сп. \"Нейчър къмюникейшънс\". С напредъка на роботиката мечтата за конструирането на миниатюрни машини, способни да плуват през живи организми остава сериозна цел. Подобни роботи могат да доставят лекарства, да \"изяждат\" тумори или да наблюдават важни органи. Водени от тази идея германските учени са почерпили вдъхновение от грациозните плувци - медузите, за дизайна на миниатюрната си разработка. За да създадат робот, който имитира медуза, специалистите са изработили тяло с формата на камбанка и осем пипала от немагнитни полимери, в които са вградили магнитни частици. За да може роботчето да се задържа на повърхността на водата, в горната част на тялото му е \"уловен\" въздушен мехур. Роботизираното бебе-медуза с диаметър едва три милиметра се направлява чрез прилагане на външно магнитно поле. Изследователите са установили, че роботът може да бъде накаран да плува по различни начини чрез промяна в продължителността на магнитните импулси или на силата на полето. Миниатюрният робот освен това е способен да хваща и премества мъниста във водата по същия начин, по който медузата улавя храната си. Роботизираният \"мъник\" също така може да бъде накаран да се зарови в купчина мъниста или да смесва бои на дъното на пълен с вода резервоар. Роботите-медузи все още не са готови да плуват в човешко тяло, тъй като засега не е разрешен проблемът с правилното им насочване чрез използването на външни магнити.", "date": "2019.07.09", "title": "Учени създадоха робот медуза"}
{"url": "https://www.monitor.bg:443/bg/a/view/sled-20-godini-brak-sashka-vaseva-se-razvejda-170035", "text": "Фолк иконата Сашка Васева е на път да прекрати брака си, който трае вече две десетилетия. Дупнишката Мадона и съпругът й – Христо Бакърджиев, преминават през сериозна криза в отношенията си. Според запознати, певицата живее сама с дъщеря си Христина-Елена и сина си Христо-Никола, след като Бакърджиев е напуснал семейното гнездо. За проблема в брака на Сашка и Христо се заговори, след като изпълнителката на „Не мога да те забравя, Георги“ промени статуса си във Фейсбук. От „омъжена“, семейното положение на Васева премина в „сложно е“. Това не е първият път, в който Васева обмисля да се разведе с Бакърджиев. След първия път, в който подава документите, тя забременява с второто им дете и молбата е оттеглена. През 2015 година двамата отново се скараха заради правата над семейната кола и Бакърджиев подаде молба за развод. Не е ясно защо и тогава се отказаха от окончателна раздяла.", "date": "2019.07.09", "title": "След 20 години брак: Сашка Васева се развежда"}
{"url": "https://www.monitor.bg:443/bg/a/view/dyjd-navodni-belija-dom-170037", "text": "Дъждовна буря наруши автомобилния транспорт и наводни сутерени на сгради във Вашингтон, включително този на Белия дом, предаде АП. Вода бликна в сутерена близо до Западното крило на Белия дом, където се намира пространството за работа на журналистите. Наложи се служители да отводняват тази част от сградата.  Метеорологът от Националната метеорологична служба на САЩ Коди Ледбетър заяви, че за период от два часа бурята е донесла около 16 см дъжд в района на Фредерик, щата Мериленд, около 11 см в района на Арлингтън, щата Вирджиния, и около 8,6 см на летище \"Роналд Рейгън\" във Вашингтон. Говорител на пожарната в окръг Монтгомъри, щата Мериленд, заяви, че спасителните екипи са използвали лодки при десетки спасителни акции, за да вадят хора от наводнени автомобили. Той допълни, че засега няма данни за наранявания на хора във връзка с бурята.", "date": "2019.07.09", "title": "Дъжд наводни Белия дом"}
{"url": "https://www.monitor.bg:443/bg/a/view/brojat-na-prekite-chujdi-investicii-v-evropa-nadolu-s-4-170030", "text": "Броят на преките чужди инвестиции (ПЧИ) в Европа са със спад от 4 процента за 2018 година и достигат 6356, отича изследване на компанията Ърнст и Янг. Независимо от този спад, нивата на инвестициите остават на второто си най-високо ниво от 2000 г. насам, когато компанията започва да събира тези данни. Нагласата на инвеститорите е песимистична - едва 37 на сто от компаниите, обект на проучването, предвиждат повишаване на атрактивността на Европа през следващите три години. Това е спад спрямо прогнозата от миналата година, когато 50 на сто от инвеститорите са предвиждали повишаване на привлекателността на Европа. Технологичният сектор отчита обаче друга тенденция. През 2018 г. броят на проектите от ПЧИ скача до рекордно ниво от 1227 (увеличение от 5 на сто спрямо предходната година). Растежът се движи основно от компании от САЩ, откъдето идват 37 на сто от дигиталните проекти за ПЧИ в Европа през миналата година. ПЧИ са силни също и в традиционни за Европа сектори - транспорт, машиностроене и химическа промишленост. За да продължи да привлича ПЧИ и да запази инвестиционната енергия, Европа трябва да продължи да развива силните си страни: защита на неприкосновеността на данните, плановете за единен дигитален пазар и стабилен данъчен режим, твърдят от Ърнст и Янг. Европа трябва да продължи да инвестира в технологии и да предоставя достъп до гъвкава и квалифицирана работна сила, което представлява двигателят на ПЧИ. Това означава на първо място инвестиции в дигитални умения за бъдещето и създаването на физическата инфраструктура, от която се нуждаят технологичните компании, като например супер скоростна интернет свързаност, посочват от компанията. Европа бележи огромен напредък, но все още има какво да направи, за да запълни пропуските в технологичните умения и в регулацията на технологичния сектор. Ако може да се постигне това, Европа ще привлече повече инвестиции, ще създаде повече работни места и ще се радва на икономически просперитет, коментира Анди Болдуин, управляващ съдружник на EY за Европа, Близкия Изток, Индия и Африка. Броят на проектите, създадени от ПЧИ в България през 2018 г., е 43. Като цяло България отчита повишение на броя проекти спрямо 2017 г., когато проектите са били 33. Създадените нови работни места вследствие на ПЧИ в България са 7398, през 2017 година работните места, създадени от ПЧИ в България са били 2739. Традиционно, най-големите инвеститори в България са Германия, която създава през миналата година 5375 работни места, САЩ с 618 работни места и Великобритания със 195 работни места. Новосъздадените работни места от ПЧИ в България са предимно в сферата на бизнес услугите, информационните технологии, транспорта и логистиката, посочват от компанията. В България ПЧИ в дигиталния сектор през 2018 година са 15, като така страната ни изпреварва някои държави членки на Европейския съюз като Дания, Италия, Чехия, както и Турция, пишат от Ърнст и Янг. Двете най-големи икономики в Европа, Великобритания и Германия, които заедно привличат приблизително една трета от ПЧИ в Европа, са привлекли 13 на сто по-малко инвестиции, отколкото през предходната година (съответно 1054 и 973 проекти за ПЧИ). Франция, която отчита растеж в ПЧИ от 31 на сто през 2017 г., отбеляза едва 1 на сто растеж през 2018 г. За първи път, обаче, през последната година във Франция са били създадени повече проекти за научно-изследователска и развойна дейност (НИРД) и производство (съответно 144 и 339), отколкото в която и да било друга европейска държава. Обратно, ПЧИ се проявява като основна движеща сила за работните места в други западноевропейски и централно- и източноевропейски държави - независимо от политическата несигурност в някои страни, посочват експертите. Сред първите 10 европейски дестинации за ПЧИ забележими позитивни резултати се отчитат от: Испания (32 на сто), Белгия (29 на сто), Полша (38 на сто), Турция (14 на сто) и Ирландия (52 на сто). Италия отчита увеличение от 63 на сто в ПЧИ спрямо предходната година, което представлява най-бързия ръст на ПЧИ сред първите 20 държави в Европа, сочи анализът. Редица държави отчитат голям, двуцифрен спад в ПЧИ: Холандия, (- 32 процента), която, въпреки спада, запазва мястото си сред първите десет инвестиционни дестинации; Швеция, (-32 процента); и Чехия, (-51 процента). За да се конкурира с огромните суми, които се инвестират в технологии в САЩ и Китай, Европа трябва да се разграничи и да засили своята конкурентоспособност, твърдят от Ърнст и Янг. Европейските компании и държавни лидери трябва да се фокусират върху създаването на конкурентна и стабилна среда, основана на балансирани регулации. Правителствата и бизнесът трябва да обединят сили и да действат целенасочено, за да се справят с недостига на квалифицирани кадри в Европа и да подсигурят подходящите технологични умения на съществуващата работна сила, посочват още от компанията. Наличието на дигитални умения е най-важният фактор за перспективите за растеж и рентабилност. Европа трябва да гледа на това като на възможност и да създаде среда, която привлича таланти с изключителни дигитални умения. В момента европейските компании търсят конкретно хора с умения в областта на киберсигурността, големите бази данни и анализа на данни, изкуствения интелект и роботиката. Недостигът е именно на хора с подобни умения, които са от критично значение за дигиталната трансформация. Ако компаниите не отдадат същия приоритет по отношение на кадрите, какъвто отдават на дигиталната трансформация на бизнесите, те са изправени пред сериозен риск да се превърнат в морално изостанали компании, отбелязват от Ърнст и Янг.", "date": "2019.07.09", "title": "Броят на преките чужди инвестиции в Европа надолу с 4%"}
{"url": "https://www.monitor.bg:443/bg/a/view/ostaviha-2-godishno-da-izgori-na-lulka-na-vitosha-170034", "text": "2-годишно момиченце е изгоряло на люлка на Витоша. То било оставено без надзор от служителите на детска занималня, които трябвало да се грижат за него. Детето е намерено почти колабирало и с рани от изгаряния, обясняват в социалните мрежи очевидци. „Бях на Витоша със семейството ми. Когато си тръгнахме, ни посрещна жена, която носеше малко момиченце. Детето беше червено. Попита ни дали ние сме родителите му. По нейно описание то е беше стояло на слънце повече от час. Намерила  момиченцето заспало на люлка. Тогава се появи една жена, която каза, че детето е с нея. Първо решихме, че е му е роднина. Оказа се, че това е учителката от занималнята, която е трябвало да се грижи за децата”, разказа пред Нова Десислава Христова, която открила детето. Лелката обяснила, че детето било инатливо и затова останало само под силното слънце. Майката на момиченцето обаче не пожелала да разкаже какво е правило там детето ѝ, обясниха от обясниха пред „Монитор“от ДАЗД. За тях това също е притеснително, тъй като в случая става дума за малтретиране на дете, което е престъпление по Наказателния кодекс. Проверка на Държавната агенция за закрила на детето установява, че частната занималня „Пипи“, която посещавало детето, е нелегална. „Тя няма статут на учебно заведение, частно училище или детска градина. В същото време там се има деца от 2 години до юноши“, обясниха от ДАЗД. Учебното заведение не е включено в регистрите за детски градини на просветното министерство и нямат право да обучават деца. Проверката на ДАЗД установя още, че на нтернет страницата на детския център са публикувани месечни такси, както и цени за предоставяне на храна за децата. Детски център „Пипи“ обаче не е включен в регистъра с търговски дружества и нямат право на това. При телефонен разговор на служител на ДАЗД с управителката на Детско студио „Пипи“ пък твърдяла, че това не е частна детска градина, а детски клуб, в който се полагат грижи за деца на близки и познати, за което се заплаща почасово по 5 лева. ДАЗД обаче нямат право да извършват проверка в самата занималня, тъй като според Закона за закрила на детето те нямат право да влязат за правят инспекции в детски кътове, занимални, спортни клубове. Това може да се случи само ако има сигнали срещу училища и детски градини, обясниха от агенцията. За да бъдат предприети мерки, те са изпратили писма до органите по компетентност, които имат право да предприемат действия - кметът на Столична Община, Столична регионална здравна инспекция, Агенция по безопасност на храните (БАБХ), Дирекция „Социално подпомагане“ – Оборище, на чиято територия се намира детския център, Национална агенция за приходите, с оглед извършване на проверка за редовна търговска дейност, Уведомен е началникът на 05 РУ – СДВР за предприемане на действия по компетентност, за небрежно отношение и неглижиране на детето от страна на служителите в детския център, Сезиран е изпълнителният директор на Изпълнителна агенция „Главна инспекция по труда“ за предприемане на мерки и действия относно изпълнението и спазването на изискванията на трудовото законодателство за професионална компетентност при работа с деца.", "date": "2019.07.09", "title": "Оставиха 2-годишно само в люлка на Витоша"}
{"url": "https://www.monitor.bg:443/bg/a/view/konstantin-i-toni-storaro-poljaha-20-godishno-prijatelstvo-170031", "text": "Поп-фолк идолите Константин и Тони Стораро зарадваха феновете си с дуетно парче. Песента, която се очертава да се утвърди сред летните хитове в жанра, носи заглавието „Кома“, а изпълнителите съчетаха премиерата й с празника по повод 20-ата годишнина от приятелството им. Терен на двойната веселба даде клубът на Константин, който от няколко месеца вече има собствена продуцентска компания. Двамата заснеха клипа към „Кома“ преди броени седмици, като с участие в него се разписаха плеймейтките Жанета Осипова, Нора Недкова, Ана-Мария Чернева и други. Главната женска роля е поверена на колежката им Лияна, която също присъства на празника в столичния клуб. Освен нея, на терен подкрепата си засвидетелстваха още Фики и Емрах Стораро, Софи Маринова, Борис Дали, Анелия, Деси Слава, Дениос Теофиков и т.н. Или не ни харесваше предложената песен, или пък текста… Сега обаче сме убедени в успеха на избора си за песен и резултатите вече са налице“, разкриха пред гостите си Стораро-старши и Константин.", "date": "2019.07.09", "title": "Константин и Тони Стораро поляха 20-годишно приятелство"}
{"url": "https://www.monitor.bg:443/bg/a/view/rystyt-v-promishlenostta-prez-maj-e-0-6-na-sto-170029", "text": "По предварителни данни на Националния статистически институт през май сезонният индекс на промишленото производство остава на равнището от април. През май 2019 г. календарният индекс на промишленото производство нараства с 0.6 на сто спрямо съответния месец на 2018 година. През май увеличение спрямо предходния месец е регистрирано в добивната промишленост - с 9.5 на сто, а намаление - в преработващата промишленост - с 0.4 на сто, и в производството и разпределението на електрическа и топлоенергия и газ - с 0.1 на сто. По-значителен спад в преработващата промишленост се наблюдава при: ремонта и инсталирането на машини и оборудване - с 8.4 на сто, производството на компютърна и комуникационна техника, електронни и оптични продукти - с 4.4 на сто, производството на основни метали - с 3.9 на сто. Увеличение е регистрирано при: производството на тютюневи изделия - с 15.4 на сто, обработката на кожи; производството на обувки и други изделия от обработени кожи без косъм - с 11.3 на сто, производството на мебели - със 7.1 на сто, производството на химични продукти - с 6 на сто. На годишна база ръст на индекса на промишленото производство, изчислен от календарните данни, е отчетен в добивната промишленост - с 9.7 на сто, и в преработващата промишленост - с 0.9 на сто, а спад - в производството и разпределението на електрическа и топлоенергия и газ - с 5.4 на сто. По-значително увеличение в преработващата промишленост спрямо съответния месец на предходната година се наблюдава при: печатната дейност и възпроизвеждането на записани носители - с 22.8 на сто, производството на превозни средства, без автомобили - с 20.4 на сто, обработката на кожи; производството на обувки и други изделия от обработени кожи без косъм - с 11.6 на сто, производството на автомобили, ремаркета и полуремаркета - с 10 на сто. Най-голямо намаление е отчетено при: производството на основни метали - с 16 на сто, производството на метални изделия, без машини и оборудване - с 14.1 на сто, производството на мебели - с 8.2 на сто, производството на облекло - със 7.3 на сто.", "date": "2019.07.09", "title": "Ръстът в промишлеността през май е 0.6 на сто"}
{"url": "https://www.monitor.bg:443/bg/a/view/ludogorec-shte-stypva-predpazlivo-sreshtu-ferencvarosh-170032", "text": "„Лудогорец“ пристна в отлично настроение за Будапеща, където утре се изправя срещу местния „Ференцварош“ в първи двубой от първия квалификационен кръг на Шампионската лига. „Орлите“ заминаха с чартърен полет от Варна, като играчите на Стойчо Стоев демонстрираха оптимизъм и самочувствие в навечерието на сблъсъка. Новото попълнение Жордан Икоко бе в центъра на вниманието, след като бе разпознат от френски туристи, които поискаха снимки и автограф от играча. „Очаква ни много труден мач. Това са турнирни двубои и трябва да успеем да извлечем добър резултат от първия мач, за да си улесним донякъде втория. С не просто да направим добър мач\", коментира треньорът на „Лудогорец“ Стойчо Стоев часове преди двубоя. Специалистът сподели, че шампионите са положили големи усилия, за да проучат съперника и е спокоен, че е наясно със слабите и силните им страни. „Доста информация имаме. И футболистите ги гледаха. Мисля, че сме ги разучили добре. Въобще няма да подходят защитно. Те са отбор, който обича да контролира топката. Играят футбол. Изглеждат добре и в двете фази на играта. Контролът на топката ти позволява да създаваш повече голови ситуации, но не винаги е така. Стремежът ни ще е и да създаваме положения, от които да отбележим“, добави наставникът. Той допълни още, че ще обмисля до последно стартовия състав. „Въпросителни винаги има пред един треньор. Най-добре, ако може да запазим вратата суха и да отбележим гол. Опитвам се да предам моето спокойствие. Дано се получи, защото ще бъде напрегнат мач. Стадионът ще бъде пълен, което е хубаво. Трябва да се представим добре. Опитахме се да коригираме слабостите. Ако си позволим да ги допуснем и срещу „Ференцварош“, ще бъдем наказани. Няма да се затворим, а ще играем атакуващ футбол. Няма да пренебрегваме и дефанзивната част на играта”, завърши треньорът на „орлите”.", "date": "2019.07.09", "title": "„Лудогорец“ ще стъпва предпазливо срещу „Ференцварош“"}
{"url": "https://www.monitor.bg:443/bg/a/view/shofiorskite-kursove-poskypvat-rjazko-ot-septemvri-170025", "text": "Повече часове за кормуване на бъдещите шофьори и въвеждането на симулатори в автошколите ще доведе до поскъпване на курсовете, обяви бизнеса. В сряда работна група на Министерството на образованието ще гласува предложение часовете да се увеличат от 31 на 45. Според автоинструктурите обаче това ще доведе до поскъпване на курсовете с 300 лв, информира Нова ТВ. За да влязат в сила промените е нужен само подпис на образователния министър. Реалната промяна ще се случи от края на август или в началото на септември, когато ще се промени и цената на курса. Целта на увеличаването на часовете е да се гарантира по-добро обучение на бъдещите шофьори и по-малко инциденти на пътя. С тази цел на следващ етап се предвижда и въвеждането на   за практическите занятия на кандидат-водачите, съобщи първо „Монитор“. „Ще бъдат включени по-голям брой часове за шофиране в извънградски условия. Времето за шофиране по магистрала също ще се увеличи. Ще има задължително шофиране през нощта, както и в трафик”, каза председателят на Съюза на преподавателите по авто-мото подготовка Йонко Иванов. Колко по-малко ще са часовете по теория, тепърва ще се уточни. „Има много неща, които биха могли сами да се прочетат, затова не е необходимо наказанията да се знаят наизуст”, посочи още Йонко Иванов. Вътрешните изпити също ще отпаднат. Цената на обучението обаче със сигурност ще скочи. Ако в момента се заплаща между 650 и 800 лева, след промяната сумата ще скочи с между 250 и 300 лева. На следващ етап от промените, в курсовете вероятно ще влязат и симулаторите за кандидат-водачите. „Симулаторите са навлезли в почти целия Европейски съюз преди повече от 10 години и са се наложили като успешен модел за обучение”, коментира Богдан Милчев от Института за пътна безопасност.", "date": "2019.07.09", "title": "Шофьорските курсове поскъпват рязко от септември"}
{"url": "https://www.monitor.bg:443/bg/a/view/arestuvaha-fermer-otglejdal-kanabis-170026", "text": "Над 40 кг. марихуана са иззети от полицията при акция, насочена срещу производител и разпространител на дрога. В хода на акцията са претърсени имоти във Велико Търново, Горна Оряховица и селата Беляковец, Шемшево и Самоводене, собственост на 45-годишен мъж. В жилище в Търново криминалистите открили две инсталации за отглеждане на дрога, 90 саксии със засят коноп и 1200 грама сушаща се листна маса, която при полеви тест реагирала на канабис. В селскостопанска постройка в село Шемшево са намерени втора такава инсталация, 200 саксии със засети растения тежащи общо 35 кг. и 1300 грама суха листна маса. Собственикът на имотите е задържан  полицейска мярка до 24 часа. Работата по разследване и изясняване на престъпната му дейност продължава.", "date": "2019.07.09", "title": "Арестуваха фермер,  отглеждал канабис"}
{"url": "https://www.monitor.bg:443/bg/a/view/devet-ot-deset-rabotjat-na-trudov-dogovor-170027", "text": "На пазара на труда у нас доминират лицата, наети на стандартен трудов договор. Приблизително 90% от работниците у нас, включително държавните служители, са назначени при условията на трудови договори. Самонаетите и самоосигуряващите се лица са към девет процента, а работещите само на граждански договор са близо 1,9%, показва международно проучване, направено в шест страни, включително и България. Изследването показва, че 80 - 90 процента от хората в нашата страна категорично отказват да преминат към новите форми на работа. Само около 15 процента от хората с непостоянна работа са готови да опитат новите форми на заетост. Работата от разстояние се приема от едва 6,6 на сто от участниците в анкетата, а работа за съвкупност от възложители - от 4,6 на сто от респондентите, обяви резултатите от проучването Мария Прохаска, директор на Центъра за икономическо развитие. В нашата страна проучването е направено през 2018 година сред 1000 души в 100 населени места във всички 28 области. Като причина да се търси нов вид заетост участниците посочват на първо място по-доброто заплащане - 52,8 на сто. Най-голямото предимство за новите форми на заетост за 54.3 на сто от хората, участвали в анкетата, е независимостта и свободата да си бъдеш сам началник, а 18 процента от респондентите посочват, че основното предимство за новите форми на заетост е по-добрия баланс между работа и личен живот. Недостатъците в новите форми за наемен труд е липсата на адекватно социално осигуряване за 40 процента от хората, участници в анкетата; несигурните доходи за 35 процента от хората; множеството отговорности и високите нива на стрес - 45 процента от тях.  Както работещите, така и собствениците на фирмите, не се оплакват от възможностите, дадени от разновидностите на трудови договори по Кодекса на труда или във възможностите за граждански или авторски договори, каза Мария Прохаска. Често изпълнителите на дадена услуга регистрират фирма и срещу фактура се извършва дейност и така пестят плащането на осигуровки. По авторски договор пък няма въобще задължение за социални осигуровки, каза още Прохаска. ", "date": "2019.07.09", "title": "Девет от десет работят на трудов договор"}
{"url": "https://www.monitor.bg:443/bg/a/view/otpadat-knigite-za-dnevni-finansovi-otcheti-na-kasovite-aparati-170020", "text": "От 2 юли 2019 г. за лицата, използващи фискални устройства за отчитане на продажби на стоки/услуги в търговски обекти, отпада задължението за водене на книги за дневните финансови отчети, в които всеки ден се съхраняват дневните отчети на фискалните устройства. Задължението остава за бензиностанциите, използващи електронни системи с фискална памет (ЕСФП). За лицата, за които отпада това задължение, е предвидено при работа с касови бележки от кочан да водят специален регистър за ползваните касови бележки от кочан, в който да вписват началния и крайния номер на издадените касови бележки за деня и общия оборот, изчислен въз основа на всички тях, както и текст, указващ причината за работа с бележките от кочан. Регистърът се съхранява в търговския обект. Също така е предвидено да отпадне и задължението за отпечатване на дневни финансови отчети от фискалните устройства, като това облекчение не се отнася за лицата, използващи ЕСФП. Това улеснение ще стане възможно след като фърмуерите на устройствата бъдат актуализирани с функционалност за автоматичното генериране на дневен финансов отчет. С последните промени в наредбата е въведено изискване всяко фискално устройство, включително вградено в автомат на самообслужване, да генерира автоматично пълен дневен финансов отчет с нулиране и запис във фискалната памет и в КЛЕН за всеки ден (за всеки 24 часа), през който в устройството са регистрирани продажби/сторно или служебно въведени операции, в случай че през последните 24 часа такъв отчет не е отпечатан от задълженото лице. В тази връзка е регламентирано задължение за производителите/вносителите на фискални устройства в срок до 30 октомври 2019 г. да представят за функционално изпитване фискални устройства с коригирана версия на фърмуера, осигуряваща изпълнение на изискването за автоматично генериране на дневен финансов отчет. До привеждане на въведените в експлоатация фискални устройства в съответствие с новите изисквания, но не по-късно от 31 март 2020 г., задължените лица са длъжни да отпечатват дневен финансов отчет с нулиране и запис във фискалната памет и в КЛЕН за всеки ден (за всеки 24 часа), през който в устройството са регистрирани продажби/сторно или служебно въведени операции. Считано от влизане в сила на наредбата, търговците вече нямат задължение за използване на книга за дневните финансови отчети, но имат задължение за отпечатване на отчетите до реализиране на функционалността за автоматично генериране на дневен финансов отчет, но не по-късно от 31.03.2020 г. Така отпечатаните отчети, по желание на лицето, могат да продължат да се съхраняват в книгата за дневните финансови отчети на фискалното устройство за 2019 г., която може да се използва и като регистър за ползваните касови бележки от кочан. В случай че дневните финансови отчети не се съхраняват в книгата (в търговския обект), лицето следва да ги съхрани по подходящ начин в нормативно определените срокове и при поискване от органи по приходите да ги предостави. Регламентирана е и възможност за извършване на промени във фърмуера на устройството и подмяната на версията му чрез използване на втори канал, осигуряващ отдалечен достъп до фискалното устройство. Тази промяна ще позволи автоматично и дистанционно да се обновява версията на фърмуера на фискалното устройство от производителите/вносителите/сервизните организации, което ще улесни изпълнението на нормативните изисквания. По отношение на лицата, използващи ЕСФП за отчитане на продажби/зареждания на течни горива, в наредбата е предвидена възможност за работа в авариен режим, в случаи на бедствие по смисъла на Закона за защита при бедствия и след издадена заповед от министъра на финансите или оправомощено от него лице. Този ред позволява да се осигури непрекъсваемост на работата на обектите в извънредни ситуации, като данни за реализираните обороти по време на аварийния режим следва да се предадат в НАП след възстановяване на нормалната работа на ЕСФП.", "date": "2019.07.09", "title": "Отпадат книгите за дневни финансови отчети на касовите апарати"}
{"url": "https://www.monitor.bg:443/bg/a/view/oborotite-v-tyrgovijata-na-drebno-otbeljazvat-minimalen-ryst-prez-maj-170021", "text": "По предварителни сезонни данни на Националния статистически институт през май оборотът в раздел \"Търговия на дребно, без търговията с автомобили и мотоциклети\" по съпоставими цени намалява с 0.2 на сто спрямо предходния месец. През май 2019 г. оборотът в търговията на дребно, изчислен въз основа на календарни данни, нараства с 0.4 на сто в сравнение със същия месец на предходната година. През май 2019 г. се наблюдава намаление на оборота спрямо предходния месец при търговията на дребно с хранителни стоки, напитки и тютюневи изделия и търговията на дребно с нехранителни стоки, без търговията с автомобилни горива и смазочни материали, съответно с 1.6 и 0.3 на сто. Ръст е регистриран при търговията на дребно с автомобилни горива и смазочни материали - с 2.7 на сто. В търговията на дребно с нехранителни стоки, без търговията с автомобилни горива и смазочни материали по-съществено нарастване на оборота е отчетено при търговията на дребно с текстил, облекло, обувки и кожени изделия - с 2.8 на сто. По-значителен спад се наблюдава в търговията на дребно с битова техника, мебели и други стоки за бита - с 2.4 на сто. През май 2019 г. в сравнение със същия месец на 2018 г. оборотът нараства при търговията на дребно с автомобилни горива и смазочни материали (с 4.7 на сто) и търговията на дребно с нехранителни стоки, без търговията с автомобилни горива и смазочни материали (с 1.4 на сто), докато при търговията на дребно с хранителни стоки, напитки и тютюневи изделия се наблюдава намаление с 2.7 на сто. По-значителен ръст при търговията на дребно с нехранителни стоки, без търговията с автомобилни горива и смазочни материали е регистриран при търговията на дребно чрез поръчки по пощата, телефона или интернет - с 21.1 на сто. Спад е отчетен при търговията на дребно с фармацевтични и медицински стоки - с 5.8 на сто.", "date": "2019.07.09", "title": "Оборотите в търговията на дребно отбелязват минимален ръст през май"}
{"url": "https://www.monitor.bg:443/bg/a/view/borisov-balkanskite-ni-nomera-ne-minavat-pred-es-170022", "text": "\"Балканският манталитет в ЕС не върви, там искат резултати\". Това заяви премиерът Бойко Борисов по време на изказването си пред останалите балкански лидери, събрали се на Срещата на върха на ПСЮИЕ в курорта Яхорина край столицата Сараево в Босна и Херцеговина. Повод пък е последното напрежение между Сърбия и България след изказване на Борисов в Познан за Косово и последвалата реакция на сръбския външен министър Ивица Дачич. Отделно от това се оказа, че няколко държави нямат представители на високо ниво на форума, а Косово въобще няма представител. Борисов изтъкна, че за съжаление в Западните Балкани трудно се събираме и се вглеждаме в това какво ни разделя. \"Правим си балкански номера, това пред ЕС няма да мине\" , каза Борисов. Той припомни, че по време на БГ председателството е положил много усилия, особено за Западните Балкани. \"Какво точно иска Ивица Дачич? Ти беше на брифинга в Познан, кое от моето изказване не е вярно?\", обърна се Борисов към Бърнабич, която кимна в знак на съгласие. \"Давам нашият случай за пример за балкански номера. Да, това не е дипломатично\" , аргументира се Борисов, като изтъкна, че на форума отсъства и Косово. \"Вместо да си говорим за икономика, транспортна свързаност, ние тук... Прищина я няма, само се чудим за какво да се хванем\", каза Борисов. По думите му ЕС си има достатъчно проблеми, че да изсипем и нашите. \"Трябва смели политици. Не става едно вкъщи, друго навън. И ние имаме спорове с Македония, но със Заев направихме много за да ги продолеем, комисиите ни работят, историците могат да спорят, политиците трябва да решават споровете\" , каза още той. След това пред БГ медии Борисов поиска Дачич лично да му се извини, като намекна, че сръбскияt президент и премиер Александър Вучич и Ана Бърнабич са го оставили да си прави каквото иска. Борисов няколко пъти изтъкна, че няма напрежение между двете страни и това е изкуствен проблем. По думите му - метро, жп линии и магистрали, а отговорност и предвидимост. С такъв манталитет, ще тъпчим на едно място, убеден е Борисов. Според него по-малко трябва да се говори, а повече да се действа. Той няколко пъти изтъкна, че сръбски военни участвали в учения у нас, а сръбските дивизиони стреляли с нашите ракети. \"Тогава къде беше Дачич да благодари\" , попита Борисов и допълни: \"А сега чул, недочул и си позволява да вика посланика. И да каже, че поведението ми било неприемливо. Докато сега не ми каже:\"Извинявай,Бойко\", нито Вучич, нито Ана ме интересуват\". По думите му Дачич се извинил пред външния ни министър Екатерина Захариева, но не искал да го каже пред медии и публично. Борисов призова Дачич да не прави дипломатически скандал на негов гръб. Непосредствено след това Борисов се върна със самата Бърнабич, която категорично заяви, че са сложили точка на спора и напрежението. На въпроса кога, двамата отговориха в един глас: Сега! Бърнабич увери, че Борисов не се кара със сърбите. Премиерът отново изтъкна, че двете държави са добри приятели, а с Бърнабич и Вучич работят много добре. Според Борисов преките ползи от такива формати е свързаността на региона, тъй като е добре за туризма и бизнеса, цифровата икономика, интернетът пък у нас бил на шест. Той даде пример и с делото на Гоце Делчев, което трябва да ни обединява, но това не пречи на факта, че той е българин. По думите му Македония рязко дръпнала напред и се отличава в сравнение с Албания и Косово. Той призова македонците да не се подвеждат по медиите, които провеждат антибългарска пропаганда. По думите му, това е временно за тях и затова ние сме неотстъпчиви. След това Борисов проведе срещи с македонския президент Стево Пендарски, както и с председателстващия Босна и Херцеговина Милорад Додик. С подписването на договора за приятелство, дадохме перспектива на гражданите на Македония и създадохме подходящите условия, каза Борисов на Пендаровски. Той на свой ред отвърна, че на ниво дипломация отношенията ни са прекрасни, но трябва да дадем тласък и историческата комисията да заработи още по - ефективно. По думите на Пендаровски България и Борисов са най-големият поддръжник на Македония към ЕС. \"Положителен факт е, че истината за общата ни история, включително и за Гоце Делчев, започва да се заявява публично от политици на най-високо ниво - в случая от теб! През цялото време от 1992 г. до днес, България е настоявала единствено за това\", каза още Борисов. Премиерът коментира и срещата си с турския президент Реджеп Ердоган преди ден в Сараево. На нея двамата са си обещали да вдигнат стокоборота и той да стигне 10 млрд. долара, като в момента по 1000 тира минавали през границата. Когато пък Ердоган повдигал някоя неудобна тема, Борисов отговарял: \"Сакън. Да изчакаме. Всичко си е наред сега. Дай да строим\". Реагирал съм на думи, които Борисов не е изричал, това пък заявил самият Ивица Дачич пред вицепремиера и министър на външните работи Екатерина Захариева. Двамата са провели среща в словашкия курорт Високи Татри, където участват в неформалната среща на министрите на външните работи от Организацията за сигурност и сътрудничество в Европа,съобщиха от МВнР. Захариева подчертала пред Дачич, че изказването на премиера Борисов в Познан е съвсем коректно политически и юридически. “Очевидно има погрешна интерпретация на думите на Борисов - най ме изненада това, което обявиха нашите медии. Както анализирахме с министърката, премиерът Борисов всъщност отговаря на питане дали Борел ще е пристрастен, защото Испания не признава Косово. Това съществено за мен променя контекста на изявата му\", заявил на свой ред Дачич и добавил:\"Искаме с България добри отношения, приятелски, съюзнически и стратегически, защото това е в интерес на двете страни и двата народа. Благодарни сме на България за помощта в европейската интеграция. България може да разчита на Сърбия\".", "date": "2019.07.09", "title": "Борисов: Балканските ни номера не минават пред ЕС, там искат резултати (ОБЗОР)"}
{"url": "https://www.monitor.bg:443/bg/a/view/megan-zarjaza-archi-170028", "text": "Меган Маркъл заряза бебето си Арчи, за да отиде да гледа турнира по тенис на Уимбълдън, писаха британските медии. Младата майка, която в събота кръсти сина на британския принц Хари, бе забелязана да аплодира тенесистите, вместо да гледа бебето си. Освен това на хората на корта е било забранено да снимат красавицата, защото тя била там в качеството си на частно лице. Медиите коментират обаче, че Меган бе видяна от целия свят по време на предаването на турнира.", "date": "2019.07.09", "title": "Меган заряза Арчи "}
{"url": "https://www.monitor.bg:443/bg/a/view/7-godini-minimalna-garancija-za-nova-magistrala-3-godini-pri-remont-170024", "text": "Минималните гаранционни срокове за изпълнени строителни и монтажни работи, съоръжения и строителни обекти да бъдат увеличени с 1 до 3 години. Това предвижда проектът на Наредба за изменение и допълнение на Наредба № 2 , който Министерството на регионалното развитие и благоустройството публикува за обществено обсъждане. Така например, ако минималният гаранционен срок за строителство на автомагистрала в момента е 5 години, с промените в наредбата се предлага той да бъде увеличен на 7 години. За изпълнен републикански път от І и ІІ клас сега срокът е 3 години, с измененията се предвижда да стане 5 години, а за ІІІ клас път от РПМ – 4 години, като сега е 3. За реконструкция и основен ремонт на пътища от републиканската пътна мрежа минималният гаранционен срок в момента е 2 години, с проекта на наредба се предлага увеличаването му на 3 години. Удължаването на сроковете се отнася не само за автомагистрали, скоростни пътища и пътища І,ІІ и ІІІ клас от републиканската пътна мрежа, но и за останалите пътища и улици, за хидроизолационни, топлоизолационни, звукоизолационни и антикорозионни работи на сгради и съоръжения; за всички видове строителни, монтажни и довършителни работи; за вътрешни инсталации на сгради и при основен ремонт и реконструкция; за пречиствателни съоръжения и депа за твърди битови отпадъци; за преносни и разпределителни проводи (мрежи) и съоръжения към тях на техническата инфраструктура; за основен ремонт и реконструкция на железопътни линии, самолетни писти и съоръжения за тях, хидроенергийни, хидромелиоративни, водоснабдителни, пристанищни и брегоукрепителни съоръжения и системи. Завишаването на минималните гаранционни срокове цели по-стриктно изпълнение на задълженията от страна на строителите и лицата, упражняващи строителен надзор за изпълнението на строежите в съответствие с издадените строителни книжа и с изискванията на Закона за устройство на територията /ЗУТ/, както и с правилата за изпълнение на строителните и монтажните работи и с материали, изделия и продукти в съответствие с основните изисквания към строежите, и за спазване на технологичните изисквания за влагането им. Предложеният проект е разработен и в изпълнение на Решение на Министерския съвет за приемане на мерки за трансформация на модела на административно обслужване, в резултат на което да се подобри предоставянето на административни услуги на бизнеса и гражданите. В проекта на Наредба е уредена и възможността, издаденото разрешение за ползване или удостоверение за въвеждане в експлоатация или отказът за издаването им, да бъдат връчвани на възложителя или упълномощено от него лице не само лично, но и чрез лицензиран пощенски оператор, при поискване от страна на заявителя. Предлага се още възложителят да представя информация за идентификатор на обекта на кадастъра, подлежащ на въвеждане в експлоатация. Предвидено е и стандартизиране на изискваните документи за издаване на удостоверение за въвеждане в експлоатация и служебното снабдяване с някои от тях. Промените в Наредбата са в съответствие с приетите изменения и допълнения на ЗУТ.", "date": "2019.07.09", "title": "Предлагат 7 години минимална гаранция за нова магистрала, 3 години – при ремонт"}
{"url": "https://www.monitor.bg:443/bg/a/view/12-godishnijat-georgi-mechtae-da-kara-kolelo-i-da-igrae-170014", "text": "Адски болки при всяка стъпка и патерици. Това е ежедневието от известно време на 12-годишния Георги Атанасов от Кричим, чиято единствена вина е, че расте малко по-бързо от нормалното. Бедрените му кости не издържали на темпото и на натоварването, което трябва да носят. Започнало приплъзване на растежната зона, довело до изкривяване на бедрената шийка и на двата крака, а левият крак изостанал в растежа. Статистиката сочи, че от това състояние страдат предимно момченцата. Разболяват се 10,8% от 100 000. Не е ясно какво причинява болестта. Може да са бушуващите хормони в пубертета или пък бързият растеж на детето. Така описана на обикновен език диагнозата  „Епифизиолиза” звучи някак си обикновено и дори суховато. За 12-годишното момченце обаче зад всяка дума се крие огромна болка, която то трябва да понася ежедневно и ежеминутно, разказва майка му Евелина Атанасова. Преди две години тя загубила съпруга си, който починал в автомобилна катастрофа. Микробусчето му било изблъскано от тир на пътя от Пловдив за Индустриална зона „Стряма” и Стоян Атанасов загинал на място. Оттогава Евелина се бори сама за своето и на сина си оцеляване, за спасяване на малкия семеен бизнес и за запазване неопетнена паметта на Стоян. Тя едва се съвзела след жестоката загуба, когато я сполетяла болестта на сина й Георги. „Жорко е едно прекрасно дете, което мечтае отново да ходи без патерици, да може да тича, да кара колело, да играе на топка с връстниците си. Мечтае да живее без болка. Мечтае да ходи на училище, а не по болници”, казва през сълзи младата майка. Истината е, че синът й е заплашен от пълна инвалидизация, ако не бъде предприета нужната операция. След консултация с лекари у нас Евелина взела решение да потърси мнение и на колегите им от Турция. Жорко бил на преглед в Истанбул при проф. д-р Салих Марангьоз, който, след ЯМР, поставил диагнозата „Двустранна Епифизиолиза на бедрена глава” и препоръчал да се направи операция и от ляво, и от дясно с „ин-ситу” фиксация с винтове. След като болката отшуми и физата се затвори, ще бъде насрочена корективна остеотомия вляво, за да се коригира деформацията и да може детето да продължи да ходи. За да има шансове синът й за нормален живот, Евелина трябва да събере по най-бързия начин 40 000 евро, каквато е офертата на клиниката в Истанбул. „Тази сума е непосилна за мен и съм принудена да моля за помощ. Знам и вярвам, че у нас има добри хора, които биха помогнали на сина ми”, се надява самотната майка. Тя е разкрила дарителска банкова сметка на името на детето си в Райфайзен банк. РайфайзенБанк IBAN BG03RZBB91551010805299 BIC RZBBBGSF", "date": "2019.07.09", "title": "12-годишният Георги от Кричим мечтае да кара колело и да играе"}
{"url": "https://www.monitor.bg:443/bg/a/view/rajna-ne-byrza-da-stava-majka-170018", "text": "Поп-фолк певицата Райна развенча спекулациите, че е в очакване на първата си рожба. Това изпълнителката на „Бразилка“ направи, след като редица медии побързаха да я поздравят за скорошното включване от щъркела. Певицата обаче не само, че не е бременна, но няма и намерение скоро да става майка, разкри самата тя. написа Райна в социалните мрежи. Тя от години пази личния си живот далеч от светлините на прожекторите, като говори за връзките си изключително рядко, като не залива и социалните си мрежи със снимки с любимия. В момента тя е щастлива с приятеля си – ММА боеца Валери Тюлеков, който е с 10 години по-млад от нея. Междувременно феновете на звездата побързаха да я подкрепят в битката с невярната информация относно бременността й. „Много лошо нещо е това хорската злоба и любопитство!“ и „Всеки човек е свободен да решава сам дали и кога ще предприеме тази стъпка. Ненужно е любопитството на някои хора към толкова личен въпрос“ са само част от коментарите им по повода.", "date": "2019.07.09", "title": "Райна не бърза да става майка"}
{"url": "https://www.monitor.bg:443/bg/a/view/pojar-izpepeli-kyshta-na-majka-i-sin-170017", "text": "Пожар изпепели снощи къщата на Али и Арвие Османови от село Дъбница, община Гърмен. Два екипа от противопожарната служба в Гоце Делчев гасиха огнените пламъци до среднощ. Изгоря цялата покъщнина на майката и сина Османови.  Според местните хора пожарът е тръгнал от сайванта, който е в двора до къщата им. Все още не е известна истинската причина за него . Днес следователи и пожарникари ще  установяват, както причините  така и загубите.  Жители на Дъбница  коментираха, че ще обявят кампания за събиране на средства и материали за да помогнат на бедстващото семейство . Арвие Османова е вдовица, миналата година е починал съпругът й . Синът  й Али пък  живее при нея след като се разделил със  съпругата си която заминала на работа в чужбина. „Съпричастни сме с трагедията на нашите съселяни, къщичката им беше  много кипра и  поддържана, надяваме се  в кампанията за събиране на помощи да се включи цялото село, бизнеса и общината, за да им помогнем да  възстановят  домът си“, коментират  потресени след снощният ужас жители на гърменското село Дъбница.", "date": "2019.07.09", "title": "Пожар изпепели къща на майка и син"}
{"url": "https://www.monitor.bg:443/bg/a/view/spirat-ot-prodajba-plushenija-forki-ot-igrata-na-igrachkite-4-snimka-170023", "text": "Продуцентската компания „Дисни“ ще изтегли от продажба най-новата си плюшена играчка, част от мърчандайза на новия филм „Играта на играчките: Пътешествието“. Става дума за Форки (герой от лентата с формата на вилица), а до решението се стигна след намесата на Комисията за защита на потребителите в САЩ. Според институцията, играчката не е безопасна за мъниците. „Играчката притежава неподвижни ръце, основа, картинка с дъга на краката и пластмасови подвижни миловидни очи. Те се състоят от три части – бяла пластмасова основа, прозрачен пластмасов купол и малък черен диск в купола, който представлява зеницата на героя“, гласи описанието на продукта в сайта на комисията, която изтъква, че именно очите застрашават здравето на децата. Причината за това е фактът, че очите лесно могат да бъдат отделени от играчката и вследствие на това да бъдат погълнати и да доведат до задушаване. Самите играчки са произведени в Китай, като се котират на цени от по 20 долара. От „Дисни“ пък дават заявка, че ще върнат изцяло парите на всеки родител, закупил вече играчката, след като тя бъде върната в магазина, от който е закупена. към момента са продадени 80 000 екземпляра на Форки в САЩ и около 650 в Канада.", "date": "2019.07.09", "title": "Спират от продажба плюшения Форки от „Играта на играчките 4“ (СНИМКА)"}
{"url": "https://www.monitor.bg:443/bg/a/view/ruskata-cyrkva-otseche-jenite-sa-po-glupavi-ot-myjete-170016", "text": "Мъжете в общата си маса са по-умни от жените. Това е констатация на председателя на Патриаршата комисия по въпросите на семейството, защитата на майчинството и детството на Руската православна църква протойерей Дмитрий Смирнов. „Жените са по-слаби умствено. Разбира се, съществуват някакви Мирии Кюри, но все пак те са рядкост“, са точните думи на свещеника. Констатацията на Смирнов буквално взриви социалните мрежи, предизвиквайки бурното недоволство на представителките на нежния пол. В защита на умствените способности на рускините се застъпиха и парламентаристки, които дадоха за пример редица жени с успешна кариера в политиката и бизнеса, както и с научни достижения. В същото време протойерей Дмитрий призна, че в някои отношения жените все пак превъзхождат мъжете. Той смята, че нежната половина от населението проявява повече търпение, любов, състрадателност и послушание. „Не може да се сравни грижата, която жената дава на децата. Зад всяко женско дело се крие подвиг“, констатира божият служител. Своите умозаключения Смирнов илюстрира със случка от практиката си. „В църквата идва жена и води мъжа си, а той стои като столицата на Камбоджа Пом Пен. Мига с очи и нищо не може да каже“, разказва протойерей Дмитрий. По-рано той призова семействата да не осиновяват деца от домовете за сираци, а само да ги вземат под опека.", "date": "2019.07.09", "title": "Руската църква отсече: жените са по-глупави от мъжете "}
{"url": "https://www.monitor.bg:443/bg/a/view/gerb-iska-da-otmeni-mashinnoto-glasuvane-za-mestnite-izbori-170019", "text": "Машинното гласуване да отпадне при парламентарни и местни избори, предложиха днес депутати от ГЕРБ на брифинг в Народното събрание. За тази цел те внасят предложения за промени в Изборния кодекс заедно с народни представители от Обединените патриоти и Воля. Причината за предложението е \"тревожен доклад\" на ЦИК. Затова депутатите предлагат да се гласува машинно само на европейски и на президентски избори. \"Ако на местните избори останат така заложените 6 хил. машини, рискуваме да ги провалим. Сигурността на вота е изключително застрашена\", заяви председателят на правната комисия в НС Анна Александрова. Тя припомни изключително негативния отчет на ЦИК по въпроса за ефективността от машинното гласуване на отминалия евровот. Александрова каза, че само 27% са гласували от всички имащи право да гласуват машинно. Тя добави, че според ЦИК машинният вот излиза прекомерно скъп - 60 лв. на глас срещу 77 стотинки за хартиена бюлетина. По думите й най-важното пред управляващите е да гарантират избора на гражданите и сигурността на вота им.  От ГЕРБ изразиха силно притеснение заради случилото се на последните европейски избори, когато машинното гласуване затруднило отчитането на бюлетините и попълването на протоколите. Колегата й от ПГ на управляващата партия Александър Ненков призна, че е много разочарован от изказването на омбудсмана Мая Манолова, че не машините, а членовете на ЦИК били виновни за многото грешки в протоколите. Според него незаслужено Манолова е обидила хората, повечето от които вече не искали да участват дори и за пари. В отговор на внасените предложения за промени в Изборния кодекс омбуцманът Мая Манолова по вревме на брифинг отново изтъкна, че ЦИК са виновни за несполучливото машинно гласуване, а не машините. По думите й 54% от хората реди евроизборите са казали ''да'' на машинното гласуване, а в 650 секции процентът на гласувалите с машини бил над 40 на сто. Според нея аргументът, че машините не са намалили недействителните гласове е неверен, защото подаването на недействителни бюлетини чрез машини е невъзможно. Другият довод, че машините са оскъпили вота също не бил верен, защото не машината, а ЦИК оскъпила вота, наемайки машини на цена, на която можела да ги закупи. Тя обясни, че истинката причина за искането за премахване на машинното гласуване, била, че машините разобличили кражбата на вот.  \"Истинският мотив е, че машините не ядат кебапчета и не взимат по 50 лв.\", заяви Манолова пред медиите.  В същото време от БСП се обявиха против отмяната на машинното гласуване за местни и парламентарни избори, стана ясно от думите на зам.-председателят на ПГ на левицата Крум Зарков. Той добави, че гледаме поредния епизод на сериала \"опраскване на Изборния кодекс\" и прогнозира, че \"МС ще се покрие и ще каже, че това е въпрос на НС, а то набързо ще реши този проблем\". Като пример за това посочи, че още утре е насрочено заседание на правната комисия за разглеждане на промените.", "date": "2019.07.09", "title": "ГЕРБ иска да отмени машинното гласуване за местните избори"}
{"url": "https://www.monitor.bg:443/bg/a/view/izdirvat-amerikanski-uchen-izcheznala-sled-konferencija-v-hanja-170015", "text": "Полицията на Крит издирва американски учен, изчезнал след научна конференция в Ханя, съобщават гръцките медии. Става дума за 59-годишната Сюзън Ийтън, която молекулярен биолог в института \"Макс Планк\". Тя е изчезнала във вторник край пристанището Ханя. Колеги на Сюзън Ийтън заявили пред полицията, че ученият е била лектор на научна конференция, която се е провела на острова. Обявена е награда от €50 000 за информация, която да доведе до откриването на учения. Разположеният в германския град Дрезден институт \"Макс Планк\" е водещ научен център в света. Издирванията продължават шести ден.", "date": "2019.07.09", "title": "Издирват американски учен, изчезнала след конференция в Ханя"}
{"url": "https://www.monitor.bg:443/bg/a/view/semejna-snimka-za-start-na-foruma-v-saraevo-170011", "text": "Със семейна снимка на държавните и правителствените ръководители стартира вторият ден на Срещата на върха в Сараево на страните участнички в Процеса за сътрудничество в Югоизточна Европа (ПСЮИЕ). Форумът продължава с встъпително обръщение на домакина – председателят на Председателството на Босна и Херцеговина Милорад Додик. Следват пленарните сесии с участието на министър-председателя Бойко Борисов и другите държавни и правителствени ръководители. В рамките на форума в Сараево лидерите ще обсъдят засилването на свързаността в областта на инфраструктурата, бизнеса, дигитализацията и връзките между младите хора. Държавните и правителствените ръководители ще дискутират важни за региона проекти, ключови за икономическия растеж и за подобряване на живота на гражданите от тези страни. За това категорично допринася и задълбочаването на сътрудничеството между ПСЮИЕ и Европейския съюз.  ", "date": "2019.07.09", "title": "Семейна снимка за старт на форума в Сараево"}
{"url": "https://www.monitor.bg:443/bg/a/view/stojan-rajnov-razkazva-prikazki-ot-glina-169948", "text": "Изложбата „Приказки от глина“ на художника Стоян Райнов (1894-1978) може да се види до 1 септември в галерия „Васка Емануилова“ - филиал на Софийската градска художествена галерия. Експозицията проследява едни от най-важните аспекти от творчеството на Райнов. Акцентите са насочени към неговото ателие и най-изявените му студенти. Стоян Райнов е по-малък брат на известния Николай Райнов – също художник, а освен това и писател, философ, езотерик, изкуствовед, етнограф. В изложбата „Приказки от глина“ са показани работи от ранния му период като илюстратор, както и произведенията му на утвърден керамик. Украсените вази в сецесионен маниер загатват за таланта на керамика, който получава богато образование в най-добрите ателиета в Европа. Неговите впечатляващи с визията си вази крият богата орнаментика, дълбока символика и дори части от литературни произведения. Същинските постижения на Стоян Райнов трябва да се търсят най-вече в наследството, което той завещава на своите ученици, и особено в цялостната програма за изграждане на ново българско изкуство в керамиката. От легендарните истории, през мистичните съвпадения до европейските школи и тежката работа в ателието, Стоян Райнов едновременно изучава традиционната керамика и създава едно ново изкуство с модерен привкус. Експозицията „Приказки от глина“ представя над 50 произведения от различни етапи от неговата художествена дейност. Обособени са няколко тематични акцента: илюстрации от ранните му години и керамични произведения от активния му творчески период. Специално място в изложбата е отделено на музейната сбирка на Националната художествена академия, която представя 23 творби от своя фонд – ранни и по-късни произведения на Стоян Райнов и учебни задачи на негови студенти от периода 1932-1961 г. Това е времето, когато художникът е ръководител на Ателието по керамика в Художествената академия. Включени са и редица произведения, които днес се съхраняват в частни домове и колекции и не са показвани повече от десетилетия пред публика. Участват и творби от фонда на СГХГ, Националната галерия, РИМ Хасково, ГХГ Пловдив. Към изложбата е издаден каталог и предстои лекция с участието на проф. Божидар Бончев на тема „Керамиката на Стоян Райнов“. Партньор на проекта е Националната художествена академия.", "date": "2019.07.09", "title": "Стоян Райнов разказва „Приказки от глина“"}
{"url": "https://www.monitor.bg:443/bg/a/view/robi-uiljams-s-24-chasova-ohrana-zaradi-izvynzemni-169930", "text": "Британската суперзвезда Роби Уилямс си е инсталирал нова охранителна система, която го пази 24/ 7. Причината – страхът на певеца от разговори с извънземни. Това разказа самият той пред Джо Ууд в подкаста Alien Nation. „Имам денонощна охранителна система, но не защото се притеснявам от това да остана сам, а от страх какво се случва около мен, когато съм сам. а не просто плод на въображението ми. Да изречеш нещо на глас винаги е по-страшно“, уточни той. Уилямс не изключва напълно хипотезата срещите му с пришълци да са „породени от психично разстройство“. Но трябва да го кажа заради скептиците“, намигна той. 45-годишният певец разказа още, че преди много време е попадал и в друг тип свръхестествена ситуация. По негови думи, той е бил преследван от духа на певицата Кас Елиът, която не е сред живите от 1974-а.", "date": "2019.07.09", "title": "Роби Уилямс с 24-часова охрана заради извънземни"}
{"url": "https://www.monitor.bg:443/bg/a/view/sms-izvesti-kandidat-studenti-v-unss-dali-sa-prieti-170012", "text": "Четирима души бяха ранени при инцидент на букурещкото международно летище \"Хенри Коанда\", съобщават румънските медии.  Автобус, в който не е имало пътници, и микробус на транспортна фирма са се сблъскали днес в 6,15 ч. сутринта на платформата на летището, уточнява агенция Аджерпрес. В резултат на катастрофата са пострадали четирима служители на летището, които са откарани в болница в стабилно състояние. Въздушният трафик не е бил засегнат от инцидента, съобщиха представители на национална компания \"Летища Букурещ\". ", "date": "2019.07.09", "title": "SMS извести кандидат - студенти в УНСС дали са приети "}
{"url": "https://www.monitor.bg:443/bg/a/view/chetirima-raneni-pri-incident-na-letishteto-v-bukuresht-170013", "text": "Четирима души бяха ранени при инцидент на букурещкото международно летище \"Хенри Коанда\", съобщават румънските медии. Автобус, в който не е имало пътници, и микробус на транспортна фирма са се сблъскали днес в 6,15 ч. сутринта на платформата на летището, уточнява агенция Аджерпрес. В резултат на катастрофата са пострадали четирима служители на летището, които са откарани в болница в стабилно състояние. Въздушният трафик не е бил засегнат от инцидента, съобщиха представители на национална компания \"Летища Букурещ\".", "date": "2019.07.09", "title": "Четирима ранени при инцидент на летището в Букурещ"}
{"url": "https://www.monitor.bg:443/bg/a/view/studen-atmosferen-front-ni-razhlajda-utre-170002", "text": "Днес през страната ще преминава студен атмосферен фронт. Сутринта ще бъде предимно слънчево, но около обяд облачността ще се увеличава и след пладне на много места, главно в Централна и Източна България ще валят дъждове, временно интензивни и придружени с гръмотевици, съобщава НИМХ за \"Фокус\". Има и опасност от наводнения. Ще духа умерен до силен вятър от север-северозапад, преди обяд в Източна България - от югоизток. Максималните температури ще са предимно между 26° и 31°. По Черноморието облачността ще е значителна и след обяд ще превали и прегърми.Максималните температури ще са 25° - 27°. Вълнението на морето ще е 1 - 2 бала, а температурата на морската вода е 26° - 28°. В планините облачността ще е значителна и след обяд, главно в масивите от Централна и Източна България ще има валежи и гръмотевици. На места явленията ще са временно интензивни. Максималната температура на височина 1200 метра ще е около 19°, на 2000 метра - около 13°.", "date": "2019.07.09", "title": "Студен атмосферен фронт ни разхлажда  "}
{"url": "https://www.monitor.bg:443/bg/a/view/doktori-otchitat-falshivi-vaksini-125-globeni-169997", "text": "125 педиатри и общопрактикуващи лекари са глобени от началото на годината досега заради непоставени ваксини на деца, но отчетени по документи като сложени. Провинените са засечени по време на извънредна проверка на регионалните здравни инспекции, след като у нас пламнаха епидемични взривове на морбили. Това съобщиха от Министерството на здравеопазването по искане на „Монитор“. Въпросните лекари са в Софийска област, Кюстендилска, Благоевградска и София – град, които бяха и най-силно засегнати от заразата. Инспекторите са установили, че те не само са издавали бележки за сложена ваксина за записване в училище и в детска градина, но и са ги отчитали, без да са ги направили. Нарушението е засечено чрез лабораторни тестове на биологичен материал от децата. Така е установено, че в тях на практика няма антитела, каквито би трябвало да има, ако те наистина са били имунизирани. Засечени са и 21 служебни лица – директори и медицински сестри в детски градини и училища, които са покривали деца без направени имунизации и са ги записвали в градините и в школата. Глобени са и 6-ма родители, които са отказали децата им да бъдат ваксинирани. Глобите и за тях са по 50 лв. при първо нарушение и по 100 лв. за второ. Още с регистрирането на първите случаи в страната Министерството на здравеопазването предприе незабавни действия за ограничаване епидемичното разпространение на морбили на територията на страната чрез проверки на регионалните здравни инспекции, обясниха от здравното ведомство. Проверявани са лекарите на деца от 13-месечна до 18-годишна възраст, като целта е била да се установи дали са били поставени наистина ваксини срещу морбили, паротит и рубеола, допълниха от там. През миналата година пък регионалните здравни инспекции са издали 112 акта на родители, които не са завели децата си на задължителни имунизации. Това е резултат от общо 16 000 проверки в цялата страна. Санкциите са общо 5600 лева, глобата за такова нарушение е в размер на 50 лева. Според общопрактикуващи лекари, въпреки активността на т.нар. антиваксъри в социалните мрежи и ожесточените дискусии за или против ваксините, родителите масово водят децата за имунизации. Един болен от инфекциозно заболяване ако те не са ваксинирани, коментира необходимостта от ваксините главният държавен инспектор доц. Ангел Кунчев Показателно е, че при 2 млн. и 200 хил. ваксинации през 2018 г. са съобщени едва 108 нежелани реакции. Повечето от тях са преходни – леко повишаване на температурата, зачервяване и подуване около мястото на убождането с иглата, уточни той. Едно семейство, противник на ваксините, е завело дело срещу Министерството на здравеопазването заради задължителния имунизационен календар. Родителите обаче са изгубили в съда, съобщиха от здравното ведомство. За разлика от ситуацията у нас в Сърбия се водят дела срещу 300 семейства, които са пропуснали да заведат децата си за ваксиниране. Глобата там за такъв пропуск се равнява на 300 евро. В Германия министърът на здравеопазването Йенс Шпан предложи неотдавна да се въведат глоби за родителите на деца в училищна възраст, които не са ваксинирани срещу морбили. Предложението му е санкцията да бъде от 2500 евро.", "date": "2019.07.09", "title": "Доктори отчитат фалшиви ваксини, 125 глобени (ТЕМАТА)"}
{"url": "https://www.monitor.bg:443/bg/a/view/georgi-bogdanov-nasilieto-nad-deca-gi-prevryshta-v-autsajderi-169986", "text": "Нечовешко е при развод подрастващите да се използват за разменна монета, казва в интервю пред \"Монитор\" изпълнителният директор на Националната мрежа за децата - Хората не се раждат насилници. Средата, възпитанието и липсата на капацитет да се справиш с проблемите, които имаш, подтикват хората към агресия. Причините за насилието в семейството са много, но най-честите са, когато родителите имат сериозни психиатрични проблеми, алкохолна или наркотична зависимост, които не са овладени. Често те са съпроводени от нисък родителски капацитет, в повечето случаи са налице бедност, изолация, кризи в семейната среда. Показателен е фаталният случай от преди няколко дни в Габрово, при който баща с наркотична зависимост уби сина си. Липсата на достъпни социални и здравни услуги за тези заболявания водят до големи кризи в семействата, които често са съпроводени с насилие и дори смърт. - Най-тежко е емоционалното насилие. Нечовешка е широкоразпространената практика в България при развод детето да се използва за разменна монета. Трудните бракоразводни дела са кошмар за малчуганите. Има родители, които не могат да се разделят нормално и цивилизовано, и започват да настройват детето срещу единия родител, налагат се забрани. Тогава хлапето е раздвоено, страда и е объркано. Наскоро имахме случай, при който майка крие в продължение на една година детето си от баща му и го настройва срещу него, твърдейки, че малчуганът е насилван сексуално. Социалните служби, правораздавателните органи трябва да са много добре подготвени за тежките случаи. - Децата, преживяващи насилие, развиват така наречените психосоматични разстройства. Те могат да бъдат забелязани на чисто физическо ниво, като отслабване или напълняване, кожни проблеми или дори развитие на диабет или други болести. Ако агресията се увеличава, детето се отчуждава и се превръща в аутсайдер. Тези симптоми могат да се открият най-вече в училище и в детската градина, затова педагогическият персонал трябва да може да разпознава страданието на малчуганите. Децата, преживели насилие, са склонни към употребата на наркотици, тютюнопушене, започване на сексуален живот в ранна възраст, както и развитие на много психични проблеми, които оставят траен отпечатък в живота на човека. - В кризисните центрове се настаняват децата с тежки травми. Обикновено такива са преживели сексуално насилие от родители или близък на семейството, или пък са системно малтретирани от побой, жестоки наказания, психичен тормоз. Наскоро имаше един случай на дете от Гоцеделчевско, което системно е пребивано от баща си, а всички са знаели – съседи и близки, социални и училище, болницата, но никой не беше предприел мерки. Едва когато детето посегна на живота си и беше прието в болница, тогава се задействаха социалните служби. За съжаление има случаи, в които всички мълчим. - Когато едно дете е настанено в кризисен център и е тормозено с години, може да се каже, че то е „психически и физически разчленено“. Специалистите имат тежката задача да съберат тези парчета и да се опитат да помогнат на едно човешко същество, което е преживяло много и е загубило опората от най-близките си. Част от тези хлапета са продавани или са жертва на трафик в чужбина, имат толкова дълбоки травми, че са загубили представа кое е правилно и кое не. Работата на специалистите с тези деца не е лека, защото в тях има гняв, срам, обвинения, агресия и всичко е толкова интензивно, че специалистът трябва да положи не само усилия, но и да има много знания, за да се справи. Понякога успява, но понякога не. - Когато ударят детето си, повечето родители после съжаляват и изпитват угризения, че са го направили. Те използват шамара като възпитателно средство, когато са под силен стрес, емоционална нестабилност или просто не знаят какво да направят в дадена ситуация. Прибягването до шамара е начин, при който родителят се страхува да не се провали като такъв. Те не знаят какво друго да направят. Затова е важна ролята на специалистите, на неправителствените организации, на държавните институции, които да показват как да се възпитава без шамар, а с търпение. Така могат да се постигат по-добри резултати не само за детето, но и за самия човек като родител. - Всяка една държава трябва да има Стратегия за детето и това е записано в Закона за закрила на детето, който е приет през 2000 година. В България от 20 години е имало стратегии за детето. Кампанията срещу Стратегията за детето беше подета от широка дезинформация и пропаганда, идваща от организации и хора, които искат да натрупат известност покрай темата. Използваха се ботове, тролове и редица други комуникационни инструменти. Целта беше да се изплашат родителите, че „социални ще ти вземат детето дори ако откажеш да му купиш сладолед“. Изкараха се норвежки случаи, холандски проблеми, преекспонираха се случаи от България, разпали се истерия около детския телефон 116111, който е част от европейска детска линия и пр. Най-големият проблем е, че държавата не застана и не обясни на гражданите каква е тази стратегия, защо се налага да я имаме и какво пише в нея. Напротив, държавните институции мълчаха, бяха нападани и гледаха отстрани какво ще стане. Когато започнаха да говорят, вече беше късно. НПО-та искат да няма закони, касаещи закрилата на детето. По този начин не се бори насилието срещу децата. - Ние реално не знаем колко са децата, преживели насилие. Имаме едни данни в АСП, други в прокуратурата и трети в други институции. По този начин не може да се правят политики за децата. Това е въпрос на управление на държавните системи, а ние като Национална мрежа за децата, които помагаме на над 76 000 деца и 13 000 семейства годишно, виждаме, че тези системи са неработещи. Системата на закрила на детето е пред пълен разпад. Има текучество на специалистите, ниско заплащане, липса на кариерно развитие, претоварване със случаи, централизирана държавна администрация, неподготвени специалисти с работа с тежките случаи и пр. - Най-важното е да има обединени усилия по темата за насилието и всички да работят на ниво превенция - при първия възможен случай да се предприемат мерки, за да не се стига до това едно дете да бъде насилвано с години и тогава да попадне в Кризисен център. Трябват много кампании, обучения на родители, на специалисти, на общественици. Когато насилието е вече факт, то е доста по-скъпо за държавата и доста по-травмиращо за всички, но най-тежко е за детето. Изпълнителен директор на Националната мрежа за децата от 2009 г. Доктор по социология и антропология на Софийския университет \"Св. Климент Охридски\" Независим консултант за България в Мрежата на европейската социална политика от 2005 г. Президент на ChildPact - Регионална коалиция в Черноморския регион за закрила на детето от 2017 г.", "date": "2019.07.09", "title": "Георги Богданов: Насилието над деца ги превръща в аутсайдери"}
{"url": "https://www.monitor.bg:443/bg/a/view/8-tipa-hishtnici-koito-ni-debnat-v-bara-169996", "text": "Всяко момиче от малко мечтае да срещне принца на бял кон. Първо обаче трябва да целуне няколко жаби, а къде виреят те? В нощните заведения, разбира се. Комбинацията къса рокля и високи токчета често се равнява на магнит за средностатистическия мъж в бара. Независимо дали сме излезли да си поклюкарим приятелка на по питие или поливаме края на работната седмица с колежки – те са там и дебнат. Става въпрос за 8 типа „хищници“, които търсят любов и още нещо в малките часове на нощта, а най-силното им оръжие е алкохолът. Нацепена батка, морски гларус, селски бек... Имената са много, образът е един и същ. Този герой, чието ЕГН варира между набор 75 и 90, има ясна визия. Любимото му облекло е спортният екип, обича потници и задължителен аксесоар за него е ланецът (златен или по-често имитация). Батката си има две баници, резултат от блъскането във фитнеса на младини. Те обаче му дават нужната увереност да крачи из баровете все едно ги притежава. Косата или липсва, или е е много къса. Когато набележи своята „жертва“, батката започва да обръща уиски след уиски, може и водка ( каквато е промоцията в заведението) , за да покаже колко велик пияч е. Зависи от дължината на минижупа на избраницата му, има голяма вероятност да почерпи и нея, след като вземе 10 лв. назаем от авера си. Неговият речник не е богат, така че свалката преминава с изрази от типа на „бебчо“, „малко коте“ и „маце“, и пощипване тук и там. Саундтракът му е ограничен до лекия жанр и ако до час в бара не чуе Азис или Миле Китич, ще заплаши да пребие диджея. Закана, която едва ли ще изпълни. Добрата новина е, че ако нямате екстеншъни, изкуствени мигли, издути джуки и сутиенът ви не е на показ, има голяма вероятност батката въобще да не ви обърне внимание. Ще го познаете по скъпите дрехи и часовника, който (не)прилично наднича под ръкава! Или по дебелия портфейл, легнал удобно до чашата му с уиски на бара. Това е Тузара! За съжаление на нас, дамите, далеч не е този Тузара, когото помним от „Сексът и градът“, поне дотолкова, доколкото образът му е изопачен от родната действителност. Та нашият Тузар обикновено се обгражда от други по-“невежи“ на тема финансова култура момчета в бара. След като е сигурен, че изпъква на фона на другарчетата, пиещи на екс от платената от него бутилка алкохол, той поръчва на своята избраница за вечерта изтънчен коктейл. Поглежда я настоятелно, но много рядко нарушава собствения си комфорт, за да направи първата „речева“ крачка. Тоест – да я заговори. А и на всички ни е ясно, че омайните приказки надали са му в стила или способностите. За сметка на това се усмихва (веднъж) загадъчно и после оставя портфейла и часовника да „говорят“ вместо него. Дали те ще имат успех пък зависи от обекта на моментното обожание. Чаровен, със загадъчна усмивка, небрежно разкопчана риза и съблазняващ влажен поглед. Той се приближава с някое ненатрапчиво лафче, кара ни да се смеем и в същото време обяснява как по природа не е сваляч, но просто не може да ни устои. Това е Казанова – най-опасният хищник, тъй като вероятността да попаднем в капана му е голяма. Той страда от сериозен комплекс, в чиято основа е липсата на внимание, и вероятно датира още от детството. Той ще успее да очарова вас, но и много други едновременно. За него не е важно качеството, а бройката. Дори забивката да премине във връзка и да си мислите, че сте го опитомили, рано или късно той ще върне към заниманието да скача от цвят на цвят. Във всяка компания има поне по един индивид – най-често мъж, чиято мантра е „Наздраве за наздравиците!“. Той редува вицове с лични забавни истории, като непременно държи гласът му да се чува най-много и най-силно от на всички останали в обкръжението. Начинът, по който флиртува, също несъмнено е свързано с чувството му за хумор. Макар да се улавя изключително трудно кога Веселяка има романтични намерения и кога просто се шегува за наша сметка, по правило, ако фигурирате твърде често в закачките му, това вероятно е признак, че съществуват намерения за флирт. В случай, че е на съседната маса пък не се учудвайте, ако често идва да вдига наздравици с вас и вашата свита, както и ако хвърля по някое и друго намигване от разстояние. Разбира се, „старец“ е относително понятие. Да речем, че това е мъж с около 20 години по-богат житейски опит от вас. Облеклото му или е ретро, или се опитва да е в крак с тенденциите по най-абсурдния начин. Чичак с шапка ала Джъстин Бийбър и тениска с фламинго, от която се подава бирено шкембе, със сигурност крещи „Тревога: Отчаяние!“. Приближава се директно и не обича да си губи времето в празни приказки, правил го е достатъчно на младини. Дори да не е сбръчкан като стафида, самият факт, че може да ви е баща или дядо, е отблъскващ. Той не вижда никакъв проблем в това. Коронният номер на Стареца е да ви обяснява как той е по-мъдър, има стабилна работа и жилище и има на какво да ви научи в леглото (в сравнение с връстниците ви) . Той говори с мазен тон и обича да милва деликатно по ръчичката или крачето клетата си жертва. Ако наистина разполага с пари, може да направи успешен улов. Тогава обаче трябва да се причисли към Тузара. Досещате се и преди да го представим – това е момчето, което влиза в бар веднъж на високосна година, но когато го направи... рядко си спомня последствията от вечерта. Нърдът обикновено залага на облекло тип „Отивам на ComicCon“ и не му трябват повече от две бири, за да му се завие главата и да започне (за ужас!) да бърка косинусовата теорема. Този вид обикновено попада в бара почти случайно – или колеги са го извикали, за да полеят заедно края на сесията, или чинно следва нечий съвет за социализиране. Определено ще трябва да го заговорите първи. Нека бъдем честни - макар и шансът да чуете куп истории относно програмирането с java, например, да е твърде голям, тези нърдове със сигурност носят чар. Предупреждаваме обаче – има вероятност да се опитат да докажат, че това не е само второто им влизане в бар в живота. Това от своя страна би довело до висок градус на алкохол в кръвта, което ще направи прибирането ви с него от бара доста интересно... може би и с няколко спирки, на които ще трябва да му придържате главата. Това е работягата, който дори в събота вечер е набеден от своя шеф несправедливо да се труди до късните часове. Обикновено Костюмарът пристига в бара все още под пара от професионалните си „отклонения“, а подходът му към дамите напомня на поведение на Крал на джунглата. Затегнал вратовръзката, той започва да обяснява как постепенно катери йерархията на работното място, като докато набързо удря два-три шота, дава двойно повече съвети как вие бихте били по-ползотворни във вашата професия... макар и да не е много сигурен какво точно работите. Костюмарът харесва, когато другите му се възхищават и обръща най-много внимание на девойката, която въздиша най-често на постиженията и принципните му съждения за живота. Въпреки това, предполагаме, че след като преглътнем слагането на егото му на пиедестал, разговорът би бил интелигентен и интересен, предвид че не останаха много професии, в които костюмът наднича от дрескода. „Уау, явно е вярно, че българките са най-красиви“ . Това е първото изречение, с което Чужденецът ще се опита да ви свали. Възможно е да говори само на английски и въпреки че ви разбира идеално, ще ви моли да повтаряте всяко изречение, за да му шепнете цяла вечер на ушенце. Интересното при него е, че може да олицетворява Батка, Тузар, Веселяк, Старец, Нърд или Костюмар, просто ще е една идея по-напорист, защото е дошъл в България за малко и не иска да си тръгне без да отбележи страйк (if you know what I mean) . Най-често обаче става въпрос за изпаднал германец, обран евреин или пиян руснак, които предпочитат да не си дават зор, а да си търсят късмета при някоя отчаяна девойка, която също е на градус..", "date": "2019.07.09", "title": "8 типа „хищници“, които ни дебнат в бара"}
{"url": "https://www.monitor.bg:443/bg/a/view/kupuvame-bileti-za-vlaka-onlajn-170010", "text": "Билети за влак ще могат да се купуват онлайн. Новата система за издаване на билети е в тестови период. Това заяви пред NOVA министърът на транспорта Росен Желязков. Той подчерта, че се въвеждат и нови системи за контрол и наблюдение, които ще спомогнат да се спрат течовете от БДЖ. По думите му, обновяването на подвижния състав на железниците няма да повиши цената на билетите. „В момента се водят интензивни преговори с „Шкода” за модернизация на съществуващите локомотиви, така че да се достигне тяхната оптимална скорост от 160 км/ч. Разговаряме с „Дойче бан” за нови вагони. Става въпрос за вагони втора употреба, които се използват в немските железници, защото един пътнически вагон от немските железници излиза по-евтино от ремонта на съществуващ български влак. Средната цена за една седалка във влак е 25 хил. евро. Нашата амбиция е да осигурим 4000 нови седалки”, обясни Желязков. До 2023 г. ще е изградена линията София-Бургас, а до края на годината ще стартира и процедурата за нови мотриси. Желязков коментира и случая със задържан български бус в Германия с 66 неизправности, но според издадените документи от техническия преглед състоянието му е било пригодно за управление. „Следващата седмица очакваме информация за случая от колегите от Германия. Това надали е изолиран случай. Затова и контролът върху пунктовете на Годишни технически прегледи се затяга. В момента има производства за отнемане на 17 разрешителни”, обяви той.", "date": "2019.07.09", "title": "Купуваме билети за влака онлайн"}
{"url": "https://www.monitor.bg:443/bg/a/view/plamna-lokomotivyt-na-vlaka-sofija-burgas-170009", "text": "Запали се локомотивът на пътническия влак Ямбол - Бургас. Инцидентът е станал край \"Лукойл Нефтохим\", съобщи БНР. Пострадали от  близо стоте пътници от инцидента няма. На място са пристигнали 4 противопожарни автомобила. Гасенето продължава. ", "date": "2019.07.09", "title": "Пламна локомотивът на влака София-Бургас"}
{"url": "https://www.monitor.bg:443/bg/a/view/oshte-edin-s-bg-grajdanstvo-v-aresta-za-bludstvo-v-germanija-170006", "text": "Четиринайсетгодишно момче с българско гражданство е арестувано във връзка с изнасилването на млада жена в Германия в края на миналата седмица, съобщи германската прокуратура, цитирана от ДПА. Тийнейджърът е арестуван поради опасения, че може отново да извърши престъпление, след като се оказало, че той е познат на полицията и за два други случая на сексуален тормоз. Според германското законодателство обаче при тези случаи българският гражданин не е бил достатъчно голям, за да бъде подложен на съдебно преследване. В Германия възрастта за носене на наказателна отговорност е 14 години. Арестуваният тийнейджър е един от петимата заподозрени: трима 14-годишни и двама 12-годишни. Всички те са с българско гражданство. Петимата са заподозрени, че в петък вечерта са изнасилили 18-годишно момиче в горист район близо до детска площадка в северозападния германски град Мюлхайм, провинция Северен Рейн-Вестфалия. Момчетата били разпитани от полицията и предадени на родителите си. Те са отстранени временно от училище, потвърдиха местните власти в Дюселдорф. От германската служба за закрила на децата и младежите е било поискано да се свърже със семействата и местните социални служби, за да предложи помощ и подкрепа. \"Възможно е децата да бъдат взети под закрила\", каза говорителка на местните власти. Полицията заяви, че в събота жертвата е била в състояние да си тръгне от болницата, където й е било оказано лечение заради получените наранявания. Разследващите отказаха да дадат информация за момичето, за да го предпазят.", "date": "2019.07.09", "title": "Още един с бг гражданство в ареста за блудство в Германия"}
{"url": "https://www.monitor.bg:443/bg/a/view/darjavat-100-agneta-na-jivotnovydi-postradali-ot-chumata-170008", "text": "100 агнета ще бъдат дарени днес в района на с.Шарково. Там животновъдите пострадаха най-много от чумата по овцете и козите, тъй като животните им трябваше да бъдат евтаназирани. Акцията е на Националната овцевъдна и козевъдна асоциация, съобщи NOVA. През юли миналата година в селото имаше недоволство срещу евтаназирането. Протестиращите срещу умъртвяването на домашните животни до последно бранеха стадото на Тодорка Сакалиева, известна като баба Дора. Тя е един от фермерите, които ще получат животни.", "date": "2019.07.09", "title": "Даряват 100 агнета на животновъди пострадали от чумата"}
{"url": "https://www.monitor.bg:443/bg/a/view/koncert-na-8-rojala-s-16-pianisti-i-32-ryce-vyzmojno-e-169946", "text": "Музикално събитие без прецедент ще зарадва почитателите на класиката у нас тази есен. „Концерт на 8 рояла“ е една от закриващите прояви в програмата на „Пловдив 2019“, която ще обедини четирите български града, кандидати за „Европейска столица на културата“. За първи път ще бъде реализиран проект с подобен мащаб в България. 8 рояла, 16 пианисти, 32 ръце ще изнесат 4 концерта в Пловдив, София, Велико Търново и Варна. - Германия, Италия, Русия, Канада, Корея, Япония, Словакия, разбира се – България, и дори Филипините! С реверанс към почитателите на класиката диригентът Григор Паликаров и музикантите са подготвили вълнуващо емоционално пътуване с композициите на Карл Орф, Джоакино Росини, Карл Черни, Рихард Вагнер, Дариус Мийо, Джордж Гершуин и други.  Уникалният концерт ще се състои в зала С.И.Л.А. в Пловдив на 16 ноември, в София ще напълни зала 1 на НДК на 18 ноември, на 21 ноември ще огласи ДКС „Васил Левски“ във Велико Търново, а за финал ще събере публика в морската ни столица на 23 ноември в ДКС - Варна. Създател на проекта „Концерт на 8 рояла“ е българският пианист и педагог проф. Томислав Байнов, който заедно с още шестима свои колеги основава Клавирен ансамбъл „Байнов” през 1989 г. Център за изявите на състава е Южна Германия, но много скоро популярността му става международна. Особено атрактивни са телевизионните им изяви. Репертоарът на формацията обхваща както специално написани творби за четири и повече ръце, така и аранжименти на някои от най-популярните класически пиеси. Авторски композиции на проф. Томислав Байнов също са включени в програмата на 4-те концерта у нас през ноември.  Клавирен ансамбъл „Байнов” е записал няколко силно запомнящи се програми: „Шест ръце на едно пиано”, „Повече от 8 пиана”, „Пиана и перкусия”, „На живо в Люцерн”, „Карл Черни: Концертни квартети”. Специалитет на ансамбъла са изпълнения на творби на шест ръце, но на един роял, или 11 или 12 ръце на две пиана, пиеси за повече от 8 пиана, дори до невероятния оркестър от 25 пиана. е изтъкнат диригент в Софийската опера и Classic FM symphony Orchestra, композитор, пианист, преподавател и член на MENSA. Носител е на множество национални и международни награди, дирижирал е по целия свят.  „Убедени сме, че „Концерт на 8 рояла“ е събитие с голяма културна значимост, което ще предизвика сериозен отзвук в медиите, сред почитателите на класическата музика и цялата ни културната общественост“, споделят организаторите на събитията „Класик Стейдж Ентъртейнмънт“. Билетите са вече в продажба в мрежата на Eventim, както и на касата на ФКЦ - Варна.", "date": "2019.07.09", "title": "„Концерт на 8 рояла“ с 16 пианисти и 32 ръце – възможно е! "}
{"url": "https://www.monitor.bg:443/bg/a/view/borisov-svalja-naprejenieto-sys-syrbija-na-sreshta-s-kolegata-si-ana-byrnabich-170007", "text": "Премиерът Бойко Борисов направи стъпки за сваляне на напрежението със Сърбия. Снощи той се срещна с колегата си Ана Бърнабич в рамките на работната вечеря в Сараево на държавите от Процеса за сътрудничество в Югоизточна Европа. Двамата обсъдиха появилото се дипломатическо напрежение между София и Белград след остра реакция на външния министър Ивица Дачич. Борисов обясни, че не е имал никога лоши намерения към Сърбия, нито пък е търсил намеса във вътрешни работи. Повод за разговора пък е  емоционалната реакция на сръбския първи дипломат Ивица Дачич, след изказване на Борисов, че новият представител на Евросъюза по външна политика испанеца Жозеп Борел няма да защитава националната политика на Испания за Косово, а европейската. \"Ти беше там.. И се прибирам и той казал – няма да даваш акъл на външния министър…. Аз съм най-добронамереният човек за него\", каза българският премиер на Бърнабич. От разговора става ясно, че Борисов не се е срещал със сръбския външен министър Ивица Дачич, който също беше в Сараево, но за срещата на външните министри. ", "date": "2019.07.09", "title": "Борисов сваля напрежението със Сърбия на среща с колегата си Ана Бърнабич (ОБНОВЕНА)"}
{"url": "https://www.monitor.bg:443/bg/a/view/konservatorite-biha-spechelili-izborite-ako-gi-vodi-boris-djonsyn-170004", "text": "Ако Борис Джонсън оглави Консервативната партия, то тя би имала възможност да спечели свиканите предсрочни избори. Това разкри АП. Агенцията се позовава на изследване на ComRes. Анкетата показа, че с Борис Джонсън начело торите ще имат 345 места в парламента и ще бъдат преди опозиционните лейбъристи, които биха се надявали на 207 депутати, докато партията Брекзит въобще няма да влезе в Камарата на общините. В случай, че Джереми Хънт наследи Тереза Мей, лейбъристите ще спечелят най-много места в парламента, но те няма да имат мнозинство. Освен това, с Хънт на \"Даунинг стрийт\" 10, партията Брекзит ще получи 23 депутати. Проучването показа също, че повече анкетирани смятат, че Хънт ще стане по-добър премиер от Джонсън. В момента консерваторите имат правителство на малцинството с 312 депутати, а опозиционните лейбъристи имат 247 депутати.", "date": "2019.07.09", "title": "Консерваторите биха спечелили изборите, ако ги води Борис Джонсън"}
