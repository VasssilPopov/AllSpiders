{"url": "http://www.monitor.bg/a/view/6448-%D0%A5%D1%83%D0%B1%D0%B0%D0%B2%D0%BE-%D0%B2%D1%80%D0%B5%D0%BC%D0%B5-%D0%BD%D0%B8-%D0%BE%D1%87%D0%B0%D0%BA%D0%B2%D0%B0-%D0%B2-%D0%BD%D0%B5%D0%B4%D0%B5%D0%BB%D1%8F/", "text": "\n                    \nПрез нощта ще бъде предимно ясно. Сутринта на места в низините ще се образува мъгла или ниска облачност. Минималните температури ще са между 8 и 13 градуса.\n\nВ неделя времето ще е предимно слънчево, още преди обяд в низините ниската облачност ще се разкъса. В следобедните часове над западните райони ще има временни увеличения на облачността, но валежи не се очакват. Ще духа слаб до умерен вятър от изток-югоизток. Максималните температури ще са до 24-29 градуса.\n\nВ планините ще бъде предимно слънчево, в следобедните часове над масивите в Западна България - с купеста облачност, но без валежи. Ще духа слаб до умерен вятър от юг-югоизток.\n\nНад Черноморието ще е предимно слънчево. В сутрешните часове - на места с ниска облачност или мъгла. Ще духа до умерен вятър от изток-югоизток. Максималните температури на въздуха ще са 17-19 градуса. Температурата на морската вода е 15-17 градуса. Вълнението на морето ще бъде 1-2 бала.\n\nПрез първите два дни от новата седмица ще се задържи предимно слънчево и в по-голямата част от страната - сухо. В следобедните часове ще се развива купеста облачност, значителна над планинските райони в Западна България. На отделни места там ще има и краткотрайни валежи с гръмотевици. В понеделник до вечерта вятърът от изток-югоизток ще отслабне и стихне. Температурите в източните райони ще се задържат по-ниски, но в останалата част от страната дневните ще достигат 25-30 градуса.\n\n \n\n\n \n                    ", "date": "2018.04.28", "title": "Хубаво време ни очаква в неделя"}
{"url": "http://www.monitor.bg/a/view/22893-%D0%9F%D0%BE%D0%BB%D0%B8-%D0%B8-%D0%BF%D0%B0%D0%BD%D1%82%D0%B0%D0%BB%D0%BE%D0%BD%D0%B8-%D0%B2-%D1%82%D0%B5%D1%81%D1%82%D0%BE%D0%B2%D0%B5%D1%82%D0%B5-%D0%B7%D0%B0-%D0%BF%D1%8A%D1%80%D0%B2%D0%B8-%D0%BA%D0%BB%D0%B0%D1%81/", "text": "Децата бутат охлюви през лабиринти, потят се над разкази в картинки\n                    \n\nЗадачи, в които малчуганите ще трябва да определят по картинка кое момиче е с пола и кое с панталон, включват тестовете за определяне на готовността за първи клас. В тях влизат още упражнения за определяне на броя, познаване на картинки и стихчета или подреждане по височина на балони. Всеки един учител ще има право да избира с какви база от тестове да работи.Варианти, изработени от различни колективи и конструирани по различен начин, вече се използват от учителите за определяне на готовността на едно дете. Директорите на две от столичните детски градини обясниха за „Монитор“ какво включват тестовете, по които работят те.Малчуганите в предучилищна група в ДГ №104 “ Моят свят“ трябва да преведат охлюв през лабиринт, като начертаят пътечка от единия да други край. Друга задача от теста изисква от децата да чуят част от стихчето на Леда Милева „Работна мецана“ - „Станала рано зарана нашата Меца- Мецана“ и да разпознаят колко думи има в изречението. Кандидат-първолаците трябва да могат да разпознават по картинки кой пресича правилно, като са дадени съответно светофари с червен, жълт и зелен цвят. Друга задача пък ги поставя пред предизвикателството да свързват картинки на черешки или лъв с техните сенки. Децата също трябва да нарисуват рисунка от лятната ваканция или да оградят местата, на които виждат знака „З“. Малчуганите ще показват и че са се научили и да различават широчина и височина, като определят балони по тези характеристики.Децата от ДГ №179“ Синчец“ имат за задача да подредят приказката „Дядо вади ряпа“. Те имат посочени пет картинки с различни действия на тях и познавайки сюжета на приказката, те трябва ги свържат със съответниците цифри от 1 до 5. Малчуганите трябва да са научили и различните сезони и характеристики за тях.Така например ако видят плаж, те трябва да го свържат с плажния чадър от друга картинка. С придобитите умения по математика децата трябва да могат да подреждат цифрите по низходящ и възходящ ред.Две седмици преди края на учебната година всеки един учител трябва да е определил готовността на своите деца с помощта на стандартизиран тест. Това е предвижено в проекта за промяна на наредбата №  за предучилищното образование. Тестовете са изработени от различни колективи, съответно са конструирани по различен начин и имат различи скали, но резултатите идват от учителя, който ги провежда, обясни за Ваня Трайкова - експерт в МОН. Ако някое дете не постигне резултатите, които са заложени в скалата на теста, то се записва в първи клас, но получава подкрепа от учителите и училището в областта, където има нужда било то езиково или социално развитие. Ваня Трайкова обясни още, че тестовете могат да се провеждат в началото и в края на годината, но само този преди завършването на децата е задължителен. Всеки учител може да избере да направи такъв тест в началото на годината, за да определи имат ли нужда от подкрепа децата в предстоящата учебна година в определени области. Те могат да го направят и само в края на годината, когато трябва да предадат своите заключения за готовността на едно дете на началния учител. Стана ясно, че тестовете няма да имат и фиксирана дата за провеждане, важното е резултатите от тях да бъдат готови две седмици преди 31 май, когато е краят на учебната година.Тестовете не оказват влияние върху приема в първи клас, а върху по-нататъшната работа с децата.\n\n\n\n \n                    ", "date": "2018.04.28", "title": "Поли и панталони в тестовете за първи клас"}
{"url": "http://www.monitor.bg/a/view/25820-%D0%9C%D1%83%D0%B7%D0%B8%D0%BA%D0%B0%D0%BD%D1%82%D0%B8-%D0%B8-%D0%B0%D0%BA%D1%83%D1%88%D0%B5%D1%80%D0%BA%D0%B8-%D1%81%D0%B5-%D1%83%D1%87%D0%B0%D1%82-%D0%B4%D0%B0-%D0%BC%D1%8F%D1%82%D0%B0%D1%82-%D0%B3%D1%80%D0%B0%D0%BD%D0%B0%D1%82%D0%B8/", "text": "\n                    \n\nМузиканти, акушерки и компютърджии зарязаха удобствата на цивилния живот и напълно доброволно постъпиха във военна казарма. В продължение на един месец 13 смелчаци, мъже и жени на възраст от 21 до 36 години, минават курс по начална военна подготовка в Националния военен университет във Велико Търново. Те са подбрани от многото желаещи от страната след основна проверка на физическото им състояние. Изискванита към мераклиите да носят пушка са да са български граждани, неосъждани, в добро физическо и психическо състояние и да не са отбивали военна служба. В продължение на четирите седмици в НВУ доброволците проведат различни занятия по тактическа и строева подготовка, ядрена, химическа и биологична защита и се учат да боравят и стрелят с огнестрелните оръжия, на въоръжения в българската армия. Всички доброволци споделят с ентусиазъм, че са решии да минат курса по военна подготовка не само от любопитство, но и за да бъдат полезни на своята родина в случай на военен конфликт. Занятията по маршируване, физическите упражнения и стрелбите под палещите лъчи на слънцето не ги затрудняват толкова, колкото ранното сутрешно ставане. Дневният режим на доброволците курсисти е разпределен стриктно по часове и включва: ставане от сън в 6,00 ч., физзарядка, закуска и сутрешен развод, учебни занятия до обяд и след обяд и вечерна проверка. Личното време на курсистите е като на редовите курсанти във военното училище, от 19,00 до 21 ч. Само тогава могат да слязат в града, през цялото останало време са на територията на университета. След приключането на едномесечното обучение, 13-тимата доброволци ще положат изпити и военна клетва, след което ще бъдат зачислени официално в резерва на армията ни.  Всеки един от доброволците признава, че има лични причини и мотиви за да се включи в курса по начална военна подготовка, организиран в Националния военен университет. 21-годишната Катерина Кърчева от Бургас се занимава с народна музика. Признава, че харесва униформите и вероятно е наследила това от баща си, който е полицай. Освен това обаче в курса я довела и любовта към родината и желанието и да служи в армията. Крехкото момиче тежи 47 кг., но това не и пречи да мъкне върху себе си пълното бойно снаряжение, тежащо още 10-15 кила. Колежката и Памела Митова пък учи за акушерка, но е категорична, че не смята това да е професията и, защото не я чувства в сърцето си. не изключва възможността да кандидатства и да стане курсант в НВУ, а след това да свърже живота си с армията. Никола Балтаджиев от Каварна пък по професия е педагог, но сезанимава с частен бизнес в областта на рибарството и пчеларството. Той не смята да става професионален рейнджър, но дошъл тук да изпита адреналина на военното обучение. Никола категорично опровергава мнението на някои от по-възрастните, че днешните младежи, които не са минали през казармата са мамини синчета и лигльовци. „Не сме лигльовци. Или поне такива може да сме през първите 5-6 дена на обучението. След това бързо се вземаме в ръце. Тук се учим на много полезни неща, сред които за мен на първо място е дисциплината”, твърди Никола. Той с усмивка признава, че най-трудно в началото му било ранното ставане сутрин, но вече бил свикнал. Майор Николай Цветков, началник сектор Професионално обучение в НВУ „Васил Левски” разказва, че това е вторият вид курс по начална военна подготовка, който се провежда в университета. Предишните няколко години курсът беше предназначен за студенти, като част от тях след това толкова бяха въодушевени от преживяното че кандидатстваха за редовно обучение като курсанти във ВУЗ-а.\n\n\n                    ", "date": "2018.04.28", "title": "Музиканти и акушерки се учат да мятат гранати"}
{"url": "http://www.monitor.bg/a/view/33163-%D0%9F%D0%BE%D0%BA%D0%B0%D0%B7%D0%B2%D0%B0%D1%82-%D0%BD%D0%B8-%D0%BA%D0%B0%D0%BA-%D1%85%D1%80%D0%B0%D0%BD%D1%8F%D1%82-%D0%B6%D0%B8%D0%B2%D0%BE%D1%82%D0%BD%D0%B8%D1%82%D0%B5-%D0%B2-%D1%81%D1%82%D0%BE%D0%BB%D0%B8%D1%87%D0%BD%D0%B8%D1%8F-%D0%B7%D0%BE%D0%BE%D0%BF%D0%B0%D1%80%D0%BA/", "text": "\n                    \nПосетителите на Зоопарка в София днес ще имат възможността да наблюдават как гледачите хранят няколко вида животни – от примати до големи котки.\n\nВ 3.30 ч, когато идва ред за хранене на хищниците, д-р Иван Цветков – ветеринарен лекар от зоопарка, ще разкаже как се полагат грижи за животни, гледани в плен и защо това не е лесна задача.\n\nИнициативата за демонстрационно хранене на животни е по повод 130-та годишнина на зоопарка, а темата на съботния ден ще е „Доктор Охболи”.\n\n\n \n                    ", "date": "2018.04.28", "title": "Показват ни как хранят животните в столичния зоопарк"}
{"url": "http://www.monitor.bg/a/view/49096-%D0%9D%D0%B0%D1%83%D1%87%D0%B5%D0%BD-%D1%81%D0%B8%D0%BC%D0%BF%D0%BE%D0%B7%D0%B8%D1%83%D0%BC-%D1%81%D1%8A%D0%B1%D1%80%D0%B0-140-%D1%80%D1%83%D1%81%D0%B8%D1%81%D1%82%D0%B8-%D0%BE%D1%82-12-%D1%81%D1%82%D1%80%D0%B0%D0%BD%D0%B8-%D0%B2-%D0%9A%D0%B0%D0%BC%D1%87%D0%B8%D1%8F/", "text": "\n                    \nМеждународен научен симпозиум „Екология на езика и съвременна комуникация“ събра в Санаторно-оздравителния комплекс „Камчия“ над 140 водещи изследователи и преподаватели-русисти от България, Русия, Украйна, Казахстан, Беларус, Чехия, Полша, Македония, Румъния, Сърбия, Китай и Япония.\n\nМеждународният симпозиум е част от юбилейните мероприятия, посветени на 45-годишнината на русистиката в Шуменския университет „Епископ Константин Преславски“, който е и организатор на събитието. Съорганизатор е Дружеството на русистите в България. Форумът се провежда в рамките на международния научен проект на висшето училище към фондация „Русский мир“.\n\nПроф. д-р Елена Стоянова, ръководител на катедрата по руски език в ШУ „Константин Преславски“, представи историята на русистиката в университета и отличи със специални юбилейни плакети преподавателите с най-голям принос към развитието й. Пленарен доклад „Лингвистиката и здравият смисъл“ представи световноизвестният русист, проф. д.ф.н. Стефана Димитрова, Doctor honoris causa на Шуменския университет и първи ръководител на Катедрата по руски език. „\n\nЗигзагообразните движения на състоянието на обществото ни предиздикаха и зигзагообразни движения в теорията и методиката на преподаване на руския език. Много често условията в страната диктуват накъде трябва да вървят разработките, свързани с преподаването. Сега изучаването на руския език е нормализирано, интересът към него расте“, коментира проф. Димитрова и допълни, че през 45-те години на своето развитие Катедрата по руски език в Шуменския университет не е направила нито крачка назад, като има най-много хабилитирани лица и най-голямата научна продукция. „Смятам, че русистиката в България до голяма степен е задължена на шуменската катедра“, каза още видният учен.\n\nКонференцията продължава и в неделя, като се предвижда работа по различни тематични направления, свързани с проблемите на екологията на езика и с актуалните въпроси на съвременната лингвистика и дидактика.\n\n\n \n                    ", "date": "2018.04.28", "title": "Научен симпозиум събра 140 русисти от 12 страни в „Камчия“"}
{"url": "http://www.monitor.bg/a/view/16602-140-%D0%BC%D0%BB%D0%B0%D0%B4%D0%B8-%D1%84%D1%80%D0%B0%D0%BD%D0%BA%D0%BE%D1%84%D0%BE%D0%BD%D0%B8-%D1%81%D0%B5-%D1%81%D1%8A%D1%81%D1%82%D0%B5%D0%B7%D0%B0%D0%B2%D0%B0%D1%82-%D0%B7%D0%B0-%D0%B7%D0%BB%D0%B0%D1%82%D0%BD%D0%B0-%D0%BC%D0%B0%D1%81%D0%BA%D0%B0/", "text": "Сред тях е и дъщерята на президента Радев\n                    \n140 франкофони, възпитаници на 10 училища в България и Полша влязоха в оспорвано състезание за наградата „Златна маска“ от юбилейното, 25-то издание на международния франкофонски ученически театрален фестивал, който се провежда в Стара Загора. За пръв път фестът преминава по системата „10 в 10“, като тийнейджърите играят 10 пиеси от 10 съвременни френски драматурзи. Председател на журито , което ще трябва да излъчи лауреата, е Ирис Милнюс, една от създателките на новия формат. Сред зрителите в залата на драматичен театър бяха четирима от писателите.\n\nСтартът беше даден в събота с постановка на трупата от училище „Христо Ботев“ в Кърджали. Бъдещият носител на златната маска ще вземе участие в среща на театрали – франкофони в Познан.\n\n\n\nВ извънконкурсната програма са включени две постановки на „Антигона“ по Софокъл и „Уравнение с едно неизвестно“ на Людмила Разумовска, които се представят от трупите на парижкия лицей „Луи Жуве“ и „Ле страпонтен“ от софийското 35-то средно училище „Добри Войников“.\n\nСред младите актьори от „Ле страпонтен“ е и Дарина Радева, дъщеря на президента Румен Радев.\n\n\n \n                    ", "date": "2018.04.28", "title": "140 млади франкофони се състезават за златна маска"}
{"url": "http://www.monitor.bg/a/view/51353-%D0%90%D1%80%D1%85%D0%B5%D0%BE%D0%BB%D0%BE%D0%B7%D0%B8-%D0%BF%D1%80%D0%BE%D1%83%D1%87%D0%B2%D0%B0%D1%82-%D1%89%D0%B0%D0%B1-%D0%BD%D0%B0-%D1%80%D0%B8%D0%BC%D1%81%D0%BA%D0%B0-%D0%BA%D0%BE%D1%85%D0%BE%D1%80%D1%82%D0%B0-%D0%B2-%D0%9A%D0%B0%D0%B1%D0%B8%D0%BB%D0%B5/", "text": "\n                    \nАрхеолози от ямболския исторически музей ще започнат до дни проучвания на мястото, където в античността се е помещавал щабът на римската кохорта – принципия на територията на античния тракийски град Кабиле, съобщи директорът на културния институт Стефан Бакърджиев.\n\nПроучванията на територията на националния археологически резерват \"Тракийски и античен град \"Кабиле\" т.г. ще преминат на два етапа. Първоначално ще бъдат финансирани със средства от община Ямбол, а по-късно - от Министерството на културата, за което музеят е кандидатствал.\n\nКохортата, чийто щаб ще проучват специалистите, е охранявала част от южната граница на империята през II и III век до второто готско нашествие през 378 година. Миналият сезон частично е бил реставриран трибунориумът - сградата, в която са живеели офицерите на римската военна част. Той има площ 1100 кв. метра, изграден е от камъни, свързани с хоросан, а вторият етаж - от печена глина. Сградата е притежавала вътрешен двор, водопровод и канализация, помещения за гости, спални, кухня, пералня и тоалетна.\n\nПървите разкопки на тракийския град са извършени през далечната 1912 година от проф. Богдан Филов. 15 години по-късно цялата територия на Кабиле е обявена за народна старина. От 1969 година находките са със статут на паметник на културата от национално значение и Национален археологически резерват.\n\nНачалото на системните археологически разкопки в резервата е било поставено през 1972 година, а от 1979-а е обявен за природозащитено място. Сред най-важните находки за града е каменен надпис, открит при проучванията на някогашната столица на тракийския цар Севт – Севтополис, който е под водите на язовир Копринка до Казанлък. Той е намерен през 1953 година, в него се четат имената на Севт, Берника, Спароток, Терес, Садала и Епимен. Надпис-близнак на този е бил поставен до олтара на Аполон в Кабиле.\n\nНадписът е и най-ранният епиграфски паметник от вътрешността на Тракия, в който се упоменава почитането на Дионис и Великите Самотракийски богове в Тракия.\n\nВъпреки забраните, и сега продължават опитите част от терените там да бъдат застроени.\n\nНа 8 май в старозагорския административен съд ще стартират дела по жалба на частна компания, която съди министерството на културата, че не е разрешило да промени предназначението на парцел, нейна собственост в границите на археологическия резерват.\n\n\n \n                    ", "date": "2018.04.28", "title": "Археолози проучват щаб на римска кохорта в Кабиле"}
{"url": "http://www.monitor.bg/a/view/86743-%D0%9F%D0%BE%D1%81%D1%80%D0%B5%D1%89%D0%BD%D0%B0%D1%85%D0%B0-%D1%87%D1%83%D0%B4%D0%BE%D1%82%D0%B2%D0%BE%D1%80%D0%BD%D0%B0-%D0%B8%D0%BA%D0%BE%D0%BD%D0%B0-%D1%81-%D0%B0%D0%BA%D0%B0%D1%82%D0%B8%D1%81%D1%82-%D0%B2-%D0%A1%D0%BB%D0%B8%D0%B2%D0%B5%D0%BD/", "text": "\n                    \nС акатист (бел. ред - песнопение, свързано с усилена молитва, при което вярващите стоят прави), отслужен от сливенския митрополит Йоникий в катедралния  храм „Свети Димитър“ вярващите от Града на стоте войводи посрещнаха считаната за чудотворна икона  на света Богородица, известна още като „Скоропослушница“.\n\nХрамът се препълни от стотици православни на различна възраст, които таят надежда, че докосването на иконата ще реши семейните им проблеми и ще помогне за зачеване и благополучно раждане.\n\nИконата е копие и е изографисана на Света Гора през 1893 година. Осветена е в манастира \"Дохиар\", където от десети век се намира оригиналът. През 1915 година това точно копие на иконата е била подарена на църквата \"Св. Александър Невски\" в украинския град  Ананиев.\n\nДо 20 май чудотворицата ще бъде показана в храмовете на 9 от градовете на Сливенска, Ямболска и Бургаски области. Крайната точка на пътуването е в църквата „Свети Йоан Кръстител“ на град Обзор, уточни секретарят на сливенската митрополия Вълкан Янев.\n\nНавършилият наскоро 75 години служител преди броени дни бе отличен с ордена на Българската православна църква „Св.св. Кирил и Методий” - първа степен.\n\n\n \n                    ", "date": "2018.04.28", "title": "Посрещнаха чудотворна икона с акатист в Сливен"}
{"url": "http://www.monitor.bg/a/view/66523-%D0%A4%D0%B5%D1%80%D0%BC%D0%B5%D1%80%D0%B8-%D0%B8%D0%B7%D0%B2%D0%B0%D0%B4%D0%B8%D1%85%D0%B0-%D0%BD%D0%B0-%D0%BF%D0%BE%D0%BA%D0%B0%D0%B7-700-%D0%B5%D0%BB%D0%B8%D1%82%D0%BD%D0%B8-%D0%B6%D0%B8%D0%B2%D0%BE%D1%82%D0%BD%D0%B8/", "text": "\n                    \nБлизо 700 от най-елитните животни бяха показани на националното изложение край Сливен, което се провежда с малки прекъсвания от далечната 1969-а година. Върху площ от близо 120 дка родни фермери от регионални и национални асоциации, които в петък участваха в международната научна конференция „Животновъдството – традиции, биоразнообразие и споделен опит“, показаха постиженията си в различни области. Изложението откри министърът на земеделието, храните и горите Румен Порожанов.\n\nПристигналият специално за форума генерален секретар  на европейската федерация по животновъдни науки Андреа Росати поздрави участниците със завръщането на България в организацията след повече от 30-годишно отсъствие. Според специалистите представените екземпляри овце, кози, коне, биволи, крави и телета са на обща стойност над 5 млн. евро, част от тях ще бъдат разиграни на търг в неделя.\n\nПо думите на зам. министъра на земеделието Цветан Димитров „няма как да се организира конкурентноспособно животновъдно производство без прилагане на иновативни технологии, без провеждане на целенасочена развъдна дейност, без опазване здравето и околната среда, и обвързването на тези европейски политики с политиките на заобикалящите ни страни.“\n\nНеофициално стана ясно, че през последните няколко дни е постигнат истински пробив в преговорите с турската държава за износ на живи агнета с тегло над 35 кг, оставало да се договорят технически детайли, свързани с транспортирането и заплащането на място.\n\n\n \n                    ", "date": "2018.04.28", "title": "Фермери извадиха на показ 700 елитни животни"}
{"url": "http://www.monitor.bg/a/view/80488-%D0%9A%D0%BC%D0%B5%D1%82%D0%B8%D1%86%D0%B0%D1%82%D0%B0-%D0%BD%D0%B0-%D0%9C%D0%BB%D0%B0%D0%B4%D0%BE%D1%81%D1%82-%D0%BE%D1%81%D1%82%D0%B0%D0%B2%D0%B0-%D0%B2-%D0%B0%D1%80%D0%B5%D1%81%D1%82%D0%B0/", "text": "\n                    \nКметицата на „Младост“ Десислава Иванчева остава в ареста, реши Апелативният специализиран съд.\n\nВ ареста остават и Биляна Петрова, и Петко Дюлгеров, съобщи БГНЕС. Апелативните магистрати заседаваха по жалби на тримата, след като преди около седмица специализираният съд ги остави в ареста с най-тежката мярка „задържане под стража“. Преди заседанието Иванчева и Петрова отново размахаха бележки на влизане в съдебната зала. Обвиняемите вече са с прецизирано обвинение. А стана ясно, че са представени още томове доказателства по делото.\n\nВ залата беше цитирана по памет реплика от СРС-а, в които се говорело за Ваклин - „поставили сме го на колене”. „Контекстът е ясен, преписката е задържана над година, така че е ясно неговите търговски отношения и търговската му практика е поставена на колене едва ли не и това е ясно, той е в невъзможност да извършва търговската дейност, за която е инвестирал”, обясни пред журналисти прокурор Илиян Рангелов.\n\nБГНЕС припомня, че на 20 април Иванчева каза пред медиите преди началото на заседанието на съда, че не са й светели ръцете. Тя беше доведена заедно със зам.-кмета на „Младост” Биляна Петрова и двете говориха зад стъклената преграда в съдебната зала. По време на заседанието бяха в залата.\n\nСпоред Иванчева е имало заговор. „Парите не бяха в мен. Бяха в колата. Бяха под седалката“, крещеше Иванчева през стъклото. Тя показа и лист с написан на него текст. Ръцете ми не светеха като елха. Светна отстрани. Това идва от листа, на който писах показания“, каза Иванчева и обясни, че човекът, който стои зад акцията срещу нея е някой си Румен Р. „Казват, че сигналът е подаден от „Ваклин груп“, обяви Иванчева, викайки през стъклото тогава.\n\n\n \n                    ", "date": "2018.04.28", "title": "Кметицата на „Младост“ остава в ареста"}
{"url": "http://www.monitor.bg/a/view/52719-%D0%9A%D0%BE%D0%BB%D0%B0-%D0%BF%D0%BE%D0%BC%D0%B5%D1%82%D0%B5-%D0%BF%D0%B8%D1%8F%D0%BD-%D0%BA%D0%B0%D1%80%D1%83%D1%86%D0%B0%D1%80/", "text": "\n                    \n\nЛека кола помете пиян каруцар в тъмната част на денонощието на пътя между сопотските села Анево и Иганово. Катастрофата станала около 22,30 часа в петък вечерта, съобщиха от полицията в Пловдив.\n\nПо това време между двете сопотски села се движела каруца с кон и двама мъже в нея. Талигата нямала светлоотразители, въпреки че те са задължителни за подобни впрягове. По-възрастният, на 34 години, държал юздите на коня, а до него се возел негов роднина на 23 години. И двамата мъже били от ромски произход. По-възрастният бил почерпен яко, защото след пътното произшествие резултатите му от дрегера на Пътна полиция били 1,7 промила алкохол.\n\nНа тъмния и неосветен път между селата Иганово и Анево шофьорът на леката кола – млад мъж на 23 години, изобщо не видял, че пред него има каруца. С висока скорост той забил автомобила си „Фолксваген” в задната част на талигата. Конят като по чудо оцелял без драскотина, но в болница бил закаран 20-годишен пътник в талигата. Състоянието му е тежко, уточняват от полицията в Пловдив. Алкохолната проба на шофьора на леката кола е била отрицателна. Случаят се разследва от районното управление на полицията в Карлово.\n\n\n \n\n\n \n                    ", "date": "2018.04.28", "title": "Кола помете пиян каруцар"}
{"url": "http://www.monitor.bg/a/view/3263-%D0%94%D0%B2%D0%B5%D1%82%D0%B5-%D0%9A%D0%BE%D1%80%D0%B5%D0%B8-%D1%81%D0%BB%D0%B0%D0%B3%D0%B0%D1%82-%D0%BA%D1%80%D0%B0%D0%B9-%D0%BD%D0%B0-%D0%B2%D0%BE%D0%B9%D0%BD%D0%B0%D1%82%D0%B0-%D1%82%D0%B0%D0%B7%D0%B8-%D0%B3%D0%BE%D0%B4%D0%B8%D0%BD%D0%B0/", "text": "\n                    \nКНДР и Южна Корея се договориха да обявят края на Корейската война тази година. Това съобщи японската агенция Киодо, като се позова на севернокорейската агенция КЦТА, цитирана от ТАСС. КЦТА разпространи текста на Декларацията от Панминчжон след вчерашната среща на върха между южнокорейския президент Мун Дже-ин и севернокорейския лидер Ким Чен-ун.\n\nВ текста на документа, публикуван вчера от Южна Корея, се говореше, че Северът и Югът се канят да подпишат мирен договор, но не беше спомената набелязана дата. \"КНДР и Южна Корея ще обявят край на примирието, продължаващо от 1953 г., за да бъде трансформирано то в мирен договор. За тази цел Северна Корея, Южна Корея и САЩ ще работят за тристранна или четиристранна среща на върха (с участието на Китай) за създаване на система на траен мир\", се казваше в документа.\n\nКЦТА отбелязва, че двете страни ще следват общата цел за премахване на ядрените оръжия от Корейския полуостров. \"Общата цел (на Севера и Юга) е пълното премахване на ядрените оръжия от Корейския полуостров чрез избавяне от тях\", се казва в съобщението.\n\nСлед вчерашната среща на върха Ким Чен-ун не направи изявление, отнасящо се до отказа от ядрената програма. Освен това изразът \"пълно премахване на ядрените оръжия\" обикновено не се споменава в централните севернокорейски медии.\n\nВчера в пограничното селище Панминчжон се състоя историческа среща между президента на Северна Корея Мун Дже-ин и лидера на КНДР Ким Чен-ун. Тези преговори станаха първата среща на върха между Севера и Юга от повече от десет години. Преди началото им южнокорейският президент по покана на Ким прекрачи демаркационната линия, извършвайки \"блиц визита\" в КНДР, продължила по-малко от минута. Ким Чен-ун също прекрачи границата и така стана първият севернокорейски лидер, посетил територията на Южна Корея след 1953 г. След преговорите лидерите на двете страни подписаха съвместната \"Декларация от Панминчжон за мир, процъфтяване и обединение на Корейския полуостров\".\n\nКЦТА също така окачестви вчерашната среща на върха като \"нов крайъгълен камък\" в постигането на общ просперитет и преломен момент за Корейския полуостров, предаде Ройтерс. ДПА също отбелязва, че в съобщението на КЦТА се споменава за цел за пълно премахване на ядрените оръжия.\n\n\n\n\n \n                    ", "date": "2018.04.28", "title": "Двете Кореи слагат край на войната тази година"}
{"url": "http://www.monitor.bg/a/view/75819-%D0%A1%D1%82%D0%B5%D1%84%D0%BA%D0%B0-%D0%AF%D0%BD%D0%BE%D1%80%D0%BE%D0%B2%D0%B0-%D1%87%D0%B8%D1%84%D1%82-%D1%81%D0%B8%D0%BD%D0%B8-%D0%BE%D1%87%D0%B8-%D0%B2%D0%BB%D1%8E%D0%B1%D0%B5%D0%BD%D0%B8-%D0%B2-%D0%91%D0%B5%D1%80%D0%B3%D0%BC%D0%B0%D0%BD/", "text": "Актрисата е първият член на армейската трупа, получил номинация „Аскеер“\n                    \n\nКаквото и да се случи на церемонията за връчването на Аскеерите на 24 май, номинацията на пленителната Стефка Янорова ще остане в аналите като първата за човек от трупата на учредителите на наградите – театър „Българска армия“. Уставът на Фондация „Академия Аскеер“ бе променен миналата година, защото комисиите отдавна вече са основно от външни експерти и няма да има конфликт на интереси, ако домакините също се включат в „състезателната програма“. Но въпреки новите правила и въпреки разтърсващото си изпълнение в спектакъла по Ингмар Бергман „След репетицията“, актрисата буквално изиграва оня христоматиен стих - „стреснат, трогнат, очарован...“, когато разбира за признанието. „Изненада ме тази номинация. Аз, понеже съм малко старомодна и не седя по цял ден в Интернет да следя новините, го научих от една моя колежка от Сливен, когато бяхме на турне. Тя ми каза: „Честито“, апрез смях обяснява (понастоящем) блондинката. И добавя, че е много поласкана, но знае каква голяма отговорност е, когато вече погледите ще са насочени към нея с по-специално внимание, означаващо понякога и „под лупа“...Гиздавата старозагорка признава, че е безрезервно влюбена в Бергман. „Спомням си, че като завърших НАТФИЗ бях изпаднала в безтегловно състояние, защото ние тогава нямахме разпределение и не знаех въобще накъде да тръгна. По това време имаше панорама на Бергман в кино „Одеон“ и всеки ден гледах по 2-3 негови филма, не говорех и не се срещах с никого, бях потънала в неговия свят, който е една бездна. Още тогава си пожелах някой ден да се срещна с този автор. През годините непрекъснато препрочитам и гледам негови неща и след всяко се чувствам сякаш съм завършила още един университет по живот“, не крие Стефка. В спектакъла на Валентин Ганев, за който е номинирана за поддържаща женска роля, актрисата играе... Бергманова актриса, разкъсвана от творческо и човешко безсилие, в плен на депресия, зависимости и чувство за вина. Тя е респектирана от отношението на шведския титан към смъртта, за която той разсъждава хладнокръвно и като че ли дори е привлечен от нея... „Може би всеки от нас тайничко си напомня всеки ден, че е смъртен, но живеем живота си като безсмъртни – отлагаме важни неща, спестяваме да кажем на близките и себе си че ги (се) обичаме, безотговорно си пилеем времето. А в Библията пише „Радвайте се!“ и аз съм убедена, че животът е създаден за радост“, казва Янорова.Номинираната Ракел всъщност не е първата Бергманова героиня в биографията й. От няколко сезона Стефка е част от екипа на „Сарабанда“ в Театър 199, където пък си партнира с Вальо Ганев като бивша съпруга на неговия персонаж, проекция на самия Бергман: „Веднъж попитах режисьора ни Иван Урумов как си избира актьорите, защото аз не бях работила никога с Вальо и не мислех, че ще намеря път до него. А Иван ме успокои: „Интуиция! Ще видиш...“. Оказва се, че двамата талантливи актьори гледат в една посока и когато става ясно, че Ганев ще режисира „След репетицията“ - един дълго отлежавал проект в „Армията“, Янорова е най-щастлива. „Благодарна съм, че се събрахме с този екип – режисьорът Валентин Ганев, колегите ми Веселин Ранков и Гергана Плетньова, както и прекрасният Слав Бистрев, без чиято музика буквално не мога да си представя спектакъла“, споделя тя.За актрисата Бергман определено е обсебващ, но– всеки ден малко по малко превзема душата й, така че, приключвайки репетициите, тя изведнъж се усеща странно пуста. Защото напук на клишето, че скандинавският автор е тежък, по време на работата над него актьорите много са се забавлявали. „Преди премиерата си мислехме, че като дойдат хората и ни видят как се смеем, ще си кажат: какъв Бергман е това?! А той наистина е със страхотно чувство за хумор и самоирония и може да бъде много смешен. Такива са сърцеведите и литературните „психоаналитици“ - минавайки през най-мрачните тайни на човека, те виждат у него доброто“, смята Янорова. И доверява, че самата тя, подобно на героинята си, понякога е изпадала в безпътица. „Случва се, когато човек или няма ангажименти – тогава драмата е жестока, или когато има прекалено много ангажименти и се чуди дали навсякъде успява да е на ниво. Аз се научих да казвам „не“, защото количеството невинаги води до качество“. Творческата хигиена, животинките и децата при нея работят безусловно като антидепресант. Дъщерята на актрисата и съпруга й д-р Петър Трендафилов вече е на 21 и учи продуцентство.Хапче за повдигане на настроението е и постановката на състудентката й Касиел Ноа Ашер „Театър, любов моя“ по известната пиеса на Валери Петров, в която Стефи се вихри с още три момичета от така наречения „златен клас“ на проф. Крикор Азарян в НАТФИЗ – Лилия Маравиля, Красимира Кузманова и самата Касиел. Продукцията на „199“ освен ул. „Раковски“ вече очарова българските общности в Тел Авив, Париж, Братислава, Виена... Трогателни мигове имат актрисите в Израел, където преди да излязат на сцената няколко думи за „на добър час“ им казва стар приятел на Валери Петров – достолепен господин на също така достолепна възраст. „Предишния ден бяхме ходили на Божи гроб и бяхме в особено състояние на духа. Домакините ни смаяха с невероятното си гостоприемство“, припомня си Янорова. Във Виена пък дамската компания се чувства малко като на рок концерт след възгласите „Бравооооо!“ накрая... Спектакълът „Театър, любов моя“ е посветен на техния учител проф. Азарян. „Той се отнасяше към нас като към момчета и много често така ни и наричаше: „Стефанаки, моето момче...“. Когато ми се обаждаше с това обръщение, в първия момент решавах, че е сбъркал номера и звъни на Въдобрев“, с усмивка връща лентата синеоката актриса. Куриозно е, че не само тя, а и останалите момичета от „златния клас“, с изключение на Лиза Шопова, са със сини очи – Стефка, Касиел, Лили, Краси, Койна... Професорът обаче осъзнава съвпадението чак в четвърти курс по време на фестивал в Македония, когато негов колега се заглежда и възкликва: „Абе Коко,„Толкова ми липсва професорът... Винаги ще помня колко много изискваше от нас. И до ден днешен, когато ми се явява на сън, той ме кара да чета повече книги. Учеше ни, че некачественото е неморално. Че трябва да уважаваме индивидуалността на другия. Може би това ни съхрани и ние от класа и досега се търсим, събираме се, гледаме се взаимно и си правим бележки...“, разказва звездата от „Армията“, която понастоящем репетира в своя театър Bella Figura („Добро впечатление“) от Ясмина Реза под режисурата на Антон Угринов. Знаем какъв хит сътвори той в Народния с „Богът на касапницата“ от същата авторка, така че скоро можем да очакваме печеливш удар с марката на Реза и на военната сцена.Красивото лице на Янорова е познато на драгия зрител и от участието на актрисата в доста тв сериали - „Людмил и Руслана“, „Стъклен дом“, „Революция Z”, “Ние, нашите и вашите“... Не е странно, че хората често я отъждествяват с героините й – фризьорката Ванчето или г-жа Пешева, учителката по математика; по-любопитното е, че нерядко и самата тя го прави. „На концерт на Стефан Вълдобрев едно момче поиска да се снима с мен. Беше късно, след 22 ч. вечерта, и аз се развиках: „Абсурд! Имаш ли 18 години, че си тука?!“. И той започна да се оправдава, че е завършил“, признава си екранната даскалица. „Факт е, че когато те харесват в дадена роля от сериал, много врати се отварят пред теб. Искат да ти помагат, да ти спестят чакането по опашки. Да де, ама аз не съм по-различна от останалите, трябва ли да се възползвам непрекъснато от благоразположението им? С популярността не бива да се спекулира“, категорична е Стефка Янорова.Не всички случайни срещи с непознати обаче са приятни. Преди 2 години голямо куче едва не разкъсва пекинеза Чарли Чаплин – домашния любимец в семейството на актрисата. „Минахме през доста тежък период и сега Чарли е в инвалидна количка. Всеки ден в парка ми се къса сърцето като почнат да ни сочат и да ни подхвърлят остроумия. Трябва да възпитаваме децата от малки да знаят, че има и такива неща – животът е шарен и има както различни хора, така и различни животни. Трябва да се научим да ги приемаме. Не искам и да си помисля на какво са подложени пък майките, които имат „различни“ деца“, с болка отбелязва актрисата. И продължава: „Разказвам това не за друго, а защото излиза, че никой не носи отговорност в подобни случаи. Не желая да съдя стопанина на онова куче, но поне да беше дошъл да види какво е причинило то...“.\n \n\n\n\n\n \n\n\n \n                    ", "date": "2018.04.28", "title": "Стефка Янорова – чифт сини очи, влюбени в Бергман"}
{"url": "http://www.monitor.bg/a/view/2441-%D0%9A%D0%B0%D0%B7%D1%83%D1%81%D1%8A%D1%82-%D0%A1%D1%83%D0%B7%D0%B0%D0%BD%D0%B8%D1%82%D0%B0/", "text": "Граждани пускат сигнали до Агенция за закрила на детето, родителите й ръкопляскат\n                    \n\nКазусът „Сузанита“ е доказателството, че лоша реклама няма. Дъщерята на фолкидола Орхан Мурад успя светкавично да натрупа популярност още с първата си песен, но причината не е, че върви по стъпките на звездния си татко, а че направо гази през доброто му име.\n\nСузанита е израснала с музика в сърцето и на 5-годишна възраст се присъединила към танцьорките на участие на баща си, за да припечели хонорар и да си купи колело. Миналата година пък прекарала лятната си ваканция в поддръжка на коли. Момичето се нагърбило с тежкия труд, за да успее да покрие сама всички разходи по видеото към песента „Луцифер и Буда“, с която стана известна. Тя разказа, че\n\n\n\n\n\nВдъхновяващо е наследничка на богата фамилия да иска да изкара парите си сама, но хвалбите спират до тук.\n\nСузанита се превърна в едно най-споменаваното име у нас за прекалено дълъг период от време, а скандалното й видео държа продължително челната позиция по гледаемост в YouTube. Палците надолу бяха почти колкото харесванията на клипа, а позитивните коментари за тийнейджърката бяха в  съотношение 1:10 спрямо негативните. Гледанията обаче се трупат и тя продължава да се радва на славата си, макар с лоша репутация.\n\nНовият й клип към песента с попфолк певеца Ангел „К`во става, брат“ също достигна над 1 милион гледания за седмица. Българинът обича сеира и гледката на неприличното за едно дете поведение отново стана сензация. Причината – Сузанита, която скоро навърши 15 години, продължава да прекрачва моралните граници. На кадрите облеклото на певицата по традиция е оскъдно, отново са налице туърк изпълнения и размахване на среден пръст, като при „Луцифер и Буда“. Навеждането към колегата й за орална любов,\n\n\n\n\n\nобаче надмина провокацията от дуета и с Каската.\n\nКакто „Монитор“ първо съобщи, възмутен гражданин вече е подал сигнал в ДАЗД за клипа, като експертите обещаха да сигнализират и СЕМ. „Самосезирали сме се. Ще проверим дали родителите на Сузанита са дали разрешение тя да участва в подобни сцени“, обясниха пред „Монитор“ от агенцията. Феновете също скочиха срещу клипа на „К`во става, брат“ и призовават за докладване на неприличното съдържание в YouTube, където видеото вече е на второ място по набиране на популярност.\n\n\n\nПреди да запее с Ангел, Сузанита направи подобен проект в изрязани гащета и с колегата им Крум. Дуетното им парче „Барабана“ не събра армия от привърженици заради текста, част от който гласи: „Барай барабана. Вдигаме ти градуса нагоре. Вкарай, в рая ме закарай. От малка ме накарай да искам да бъда в ръцете ти“. „Сузи, няма ли да ходиш на училище“, „Крумчо, ако бараш нейния барабан, ще бараш веригите в затвора, мойто момче“ и „Нямам думи колко ме е срам от днешното поколение“, са само част от коментарите към клипа.\n\nРодителите обаче не намират нищо нередно в изявите на дъщеря си. Орхан Мурад и съпругата му Шенай\n\n\n\n\n\nкоято пуши цигари, има татуировки и води полов живот. Изпълнителят на „Хиляди слънца“ неведнъж е заявявал, че тийнейджърката не е по-скандална от другите имена в бранша и по друг начин не може да се пробие в България. „Ще съдя всеки, който си послужи с обидни думи, измислици и тиражиране на неверни неща по отношение на Сузанита и моето семейство“, закани се преди време в отворено писмо във Фейсбук той.\n\nПоп старлетката Гери-Никол, която изпита на гърба си подобни обвинения още докато беше протеже на Криско, също защити момичето. „Това е изкуство, смятам, че не сме открили топлата вода да показваме среден пръст по видеата, световни изпълнители го правят, а ние - защо не? Не е лошо да ни подражават“, изказа се пред bTV тогава тя.\n\n\n\nКазусът тук е чия е вината дете да се държи меко казано провокативно, докато зрителите вдигат самочувствието й до тавана с повишено внимание и осъдителни коментари, докато родителите й ръкопляскат? Отговора оставаме на вас.\n\n\n \n\n\n \n                    ", "date": "2018.04.28", "title": "Казусът „Сузанита“"}
{"url": "http://www.monitor.bg/a/view/54394-%D0%A1%D0%B5%D1%81%D1%82%D1%80%D0%B8-%D0%A1%D1%82%D0%BE%D0%B5%D0%B2%D0%B8-%D1%81%D0%B8-%D0%BE%D1%81%D0%B8%D0%B3%D1%83%D1%80%D0%B8%D1%85%D0%B0-%D0%BC%D0%B5%D0%B4%D0%B0%D0%BB-%D0%BE%D1%82-e%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%BE%D1%82%D0%BE-%D0%BF%D0%BE-%D0%B1%D0%B0%D0%B4%D0%BC%D0%B8%D0%BD%D1%82%D0%BE%D0%BD/", "text": "\n                    \nБадминтонистките Габриела и Стефани Стоеви си осигуриха поне бронзови медали на двойки на европейското първенство в Уелва, Испания.\n\nВторите поставени българки бяха категорични снощи и победиха холандките Дебора Ийле и Имке ван дер Аар с 21:8, 21:6, за да се класират на полуфинал. Срещата продължи само 27 минути, съобщи БНР.\n\nДо момента сестрите от Хасково не са загубили гейм в турнира.\n\nЗа достигането до втори пореден европейски финал сребърните медалистки от „Казан 2017“ Стоеви ще трябва да отстранят третите в схемата Майкен Фруегорд и Сара Тюгесен от Дания.\n\nДвубоят е днес от 15:10 часа българско време. Габриела и Стефани, които са №12 в света, водят с 8-1 победи срещу тези съпернички, но за последно играха през 2016 година.\n\n\n \n                    ", "date": "2018.04.28", "title": "Сестри Стоеви си осигуриха медал от eвропейското по бадминтон"}
{"url": "http://www.monitor.bg/a/view/57937-%D0%9A%D0%B0%D1%80%D0%B0%D0%BD%D0%B3%D0%B0-%D0%BE%D1%82%D1%8A%D1%80%D0%B2%D0%B0-%D0%BE%D0%BF%D0%B5%D1%80%D0%B0%D1%86%D0%B8%D1%8F%D1%82%D0%B0-%D1%89%D0%B5-%D1%81%D0%B5-%D0%BB%D0%B5%D0%BA%D1%83%D0%B2%D0%B0-%D0%B2-%D0%A9%D1%83%D1%82%D0%B3%D0%B0%D1%80%D1%82/", "text": "\n                    \nНападателят на ЦСКА-София Фернандо Каранга вече е със специална шина на крака, след като беше контузен тежко по време мача с „Левски“. Бразилецът има частично разкъсване на вътрешна връзка на коляното на десния крак, но за щастие не се налага да му бъде направена операция.\n\nГолмайсторът ще носи шината между 2 и 3 седмици, след което ще започне възстановяването си, съобщава сайтът на \"червените\".\n\nКаранга ще замине за германския град Щутгарт, където ще остане 2 седмици и ще се лекува в рехабилитационния център. Лечебното заведение е едно от най-престижните за спортна медицина в страната.\n\nФернандо Каранга ще бъде готов да се включи в подготовката на отбора в средата на месец юни, когато „червените“ ще заминат на втория лагер от лятната си подготовка, по време на който са предвидени и контроли срещу силни съперници.\n\n\n \n                    ", "date": "2018.04.28", "title": "Каранга отърва операцията, ще се лекува в Щутгарт"}
{"url": "http://www.monitor.bg/a/view/31850-%D0%98-%D0%9F%D0%BB%D0%BE%D0%B2%D0%B4%D0%B8%D0%B2-%D0%B8%D0%B7%D0%BB%D1%8A%D1%87%D0%B8-%D1%81%D0%B2%D0%BE%D0%B8%D1%82%D0%B5-%D1%84%D0%B8%D0%BD%D0%B0%D0%BB%D0%B8%D1%81%D1%82%D0%B8-%D0%B7%D0%B0-%D0%94%D0%B0%D0%BD%D0%BE%D0%BD%D0%B8%D0%B0%D0%B4%D0%B0-2018/", "text": "\n                    \nОтборите на ФК \"Берое\" (Ст.З) и на спортната паралелка на  ФК \"Локомотив\" (Пд) в СУ \"Св. Седмочисленици\" (Пд) са финалистите от зона Пловдив за националните финали на „Данониада“ 2018.\n\nС 1:0 \"Берое\" надигра трудно домакините от СУ \"Св. Климент Охридски\" в група „А”. В другата група футболистите от \"Локомотив\" (Пд) бяха безапелационни и с 6:0 разгромиха отбора на ОУ \"Княз Александър I\".\n\nВ зона Пловдив на „Данониада” 2018 се включиха отбори от Пловдив, Стара Загора, Пазарджик, Стамболийски и цяла южна България.\n\nЗа втора поредна година по време на “Данониада” се организираха образователни игри за децата на тема “Събирай разделно”. Програмата е част от съвместна инициатива на “Данон - Сердика” АД и “ЕКОПАК България” (АД), чиято цел е да разясни на малките футболисти ползите от разделното събиране на отпадъци и да им помогне да разширят и затвърдят познанията си за опазване на природата.\n\nСледващите мачове от „Данониада” 2018  ще се играят на 12 май във Варна на терена на Техническия университет. Заявки за участие се приемат до един ден преди мачовете в съответната зона на интернет адреса на турнира www.danoniada.bg\n\n\n \n                    ", "date": "2018.04.28", "title": "И Пловдив излъчи своите финалисти за „Данониада“ 2018"}
{"url": "http://www.monitor.bg/a/view/54469-%D0%A4%D0%B5%D1%82%D0%B5%D0%BB-%D1%82%D1%80%D1%8A%D0%B3%D0%B2%D0%B0-%D0%BF%D1%80%D1%8A%D0%B2-%D0%B2-%D0%91%D0%B0%D0%BA%D1%83/", "text": "\n                    \nЧетирикратният световен шампион Себастиан Фетел спечели квалификациите за Голямата награда на Азербайджан във Формула 1 в Баку.\n\nГерманският пилот на „Ферари“ ще потегли в неделя от полпозишън. Водачът във временното класиране ще стартира за 52-и път първи в кариерата си.\n\nДо Фетел на първата редица на стартовата решетка ще бъде световният първенец Люис Хамилтън с „Мерцедес“.\n\nОт втора редица ще потеглят съотборникът на Хамилтън Валтери Ботас и Даниел Рикардо с болид на „Ред Бул“.\n\nПети и шести са съответно Макс Верстапен („Ред Бул“) и Кими Райконен („Ферари“). Финландецът можеше да стартира и от по-предна позиция, но направи грешка в последния завой на последната си обиколка.\n\nСъстезанието по улиците на Баку е от 15:10 часа наше време утре.\n\n\n \n                    ", "date": "2018.04.28", "title": "Фетел тръгва пръв в Баку"}
{"url": "http://www.monitor.bg/a/view/59141-%D0%A1%D0%B5%D1%81%D1%82%D1%80%D0%B8-%D0%A1%D1%82%D0%BE%D0%B5%D0%B2%D0%B8-%D1%89%D0%B5-%D0%B8%D0%B3%D1%80%D0%B0%D1%8F%D1%82-%D0%B7%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B0%D1%82%D0%B0-%D1%82%D0%B8%D1%82%D0%BB%D0%B0/", "text": "\n                    Вторите поставени Габриела Стоева и Стефани Стоева се класираха за втора поредна година на финал на двойки на eвропейското първенство по бадминтон в Уелва, Испания. В неделя сестрите, които са сребърни медалистки от „Казан 2017“, ще се опитат да донесат на България първа титла от шампионати на Стария континент.\n\nСтоеви победиха третите в схемата Майкен Фруегорд и Сара Тюгесен от Дания с 21:10, 21:18 след 51 минути игра. .\n\nНа финала българките очакват победителките от двубоя между №5 в схемата Селена Пийк и Шерил Зайнен (Холандия) и №6 Емили Лефел и Ан Тран (Франция).\n                    ", "date": "2018.04.28", "title": "Сестри Стоеви ще играят за европейската титла"}
{"url": "http://www.monitor.bg/a/view/34821-%D0%91%D0%B8%D1%81%D1%82%D1%80%D0%B8%D1%88%D0%BA%D0%B8%D1%82%D0%B5-%D1%82%D0%B8%D0%B3%D1%80%D0%B8-%D1%81-%D0%B8%D1%81%D1%82%D0%BE%D1%80%D0%B8%D1%87%D0%B5%D1%81%D0%BA%D0%B8-%D1%83%D1%81%D0%BF%D0%B5%D1%85-%D0%B2-%D0%9F%D1%8A%D1%80%D0%B2%D0%B0-%D0%BB%D0%B8%D0%B3%D0%B0/", "text": "\n                    \n„Витоша“ (Бистрица) най-накрая спря черната си серия без победа в Първа лига. Пълният дебютант в родния елит надви с 1:0 „Черно море“ в последния мач от група \"А\" на втората осмица и така ще влезе с по-голямо самочувствие в плейофите за спасение срещу „Дунав“ (Русе).\n\nГерой за отбора на Костадин Ангелов стана капитанът Даниел Пеев, който беше точен от дузпа в 36-ата минута.\n\nУспехът е исторически за \"бистришките тигри\", които печелят за първи път в историята си в Първа лига. Тимът имаше 31 неуспешни опита, след като остана без успех в 26-те кръга на редовния сезон, а след това и в първите пет мача от групата си с „Черно море“, „Славия“ и „Пирин“ (Благоевград).\n\n\n \n                    ", "date": "2018.04.28", "title": "„Бистришките тигри“ с исторически успех в Първа лига"}
{"url": "http://www.monitor.bg/a/view/14135-19%D0%B3%D0%BE%D0%B4%D0%B8%D1%88%D0%B5%D0%BD-%D0%B3%D1%80%D1%8A%D0%BA-%D0%BD%D0%B0-%D1%84%D0%B8%D0%BD%D0%B0%D0%BB-%D1%81-%D0%9D%D0%B0%D0%B4%D0%B0%D0%BB-%D0%B2-%D0%91%D0%B0%D1%80%D1%81%D0%B5%D0%BB%D0%BE%D0%BD%D0%B0/", "text": "\n                    \n19-годишният тенисист от Атина Стефанос Циципас стигна до първия си финал в кариерата на АТР 500 турнира в Барселона на клей, където ще срещне Краля на клея Рафаел Надал.\n\nЦиципас се наложи със 7:5, 6:3 над петия поставен Пабло Кареньо Буста от Испания, който вчера спря Григор Димитров. Гръцкият тийнейджър наниза 5 аса, вкара 61 процента първи сервис и спечели 78 процента от точките при разиграването му.\n\n\n\nНадал стигна за 11-и път в Барселона, елиминирайки убедително Давид Гофен (Бел) с 6:4, 6:0. Матадора ще преследва безпрецедентен 11-и триумф в Каталуния, 55-а титла на червени кортове и общо 77-ми в кариерата си. Той удължи серията си от спечелени сетове на 42. Победата над Гофен бе номер 400 на клей в кариерата на великия испанец, който е едва четвъртият човек в Откритата ера с такава забележителна статистика.\n\n\n \n                    ", "date": "2018.04.28", "title": "19-годишен грък на финал с Надал в Барселона"}
{"url": "http://www.monitor.bg/a/view/36809-%D0%90%D0%BD%D1%81%D0%B0%D0%BC%D0%B1%D1%8A%D0%BB%D1%8A%D1%82-%D1%81%D1%8A%D1%81-%D1%81%D1%80%D0%B5%D0%B1%D1%80%D0%BE-%D0%BE%D1%82-%D0%A1%D0%B2%D0%B5%D1%82%D0%BE%D0%B2%D0%BD%D0%B0%D1%82%D0%B0-%D0%BA%D1%83%D0%BF%D0%B0-%D0%B2-%D0%91%D0%B0%D0%BA%D1%83/", "text": "\n                    \n\nБългарският ансамбъл спечели сребърен медал в многобоя на Световната купа по художествена гимнастика в столицата на Азербайджан - Баку с обща оценка 38,400. Шампион в многобоя стана ансамбълът на Италия с 40,650 точи, а на трето място завърши Япония с 36,550 точки. В топ 6 са още Украйна (34,700), Израел (33,250) и Беларус (32,950).\n\nПо-рано днес Катрин Тасева се размина с отличие в многобоя индивидуално, като остана четвърта, а другата българка Боряна Калейн е девета.\n\nУтре българките ще участват и на двата финала на отделните уреди при ансамблите. Тасева ще спори за медалите на обръч, топка и лента, а Калейн ще е на финал на обръч и бухалки.\n\n\n \n\n\n \n                    ", "date": "2018.04.28", "title": "Ансамбълът със сребро от Световната купа в Баку"}
{"url": "http://www.monitor.bg/a/view/40544-%D0%9C%D0%BE%D0%BD%D1%82%D0%B0%D0%BD%D0%B0-%D1%81%D1%82%D0%B0%D0%BD%D0%B0-%D1%88%D0%B0%D0%BC%D0%BF%D0%B8%D0%BE%D0%BD-%D0%BF%D1%80%D0%B8-%D0%B1%D0%B0%D1%81%D0%BA%D0%B5%D1%82%D0%B1%D0%BE%D0%BB%D0%B8%D1%81%D0%BA%D0%B8%D1%82%D0%B5/", "text": "\n                    \n\n„Монтана 2003“ е новият шампион по баскетбол при жените. Тимът, воден от Стефан Михайлов, взе трети трофей за сезона след Суперкупата (без игра), Купата на България, и добави четвърта шампионска титла във витрината си.\n\nВ мач номер 4 от финалната серия монтанки спечелиха с 82:74 срещу „Берое“ в Стара Загора и с общ резултат 3-1 триумфираха със златните медали.\n\nДаниела Петева бе най-резултатна в мача за победителките с 20 точки, Христина Иванова добави 19 точки. Много полезна бе Радостина Димитрова с 18 точки и 11 борби, а капитанката Димана Георгиева се отличи със 17 точки и 10 борби.\n\nЗа домакините от „Берое“ страхотно се включи Теодора Динева, която завърши с 23 точки, а Габриела Костова добави 14 точки.\n\n\n \n\n\n \n                    ", "date": "2018.04.28", "title": "„Монтана“ стана шампион при баскетболиските"}
{"url": "http://www.monitor.bg/a/view/63122-%D0%A1%D0%B5%D0%B4%D0%BC%D0%B8%D1%87%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-28-%D0%B0%D0%BF%D1%80%D0%B8%D0%BB-4-%D0%BC%D0%B0%D0%B9/", "text": "\n                    \n\n\nСъботният ден дава нова постановка и поставя нови изисквания пред вас. Някой е на път да смени дом и населено място. Неизказаните думи ще се изкажат и дано отношенията ви се нормализират и навлезат в по-спокойна фаза. От неделя поне един дразнител ще изчезне. Добре е да се предприемат колективни инициативи, да се работи в екип, да се състезавате в група и да не играете толкова мечтаната и желана от Овена роля на водач. Очертават се конфликти. Пълнолунието превъзбужда. Намалете изискванията към себе си и другите и в понеделник не искайте много от живота. Апетитите са огромни, очертават се тежки битки за надмощие. Ако искате да постигнете баланс и хармония в отношенията отложете важните разговори за 1-и. В този празничен ден ще действа балансирана и умерена политика, на масата ще се водят и делови разговори и може да се постигне жаланото споразумение с роднини и близки. Добре е да се движите в спонсорска среда. 2-3-и са силните ви дни за периода. 2-и носи добри новини или поне отприщва енегия за промяна. Поне в една посока ситуацията ще се изчисти, ще получите покана и предложение, за които ще почерпите. 3-и е ден на равносметка. Маските падат, усещате кой с какво може да ви помогне или навреди. На 4-и не се обвързвайте с никого за нищо. Лесно ще бъдете оплетени в мрежи от лъжи. Не се женете, не правете и не приемайте предложения.\n\n\n\n28-и е ден за релакс. Полезните вещества лесно се усвояват. Идете на масаж и фризьор, тествайте нов козметичен и хранителен продукт. Ще се появи проблем, който ще решите, ако не изпаднете в паника и не нервничите. Навлизаме в деня на колелото, което е било отдолу тръгва нагоре, но и обратно. 29-и изисква семейните въпроси да се решават съвместно. Не взимайте еднолични решения, не се пазарете и не купувайте нищо без участието на партньорите, децата или другите засегнати в ситуацията. Свикайте семейния съвет. Предстоят два тежки дни. Още в неделя вечерта ще се появи проблем, който ще засегне повече родените до 1 май. Но на 30-и агресията и натиска ще са от всички страни. Запазете неутралитет, не искайте много от живота, не делете имоти и наследства и не си търсете правата. Дори и на инат другите ще ви правят спънки. Ден на сладки изкушения и в любовта, за които после дълго ще се плаща. Не изневерявайте. На 1-и проблемите ще са повече за родените след 10 май. Препоръчват се физически упражнения водещи към хармония, а не такива, които утежняват сърцето и кръста. Каквото предприемете на 2-и ще ви донес късмет и ползи. На 3-и всичко се вижда изкривено през призмата на чувствата. В петък ще изловите тези, които се опитват да ви лъжат и мамят. Внимавайте, очертават се опити за заблуда на противника.\n\n\n\n28-и ще промени една непрегната за вас ситуация и ще ви помогне да решите проблема. Отнесете се спокойно към всичко, което се случва и ще излезете от всяка криза. Денят е магичен, ще ви помогне да се отървете от поне една тежест висяща на плещите ви от дълго време. В неделя всичко предприето ще тръгне по правилата. Участвайте в публични изяви, търсете начин да привлечете погледите и да оберете овациите. Такъв шанс за победа дълго няма да се повтори. Сега е момента да привлечете съподвижници и спонсори. В живота ви ще се появи неочакван благодетел. Не оставайте сами. В деня преди пълнолунието меланхолията се засилва. На 30-и не очаквайте компромиси. Ще ви захепе кой както може. Късно вечерта обстановката ще се нормализира и ще получите изгодно предложение. На 1-и е и първият ден от третата фаза на Луната, който изисква примирие. И светилата се опитват да запазят статуквото на пълнолунието. Добре е да запазите неутралитет, да делите поравно ползи и отговорности и да не отивате в крайности. На 2-и всеки старт ще е успешен, ще се случват събития, за които ще почерпите. Може да сключите нов договор, който да ви обвърже задълго, но парите и условията на труд ще си заслужават. На 3-и ще срещате ледени сърца, никой няма да ви разбира. Предприетото на 4-и после ще се преправя. Стойте мирни.\n\n\n\nВ събота всичко ще ви дотежи. Ще се случват събития, които ще ви изпълват с тревога и неудовлетворение. Този ден има магическа сила. До вечерта поне един проблем ще се реши, а с него ще започнат да се разплитат и останалите. В следващите три дни Луната ще ви гледа в брилянтен аспект от знака на Скорпиона. Ще се разберете по спорни имотни въпроси. Тази неделя е добре да се съберете с родата и да обмислите нещата. С лекота ще привлечете нови съюзници и сътрудници. Пълнолунието на 30-и превъзбужда и изостря апетитете на всички нива. Някой тръгва към изневери, друг разбира за такива, а трети се съюзява с конкуренцията на шефа си. На 1-и ще действате много по-умерено и балансирано, ще разделите неделимото, ще намерите начин да постъпите разумно и в най-трудната ситуация. Денят се свързва с човешката душа, със задушевните разговори, които ще ви помогнат да разберете и другата гледна точка. Предприетото на 2-и ще носи късмет и за двете страни. Чакайте вести отдалече или от съвсем близо, но те ще уредят по-далечните ви амбиции. Ще получите нужните ви документи и разрешителни. 3-и поставя границите, показва на кого може да се разчита и на кого не и дава заслужените награди. Каквото отложите за петък ще ви постави в подчинение и ще ви свърже с хора, които ще ви използват.\n\n\n\nНа 28-и съдбата завърта своето колело и което е било отдолу ще изплува и ще си подреди живота, а което е доминирало ще се окаже в подтиснато положение. Кръвта се обновява, мислите текат гладко, проблемите се решават до вечерта. Този ден ще ви помогне да се освободите от минали проблеми, но може да ви натовари с нови. В неделя предстоящото пълнолуние в знака на Скорпиона ще донесе проблеми във връзките. В хороскопа ви ще действа кармичен кръст на планетни сили. Ще се поставят парливи въпроси на масата за преговори, ще ви притискат с претенции за имотни и наследствени делби, ще трябва да взимате страна между тези, които обичате еднакво. От 29-и до 1-и ще изживеете низ от предателства и проблеми. В неделя стартирайте нова програма, която едновременно да ви защитава и дава сила. Обединете интересите си с някого. 30-и ще ви донесе изпитания, конфикти с роднини, партньори и колеги. В този ден всеки си гони целта и няма да отстъпи. Апетитите взимат връх над разума. Очаквайте удари в гръб. Сексът в този ден разболява и вреди. 1-и е тежък повече за родените след 11 август. На 2-и ще свършите много добра работа, а на 3-и чакайте награди за миналото старание или невнимание. На 4-и не се обвързвайте с никого за нищо. Попадете в заложен капан.\n\n\n\nВ събота се заемете със себе си, посетете център за разкрасяване, особено ако ви предстят важни срещи и събития в следващите дни. Кръвта и пелзените вещества прекрасно циркулират в тялото. Прочистете се, започнете диета до пълнолунието. В неделя е време за приятелски и роднински срещи, за публични и артистични изяви, за привличане на нови клиенти и навлизане в нова среда. Рекламирайте се по всички възможни начини. В понеделник очаквайте агресия, натиск и колегиални предателства. Не смесвайте работата с удоволствията, ако не искате и работата ви да пострада, и любовта да си тръгне. Ще ви стоварят общите ангажименти, а друг ще обере парите и наградите. 1-и е ден на хармонията и разбирателството. На никаква цена не си нарушавайте спокойствието и не бързайте да се доказвате. Опитайте да разберете хората до вас и да им влезете в положението. На 2-и ще влезете в битки за права и възможности. Подайте документи за нова работа, кандидатствайте по спонсорски програми. Някой ще получи долгоочаквана вест, която може тотално да промени живота му. Всичко стартирано ще ви вдига нивото. 3-и ще ви покаже на кого може да разчитате и на кого не. Ден на кривите сметки и нелоялната конкуренция. Каквото загубите трудно ще си върнете. В петък внимавайте с контактите в мрежата. Лесно може да бъдете зарибени и употребени. Не е време за изповеди.\n\n\n\nВ събота преживявате личностна и емоционална трансформация. Може да изоставите едно за сметка на друго. Навлизате в нов период от живота си. Символ на деня е пръстена и колелото. Активноста ви нараства, в живота ви се появява нов човек и нов вариант. Предприетото в неделя ще донесе радост за дома и късмет във връзките. Предстои пълнолуние, което ще напълни сърцето, а дано и банковата ви сметка. В понеделник се активизира голямата ви амбиция, желанията взимат връх над разумната преценка. Може да загърбите приятел в стремежа си да постигнете максималното в работата и бизнеса. Скандалите са лош знак, не позволявайте да ви изкушават и провокират. 1-и поставя всеки на мястото му, омиротворява сърцата и ни прави по-добри. Денят се свързва с човешата душа, с общите ни мечти и стремежи. Всичко предприето на 2-и ще ви донесе късмет, ползи и пари. Ще се случват събития, за които може и два пъти или за двама да почерпите. Ще се уреди проблем, който ви мъчи отдавна. На 3-и не подражавайте на никого и не следвайте пасивно чуждите съвети. Ден на огледалото. Всеки се оглежда в неговото и вижда каквото му се иска да види. Дано успеете да забележите кой ви предава и кой ви подлива вода. 4-и е ден на стагнации и комплекси. Всяко влизане в мрежата ще ви носи проблеми и опасни връзки. Бъдете внимателни.\n\n\n\nЕдна магична събота, в която може да завъртите сами колелото на съдбата, да оправите връзки и отношения, да създадете нови, да направите признание или предложение и да започнете да живеете по нов начин. Ще получите стимул за действие и поне в една посока животът ви ще се отпуши. В неделя Луната навлиза във вашия знак. Планирайте пътувания, участия в обществени и политически събития и важни творчески изяви. 1-2-и са най-благоприятните дни за сключване на брак в този месец. Очертават се срещи с покровители и спонсори. Добре е в неделя да каните гости и да гостувате, да се срещате с хора от вашата среда и от вашата кръвна група. Тръбачът-съдба свири сбор, събира ни и ни организира за взаимно изгодни действия и инициативи. Нека 30-и мине в изчакване и опипване на почвата. В този ден крясъците ще ви разболят. Може да направите грешен ход. Нищо не избирайте, не позволявайте да ви предизвикат или подтикват към нежелани действия. Сексът разболява. На 1-и стремежът нека е към хармония във връзките. Не се карайте с никого, после трудно ще се сдобрите. 2-и ви дава повече възможности и предложение, което не бива да се отказва. Ще има за какво да почерпите. В четвъртък предстои преобразяване. Ще видите някого по съвсем различен начин и дано това е истинското му лице. В петък бъркате, оплитат ви лъжи и интриги.\n\n\n\nНезависимо как са вървели нещата при вас в съботния ден ситуацията ще се преобърне. Може да се очакват възкачвания и детронации, опити да се полети и желание да се бутне някой в пропаста. Ще получите нова информация. Възползвайте се навреме. В този ден е заложена блага магия, шансове да се хванем сами за косите и да се изтеглим от блатото. В неделя привлечете съюзници, създайте свой екип, съберете под знамената на личната си активност близките и децата и определете общата цел. В понеделник всеки тръгва с голямата кошница и не е склонен на компромиси. И както е казал поетът „ ние всички сме в калта, но някои от нас гледат към звездите”. Не спирайте да мечтаете, от 1-и ще се отворят три дни на възможности и печеливши варианти. Опитайте на 1-и да стопите дистанциите с близки и приятели. Денят се свързва с човешката душа и с желанието за общо добруване. 2-и ще ви даде възможност, която не идва всеки ден. Чакайте обаждане и покана даващи шанс да започнете нова работа и да влезе в печеливш бизнес. Някой ще уреди и документи за чужбина. Действайте изпреварващо и на 3-и, когато ще оберете плодовете на усилията си до момента. Край с един маскарад в живота ви. Давате си сметка за предимства и грешки. В петък губят комплексарите и тези, които се предоверяват.\n\n\n\nНе се занимавайте с отговорна и тежка работа. Съботният ден е даден за релакс, за посещение в център за красота и рехабилитация. Полезните вещества, а и мисли чудесно се усвояват. Ще се наложи да усвоите и някои уроци на предоверяването. В неделя съберете тези, с които смятате да направите екип, да вървите и живеете заедно. Този ден определя общите посоки, общите цели и задачи. Ако имате близък с проблем, обърнете му повече внимание и не го оставайте сам. Понеделнишки може да тръгне със скандали и конфликти, ако не сте удовлетворили нечии искания. От нещо дребно може да пламнат семейни войни. Компромисите трудно се постигат. Но на 1-и лесно се постига консенсус, обстановката се омиротворява и проблемите се решават. Денят изисква спокойствие и мир, дано си ги извоювате. 2-и ще ви даде поне две възможности, но за съжаление по едно и също време. 3-и разделя приятелите от тези, които само се преструват на такива. Не се колебайте да прекратите вредни връзки. 3-и е денят на паяка. Ако се чувствате от тази порода може да хванете в мрежата си някоя и друга заблудена муха. Няма равностойност във връзките. Родените в първата декада трудно ще надвият комплексите си. Не вярвайте безрезервно. Не давайте шанс да ви използват. Внимавайте с документи и лични данни. Проверявайте всичко.\n\n\n\nПозволете си релакс, оздравителни и разтоварващи процедури в съботния ден. Чудесно е да промените прическа и визия. Всяка промяна ще помогне да вземете решението, което от доста време отлагате. Тествайте нов козметичен или лечебен продукт. Доставете си радост, но внимавайте да не помрачите радоста на друг. В неделя лесно се подаваме на меланхолия и печал. Бъдете близо до тези, които обичате. Не оставайте сами в труден момент не само за тях, но и за вас. Нуждаете се от разбиране и любов. Влезте в нова група по интереси и хоби, това също е част от програмата за излизане от кризата. Ще ви е много трудно на 30-и, когато змеят на желанията ще кара околните да ви подтискат или забравят, да ви ощетяват и нараняват дори и без да го искат. Битката за нещо по-добро ни ожесточава и озлобява. Но на 1-и в отношенията настъпва хармония. Скандалите са противопоказни и разболяват. Търсете пътя на примирието. На 2-и може да ви предложат изгодна сделка, възможност за нова работа и шанс да изкарате нещо допълнително. Действайте активно в посока на личния си интерес. Уредете пътувания и срещи на място. Ще има за какво да почерпите в този ден. В четвъртък се получава по заслуги. Чакайте награда за положените в миналото усилия. В петък ограничете връзките в мрежата, не се обвързвайте и не подписвайте нови договори.\n\n\n\nВ събота обърнете повече внимание на себе си, на външния си вид, на визията и прическата. Използвайте повече полезни продукти. Кръвта се обновява. Тенденцията е да започнат промени. На сън ще видите истинските си проблеми и начините да ги решите. Подсъзнанието ви дава верни съвети. Съдбата завърта своето колело и дава шанс на подтиснатите да изплуват. Неделният ден ще ви донесе приятелски срещи, възможност да се съберете в група по интереси, да привлечете нови клиенти и съподвижници. Съберете и семейния съвет, решете важните въпроси. В понеделник се активизира вътрешният змей на желанията. Трудно ще контролирате емоциите. Краткотрайното блаженство и моментните удоволствия ще траят кратко, но после дълго ще се плащат. Помислете дали си струва риска. Трудно ще устоите на нечие обаяние. Не си позволявайте странични любовни връзки. На 1-и предстои пречистване. Мръсотията лесно излиза, спазвайте диета. Пътувайте. Не убивайте птици и мечти. На 2-и с действията си помагате на нечие издигане и просперитет. Едва ли ще ви върнат жеста. Дано помислите и за себе си. Бъдете настойчиви, търсете си правата. Случилото се на 3-и ще ви помогне да разграничите приятелите от враговете. Не си затваряйте очите за предателствата. На 4-и не взимайте важни решения, заложени са капани за наивници.\n\n\n \n                    ", "date": "2018.04.28", "title": "Седмичен хороскоп за 28 април – 4 май"}
{"url": "http://www.monitor.bg/a/view/23495-%D0%94%D0%B5%D0%BB%D0%B5%D0%B3%D0%B0%D1%86%D0%B8%D1%8F%D1%82%D0%B0-%D0%BD%D0%B8-%D0%B7%D0%B0-%D0%95%D0%B2%D1%80%D0%BE%D0%B2%D0%B8%D0%B7%D0%B8%D1%8F-%D0%BF%D0%BE%D1%82%D0%B5%D0%B3%D0%BB%D0%B8-%D0%BA%D1%8A%D0%BC-%D0%9B%D0%B8%D1%81%D0%B0%D0%B1%D0%BE%D0%BD/", "text": "\n                    \nБългарската делегация за Евровизия потегли рано тази сутрин за Лисабон, където ще се проведе песенният конкурс. В популярен столичен клуб групата „Equinox“ (Ѝкуинокс) изпълни песента си „Bones“ и по-късно беше изпратена официално от своите най-верни фенове.\n\nГрупа „Equinox“, съставена от Жана Бергендорф, Джей Джей, Владимир Михайлов, Джони Мануел и Трей Кембъл, ще пристигне малко след 11 ч. в столицата на Португалия, където ще бъдат посрещнати от другата част на българската делегация.\n\nПървата репетиция за песенния конкурс ще се състои утре в зала \"Altice Arena\", като тогава светът ще види за първи път сценичното представяне на нашето изпълнение. България се довери на топ хореограф, чийто проекти вече са печелили Евровизия. Според букмейкърите, страната ни заема второ място в класирането към този момент, като шансовете ни за победа са огромни.\n\nНа 8 май ще се проведе първият полуфинал, а България е поставена под номер 10.\n\n\n \n                    ", "date": "2018.04.28", "title": "Делегацията ни за Евровизия потегли към Лисабон"}
{"url": "http://www.monitor.bg/a/view/9309-%D0%A2%D0%BE%D0%BC%D0%B8-%D0%A5%D0%B8%D0%BB%D1%84%D0%B8%D0%B3%D1%8A%D1%80-%D0%B0%D0%B4%D0%B0%D0%BF%D1%82%D0%B8%D1%80%D0%B0-%D1%85%D0%BE%D1%80%D0%B0%D1%82%D0%B0-%D1%81-%D1%83%D0%B2%D1%80%D0%B5%D0%B6%D0%B4%D0%B0%D0%BD%D0%B8%D1%8F-%D1%81-%D0%B8%D0%B3%D0%BB%D0%B0-%D0%B8-%D0%BA%D0%BE%D0%BD%D0%B5%D1%86/", "text": "Със скрити магнити и регулиращи дръжки тоалетите стават достъпни за всички\n                    \n\nЗа хората с увреждания обличането сутрин може да коства огромно усилие. Те са около 15 % от световната популация, но стоическият им героизъм е далеч от светлината на прожекторите в сферата на модата. Американският дизайнер Томи Хилфигър обаче се разписа като един от първите в света с колекция за тях.\n\nДебютната линия Adaptive на основаната през 1985-а модна къща Tommy Hilfiger излезе на пазара през 2016 г. Колекцията е в колаборацията с бранда Runway of Dreams и включва първите правени някога тоалети за деца с увреждания. От миналата есен, Хилфигър\n\n\n\n\n\nОттогава Adaptive се превърна в лейбъл, а преди дни в продажба излезе и пролетната колекция.\n\nВместо копчета, предложените облекла разполагат със скрити магнити, а деколтетата се разширяват със специализирани елементи, скрити по шевовете. Новите подобрения спрямо предните колекции включват още двойни плакети около кръста за хората в инвалидни колички,\n\n\n\n\n\nрегулиращи дръжки и по-добър механизъм за бързо закопчаване, известен още като велкро.\n\n„Приобщаването и демократизацията на модата винаги са били в основата на ДНК-то на моята марка. Тези колекции продължават да се базират на тази визия, давайки възможност на възрастните с по-различни физически способности да изразяват себе си чрез модата“, заяви Томи Хилфигър в интервю за Си Ен Ен.\n\n\n\nРекламни лица на адаптивната колекция са известни и вдъхновяващи личности с увреждания от САЩ като параолимпийския златен медалист в дисциплина бягане Джереми Кембъл, параплегичната танцьорка Челси Хил, шеф-готвачът аутист Джеремая Джоузи и мотивационната говорителка и моден блогър Мама Какс.\n\n \n\n \n\n\n \n\n\n \n                    ", "date": "2018.04.28", "title": "Томи Хилфигър адаптира хората с увреждания с игла и конец"}
{"url": "http://www.monitor.bg/a/view/52017-%D0%A0%D0%B8%D0%B0%D0%BD%D0%B0-%D0%BA%D1%80%D0%BE%D0%B8-%D1%81%D0%B5%D0%BA%D1%81%D0%B8-%D0%B1%D0%B5%D0%BB%D1%8C%D0%BE/", "text": "\n                    \nС ексклузивна линия бельо ще зарадва многобройната си армия от фенове арендби дивата Риана. Колекцията ще е част от лейбъла Fenty на красавицата от Барбадос и ще носи името Savage (б. а. - дивашки). Спекулации за новата страст на звездата, която меломаните галено наричат Рири, се въртят отдавна, но вече имаме официално потвърждение. Певицата пусна кратък тийзър на предстоящата линия бельо в профила си в Инстаграм. „На път сме да нажежим обстановката, сестрички! Представям ви Savage x Fenty“, гласят думите й към краткото видео. Клипчето ни позволява да надникнем зад завесата на колекцията, показвайки памучно бельо в бял цвят с бледорозови детайли. Запознати с работата на изпълнителката на Bitch Better Have My Money увериха преди време, че линията ще включва и размери за най-пищните дами.\n\nРиана вече успешно съчетава музикалните си участия с колекцията си за козметични продукти Fenty Beauty, която излезе на пазара миналия септември.\n\n\n \n                    ", "date": "2018.04.28", "title": "Риана крои секси бельо"}
{"url": "http://www.monitor.bg/a/view/14802-%D0%9F%D0%BE%D1%87%D0%B8%D0%BD%D0%B0-%D0%BB%D0%B5%D0%B3%D0%B5%D0%BD%D0%B4%D0%B0%D1%80%D0%BD%D0%B8%D1%8F%D1%82-%D1%81%D0%B0%D0%BA%D1%81%D0%BE%D1%84%D0%BE%D0%BD%D0%B8%D1%81%D1%82-%D0%A7%D0%B0%D1%80%D0%BB%D0%B7-%D0%9D%D0%B5%D0%B2%D0%B8%D0%BB/", "text": "\n                    \nСлед кратко боледуване в Масачузетс на 79 години почина известният саксофонист Чарлз Невил, съобщи БГНЕС.\n\nТой свиреше в групата на легендарния китарист Би Би Кинг, но стана световноизвестен заедно с братята си Арън, Арт и Сирил в групата \"Невил брадърс\". В началото на тази година Чарлз Невил призна, че страда от рак на панкреаса.\n\nПреди 50 години той бе арестуван с две цигари от марихуана и бе осъден на пет години затвор. \"Затворът е много опасно място, но аз лично там напреднах много в музиката\", каза в едно от последните си интервюто Чарлз Невил.\n\nТой е роден на 28 декември 1938 г. в Ню Орлиънс, щата Луизиана, в САЩ.\n\n\n \n                    ", "date": "2018.04.28", "title": "Почина легендарният саксофонист Чарлз Невил"}
{"url": "http://www.monitor.bg/a/view/48580-%D0%93%D0%B5%D1%80%D0%B3%D1%8C%D0%BE%D0%B2%D0%B4%D0%B5%D0%BD-%D0%B7%D0%B0-%D0%B0%D0%B3%D0%BD%D0%B5%D1%82%D0%BE-%D0%B2%D1%8F%D1%80%D0%B0%D1%82%D0%B0-%D0%B8-%D1%87%D1%83%D0%B4%D0%B5%D1%81%D0%B0%D1%82%D0%B0/", "text": "Празничните почивни дни са отредени за угощение и поклонничество\n                    \n\n\n\n\n \n\n\n\n\n\nДухне ли пролетният южняк от Златоград, през цяла Тракия, че чак до София замирисва на чеверме. Най-южният град се е превърнал в емблема на вкусното агнешко и големите Гергьовски пиршества. И тази година 150 животни ще се завъртят на шишовете на майсторите на 5 май. А толкова много месо ще има, че да се яде и на връх празника.\n\nВсички, които са решили да запалят колата и да прекарат почивните дни в угощение вече имат дестинация. Но трябва и посетителите да се постараят за атмосферата. Затова организаторите са поставили едно условия – имаш носия, ядеш агне.\n\nПодготовката на празника започва ден по-рано, когато се палят големите огньове. Те горят цяла нощ, а на сутринта жаравата се разпръсква, шишовете се наточват и месото зацвърчава. Старт на голямото готвене ще даде гайдарско шествие, което ще стигне до центъра на Златоград. Там, пред общината, на специална сцена цял ден ще се пее и свири само български фолклор.\n\nЗа втора поредна година ще има забавления и за най-малките, които ще пуснат таблетите и телефоните за малко и ще се върнат назад в годините, за да видят на какво са си играли бабите и дядовците им. На мегдана, освен агнетата, ще има и много традиционни гозби, а майсторите ще демонстрират как се бие масло например. За всичко това ще бъде изграден и специален декор, който да напомня на селище, а всички облечени в носии ще задвижат машината на времето и ще се върнат далеч в годините.\n\nАко вече сте стегнали багажа към южни град, може да спите в старовремска къща срещу 180 лв. на човек за два дни със закуски, една традиционна и една празнична вечеря. Извън града, в околните комплекси, цените падат драстично и за нощувка със закуска и празнична вечеря ще броите само 60 лв.\n\n \n\n\n\n\n\n3000 жители на Добринище ще разровят скрина на баби и дядовци и ще извадят автентичните носии от региона, за да посрещнат гостите на курорта в пъстри традиционни дрехи навръх Гергьовден. Женските одежди са предимно бяла дълга риза и тясна везана престилка, а мъжките са в бяло и червено, със задължителен черен калпак.\n\nПодготовката за празника започва още от предната вечер. Всички моми правят китки, на които връзват с червен конец своя вещ – пръстен, мънисто, обеца. Тези китки се топят заедно в голям съд и пренощуват под трендафил. На сутринта, по изгрев, в 5:00 часа, момите се събират с песента „Ти, убави свети Георги“, която се изпълнява специално за обичая „Топене на китки“, и отиват на поляните. Една от всичките девойки започва да пее и да вади китките като нарича за здраве, любов и късмет. Вади ги една по една без да знае, кое цвете на коя от другарките ѝ е. Така само момата, собственичка на китката, я разпознава по накита, който е вързала и знае какво ѝ е наречено. Момичетата гадаят и по това на коя дума от песента е извадена нейната китка – дали докато се пее за любов, за дете, за работа или за пътуване. Празникът продължава с много песни и танци в центъра на града.\n\n \n\n\n\n\n\n \n\nЗа трета поредна година Родопската теснолинейка е предвидила специална програма за Гергьовден. „И тази година ще посетим китната Якоруда, където на този ден се отбелязва Денят на града“, съобщават организаторите. Ентусиастите тръгват от гара Септември и по обяд пристигат в крайната си точка. От там започва тур към поляните в полите на Рила, където са съхранени и останките на един от най-древните християнски храмове по българските земи – „Св. Георги”. До тях днес е изграден красив параклис. От няколко години местните хора възраждат старите традиции и навръх Гергьовден отиват до Джерджевденските ливади, облечени в народни носии, типични за района и пеейки народни песни от рило-родопския край. Християни и мюсюлмани се събират заедно в двора на храма, взимат си курбан за здраве, а местният отец произнася молитва за здравето на всички!\n\nВечерта, около 17 ч., празникът се пренася на градския площад, където отново по стара традиция се извършва ритуалът „Топене на белези” и се играе българско хоро.\n„Първия път, през 2016 г., с нас дойдоха около 120 души от цялата страна, през миналата 2017 година гостите на събитието ни бяха двойно повече!“, казват организаторите. Всеки желаещ да празнува по нестандартен начин – в теснолинейката, ще трябва да си запази място поради големия интерес. Билетите ще бъдат пуснати около 1 май и двупосочния Септември-Якоруда-Септември ще е на цена 8,30 лв. Всяка година местата се изчерпват за 2-3 дни.\n\n \n\n\n\n\n\n\n\nВсяка година магията на св. Георги слиза по българските земи и по-конкретно в местността Дамбалъ край Момчилград. Ако тази година сте решили да отбележите празника с малко мистика и под звездите – това е вашият маршрут. Поверието гласи, че в нощта на 5 срещу 6 май водата, която извира от скалите до село Летовник придобива лековити свойства точно в полунощ, когато „дъбовата гора прошумоли по особен начин“. От години стотици хора се събират да нощуват там с надежда в чудесата. Събират се и християни и мюсюлмани, който също отбелязват 6 май като голям празник – Едерлези.\n\nНа сутринта, след като са се потопили в лековитата вода на аязмото, хората връзват своя дреха по околните дървета, за да оставят болестта зад себе си. Вярванията за чудесата на водата в местността са от стотици години, за което говорят и многото скални ниши, изсечени в местността, където предците ни също са се молели.\n\nСветецът цери и с лековита вода в манастира, кръстен на него в Поморие. Вярващи от всички краища на страната нощуват край аязмото и бдят край иконата му. Легендата разказва как манастирът бил вдигнат от някогашния мюсюлманин Селим бей. Един ден се разболял от тежка болест. Лечители от близо и далеч идвали при него, но никой не успял да му помогне. Една нощ Селим бей сънувал конник, който му казал, че в чифлика му има лечебна вода. На сутринта управникът разкопал яма и от нея бликнала вода. На същото място той открил мраморен барелеф на св. Георги. Мюсюлманинът пил от водата и оздравял. Заради Божия знак приел християнството и съградил в имота си манастир, в дар на светеца. Дори станал негов игумен.\n\nСилата на светеца може и камък да накара да порасне и в това вярват всички поклонници в манастира „Св. Георги Победоносец“ в Горни Богров край София. Легендата носи, че камъкът е от Йерусалим и е оставен от кръстоносци, а манастирът е изграден край него, защото още от началото се вярвало, че расте и лекува. В двора на обителта има и аязмо, открито през 2004 г. от послушницата Сийка. Тя получила съновидение от самата Богородица, че в двора има лечебна вода и посочила точното място, където да се копае. Оттам наистина бликнала вода. Течността била изследвана и било установено, че е идентична с тази от Мъртво море.\n\n \n\n\n\n\n\nГложенският манастир е един от най-известните у нас и може би единственият, чието място е определено от чудотворна икона. В селото имало храм с образ на св. Георги, на който хората се кланяли, но често ликът му изчезвал, а монасите намирали иконата на едно и също място – отсрещния хълм. Така и решили да построят манастира там. За мнозина светата обител е една от най-чудатите и запомнящи се. Издигната е като крепост, а църквата е изписана богато със стенописи. Панорамните гледки от манастира са разкошни. Но при хубаво време. Защото в лошо дори самата света обител е обвита в мъгла.\n\n\n \n                    ", "date": "2018.04.28", "title": "Гергьовден – за агнето, вярата и чудесата"}
{"url": "http://www.monitor.bg/a/view/66521-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-29-%D0%B0%D0%BF%D1%80%D0%B8%D0%BB-%D0%BD%D0%B5%D0%B4%D0%B5%D0%BB%D1%8F/", "text": "\n                    \nОвен 21 март – 20 април\n\nПреразпределете силите и към обед стартирайте нови проекти и бизнес начинания. Всичко предприето в този ден ще носи перспектива и ще открива пред вас възможности за печалба, напредък и просперитет. В деня преди пълнолунието се засилва меланхолията. Самотниците трудно понасят самотата и вълците вият вперили поглед в Луната. Не оставайте сами тази вечер, бъдете с тези, на които може да разчитате. Добре е да се работи в екип и да се взимат взаимно изгодни решения.\n\nРабота-5\n\nПари-5\n\nЛюбов-4\n\nКъсмет-5\n\nЗдраве-4\n\n \n\n \n\nТелец 21 април – 20 май\n\nДействайте активо още в началото на деня. До обед ще отхвърлите задачите, които ще ви донесат ползи и печалби. Луната навлиза в знака на опозицията ви Скорпиона. В следващите два дни ще срещате открито и прикрито противопоставяне. Очертават се проблеми със закона и натиск от страна на група хора. Добре е в този ден сами да се включите в групови инициативи, за да имате гръб, зад който да се скриете и да прокарвате целите си. Не претоварвайте очите, не ползвайте силни парфюми. В момента сетивата са особено изострени.\n\nРабота-5\n\nПари-5\n\nЛюбов-5\n\nКъсмет-5\n\nЗдраве-4\n\n \n\n \n\nБлизнаци 21 май – 21 юни\n\nДен за постигане на високи цели и мечти. Всичко предприето ще донесе ползи и ще приключи успешно. Съберете хората, с които работите или движите съвместно важен бизнес проект. Сега е момента да се уточняват позиции, цели и намерения, да се търсят спонсори, да се привличат капацитети в нужната ви област. Ще ви се отрази добре всякакво физическо натоварване. Каквото оставите за утрешния ден ще срещне активен отпор и ще ви вкара в конфликти. Тази вечер се засилват маниакалните депресии.\n\nРабота-6\n\nПари-6\n\nЛюбов-6\n\nКъсмет-5\n\nЗдраве-5\n\n \n\n \n\nРак 22 юни - 21 юли\n\nНе бързайте, при вас печели политиката на изчакване. Следобед ще имате повече шансове да преборите конкуренцията и да заемете престижни професионални и бизнес позиции. Подпишете нови договори, уредете имотни и наследствени отношения. В утрешния ден битката за кокала ще е бизмилостна, но шансовете за печалба ще са на ваша страна. Разпределете роли и отговорности, привлечете хора с възможности и таланти към дейноста си. Тази вечер ще се наблюдава пик на емоционалните състояния, контролът ще е труден.\n\nРабота-5\n\nПари-4\n\nЛюбов-5\n\nКъсмет-5\n\nЗдраве-4\n\n \n\n \n\nЛъв 22 юли – 22 август\n\nОще от сутринта заявете амбициите си и стартирайте по най-бързия начин новите си бизнес инициативи. Денят носи успех за тези, които изпреварят действията на конкуренцията. До вечерта може да се очаква обединение на група хора срещу личните ви интереси и позиции. Трудно ще се разбирате с близките и децата. Навлизате в конфликтен период, в който се очертават имотни и наследствени претенции. Част от спонсорите ви може да бъдат привлечени в противниковия лагер. Не се претоварвайте, щадете сърцето.\n\nРабота-5\n\nПари-5\n\nЛюбов-5\n\nКъсмет-4\n\nЗдраве-4\n\n \n\n \n\nДева 23 август – 22 септември\n\nКрай с изчаквателната политика. Ако искате да заемете престижни лични и делови позиции. Стартирайте днес най-важните си проекти. Тръбачът-съдба свири сбор и ни събира под знамената на съвместната ни инициатива и творческа активност. Сега е момента да търсите нови партньори и съюзници, да подписвате колективни трудови договори и да влизате в нова среда, която ще защити и подсигури продуктите на труда ви. Самотниците ще приживеят тежка вечер, нуждаем се от много любов и утеха.\n\nРабота-6\n\nПари-5\n\nЛюбов-4\n\nКъсмет-5\n\nЗдраве-5\n\n \n\n \n\nВезни 23 септември – 22 октомври\n\nЛуната напуска вашия знак, но ентусиазмът ви за работа и творчество непрекъснато ще нараства. Всичко, което започнем днес ще ни проправи път към върховете на постиженията и славата. И парите няма да се без значение, така че действайте и бъдете максимално активни. В този ден сетивата са изострени до краен предел. Не използвайте силни парфюми и внимавайте с миризмите, които може да отблъснат. Който е в час с феромоните може да си ги осигури и да привлече когото си поиска. И така нагласени с тях посетете спонсорите си.\n\nРабота-5\n\nПари-5\n\nЛюбов-6\n\nКъсмет-5\n\nЗдраве-5\n\n \n\n \n\nСкорпион 23 октомври – 22 ноември\n\nЛуната навлиза във вашия знак и върви към пълнолуние. Денят засилва страсти и желания, но на първо време е добре да се подсигурите материално и професионално и тогава да мислите за секс и любов. Тази вечер може да завладеете всяко сърце. Самотата трудно се понася. Склонни сме на всякакви компромиси, за да сме с друг. Сложете край на изчаквателната политика и действайте активно по всички направления на личната ви амбиция. Днес и утре ще постигнете максималното в ситуацията, в която се намирате.\n\nРабота-6\n\nПари-6\n\nЛюбов-6\n\nКъсмет-5\n\nЗдраве-5\n\n \n\n \n\nСтрелец 23 ноември – 21 декември\n\nНе се колебайте да задвижите отдавна подготвените проекти. До два дни може да привлечете стабилни спонсори. Сега е момента да се обединят сили, средства и интереси, да се преследват взаимно изгодни цели и да се търси път към едно сърце. Чувствата взимат връх над разума. Който владее триковете на любовната магия ще привлече нужните му хора. Въпросът е дали си струва всичко това и дали сте на път към точния човек. В този ден по-сигурното е, че може да се спечелят пари и участия в творчески проекти.\n\nРабота-6\n\nПари-6\n\nЛюбов-4\n\nКъсмет-5\n\nЗдраве-5\n\n \n\n \n\nКозирог 22 декември - 20 януари\n\nДенят носи големи обещания и надежди. Не бързайте. Рано сутринта може да направите грешен ход и да изплашите „птичето” което може да кацне на рамото ви и да ви дари с пари и мечти. Каквото предприемете следобед ще донесе повече късмет и шансове да се развие благоприятно за вас. Оставете конкуренцията да се провали или да се откаже и действайте в перспектива. Спазвайте диета. Тялото и душата лесно се освобождават от натрупаната шлака. Не оставайте сами вечерта, бъдете с любимите ви хора, прочистете връзките.\n\nРабота-5\n\nПари-4\n\nЛюбов-5\n\nКъсмет-5\n\nЗдраве-4\n\n \n\n \n\nВодолей 21 януари – 19 февруари\n\nСтанете рано и задвижете бързо важните си начинания и проекти. Подпишете нов договор и се явете първи на изпит или конкурс. С напредването на деня един по един шансовете ви се изнизват като монети през скъсан джоб. До вечерта може да останете само със скъсаните чувства и провалените възможности и да ви обхване тежка меланхолия. Нека тези, които ви обичат да бъдат до вас и да се опитат да ви улеснят в трудния избор. Не се оглеждайте дълго в гледало, то отваря мост към други светове, а вашия свят е тук и сега.\n\nРабота-5\n\nПари-5\n\nЛюбов-5\n\nКъсмет-4\n\nЗдраве-4\n\n \n\n \n\nРиби 20 февруари – 20 март\n\nПодгответе всичко, не бързайте, подпишете следобед важните си договори и изчакайте с признанията и обясненията в любов. Тази вечер ще е магична. Навлизате в силен период, в който може да имате неща забранени и недостижими преди. Трудно ще устоите на любовните изкушения. Дано отношенията ви не се нуждаят от уточнение. Тази вечер ще има усмивки и сълзи. Постарайте се да приемате нещата не толкова емоционално, но едва ли ще приемете този съвет. Дано поне близките ви са в час с проблемите и ви подкрепят.\n\nРабота-5\n\nПари-5\n\nЛюбов-4\n\nКъсмет-5\n\nЗдраве-5\n\n \n\n \n\nЧ.Р.Д.\n\nЛичната ви година е осмица. Очаквайте придобивки. Време е да уредите имотни и наследствени въпроси. Семейните отношения трябва да се сложат в ред. През 2019 г. ви предстои инвентаризация, която ще даде възможност през 2020г. да тръгнете по нов път, с нови хора и възможности.\n\nРодените днес идват с букет от дарове на съдбата. Никога няма да е празно в живота им. Пълнолунието ще ги направи щастливи и богати с възможности и пари. Ще се появят на точното място в точния момент. Партньор от знака на Скорпиона ще им донесе защита и любов.\n\nЗаченатите днес никога няма да загубят връзката си със света на душите. Прадедите ще ги подкрепят. Често ще ги обхваща необяснимва тъга по нещо загубено и прекрасно.\n\n                    ", "date": "2018.04.28", "title": "Хороскоп за 29 април, неделя"}
{"url": "http://www.monitor.bg/a/view/39481-%D0%92%D1%8A%D0%B7%D0%B4%D1%83%D1%88%D0%BD%D0%BE-%D0%BD%D0%B0%D0%BF%D0%B0%D0%B4%D0%B5%D0%BD%D0%B8%D0%B5-%D0%B2-%D0%99%D0%B5%D0%BC%D0%B5%D0%BD-%D0%B4%D0%B5%D1%81%D0%B5%D1%82%D0%BA%D0%B8-%D0%B1%D1%83%D0%BD%D1%82%D0%BE%D0%B2%D0%BD%D0%B8%D1%86%D0%B8-%D1%81%D0%B0-%D0%B7%D0%B0%D0%B3%D0%B8%D0%BD%D0%B0%D0%BB%D0%B8/", "text": "\n                    \nДесетки йеменски бунтовници хуси, сред които и командири, загинаха при въздушен удар в столицата Сана, нанесен от водената от Саудитска Арабия коалиция, предаде Франс прес.\n\nТелевизия \"Ал Арабия\" съобщи за 38 загинали при удара, насочен срещу сграда на вътрешното министерство, контролирана от хусите. Йеменските бунтовници са поддържани от Иран, регионален съперник на Саудитска Арабия, отбелязва АФП. Саудитската държавна телевизия \"Екбария\" съобщи, че сред загиналите има най-малко двама ръководители на хусите.\n\nБунтовниците потвърдиха, че по контролираната от тях столица е бил нанесен удар, но не съобщиха подробности.\n\nВъздушното нападение беше обявено в деня, когато в Сана се подготвя погребението на високопоставения политически лидер на хусите Салех ас Самад. Той беше убит при прецизен удар на водената от Рияд коалиция в йеменската провинция Ал Худайда. Според \"Ал Арабия\" срещата, която е била мишена на удара, е имала за цел да подготви погребалната церемония.\n\nКоалицията засили атаките срещу бунтовниците в момент, когато се очаква новият американски държавен секретар Майк Помпейо да посети Рияд. Това ще е първата му среща със саудитските лидери след заемането на поста. Очаква се те да обсъдят Иран, Йемен, Сирия и бъдещето на Ерусалим, отбелязва АФП.\n\nПрез 2015 г. Саудитска Арабия застана начело на коалиция, целяща да възстанови законното правителство в Йемен. То беше прогонено от Сана и от северната част на страната от силите на бунтовниците. Конфликтът доведе до смъртта на близо 10 000 души и до най-тежката хуманитарна криза в света според ООН.\n\nКонфликтът прераства във война между Иран и Саудитска Арабия, водена чрез съюзниците им, отбелязва АФП.\n\n\n\n\n \n                    ", "date": "2018.04.28", "title": "Въздушно нападение в Йемен, десетки бунтовници са загинали"}
{"url": "http://www.monitor.bg/a/view/52631-%D0%9E%D1%81%D1%82%D0%B0%D0%B2%D0%B8%D1%85%D0%B0-%D0%91%D0%B8%D0%BB-%D0%9A%D0%BE%D0%B7%D0%B1%D0%B8-%D0%BF%D0%BE%D0%B4-%D0%B4%D0%BE%D0%BC%D0%B0%D1%88%D0%B5%D0%BD-%D0%B0%D1%80%D0%B5%D1%81%D1%82/", "text": "\n                    \nСъд в Нористаун, Пенсилвания, постанови да бъде поставен под домашен арест чернокожият актьор и телевизионен водещ Бил Козби, който бе признат за виновен в сексуално насилие, съобщи АП.\n\nКозби не трябва да напуска дома си в предградията на Филаделфия до обявяване на присъдата му. Освен това актьорът ще трябва да носи датчик, проследяващ придвижванията му.\n\nКозби може да излиза от дома си единствено за срещи с адвокатите си и за посещения при лекари, след като е получил разрешение за това. Очаква се присъдата му да бъде оповестена до 60 или 90 дни.\n\nМеждувременно стана ясно, че университетът Темпъл във Филаделфия е лишил комика Козби от почетната степен, която му присъди през 1991 г.\n\n\n \n                    ", "date": "2018.04.28", "title": "Оставиха Бил Козби под домашен арест"}
{"url": "http://www.monitor.bg/a/view/64869-%D0%9A%D0%BB%D0%BE%D1%88%D0%B0%D1%80-%D0%B2%D0%BB%D0%B8%D0%B7%D0%B0-%D0%B2-%D0%B7%D0%B0%D1%82%D0%B2%D0%BE%D1%80%D0%B0-%D0%B7%D0%B0%D1%80%D0%B0%D0%B4%D0%B8-%D0%BE%D1%82%D0%BA%D1%80%D0%B0%D0%B4%D0%BD%D0%B0%D1%82-%D1%87%D0%B0%D0%B4%D1%8A%D1%80/", "text": "\n                    Ефективна присъда от 4 месеца престой в затвора получи клошар от миньорското градче Раднево, който застана пред Темида за кражба на стар рекламен чадър на Кока-Кола. Ненавършилият 30-годишна възраст Ангел С., който има зад гърба си половин дузина предходни осъждания за кражби, задигнал рекламното съоръжение през нощта на 29 срещу 30 октомври м.г. от местния пазар. Мъжът успял да разкъса теловете, с което то било закрепено, премахнал тентата и замъкнал алуминиевата стойка до пункт за скрап, където получил за метала 12,15 лв. Парите били употребени още същия ден за покупката на алкохол.\n\nЗа лош късмет на Ангел лицето му било запечатано от охранителна камера в близост до сергията на земеделския производител, чиято собственост е бил чадърът, закупен преди три години за 88 лв. Напразни останали обясненията на подсъдимия, че възприел веща като непотребна и жалбата, че си наранил дланите докато късал с ръце ръждясалите телове.\n\nПрисъдата трябва да се изтърпи при първоначален строг режим, тъй като кражбата е извършена в условията на опасен рецидив. Осъденият ще трябва да заплати и 60,32 лв., за досъдебните разходи.\n                    ", "date": "2018.04.28", "title": "Клошар влиза в затвора заради откраднат чадър"}
{"url": "http://www.monitor.bg/a/view/57595-%D0%94%D0%B8%D1%80%D0%B5%D0%BA%D1%82%D0%BE%D1%80%D1%8A%D1%82-%D0%BD%D0%B0-%D0%BF%D1%80%D0%B8%D1%80%D0%BE%D0%B4%D0%B5%D0%BD-%D0%BF%D0%B0%D1%80%D0%BA-%D0%A1%D1%82%D1%80%D0%B0%D0%BD%D0%B4%D0%B6%D0%B0-%D0%B5-%D1%83%D0%B2%D0%BE%D0%BB%D0%BD%D0%B5%D0%BD-%D0%B4%D0%B8%D1%81%D1%86%D0%B8%D0%BF%D0%BB%D0%B8%D0%BD%D0%B0%D1%80%D0%BD%D0%BE/", "text": "\n                    \nДиректорът на природен парк „Странджа“ инж. Стефан Златаров е уволнен от Изпълнителната агенция по горите заради нарушения на финансовата и трудова дисциплина, съобщава БГНЕС, позовавайки се на земеделския министър Румен Порожанов.\n\nТрудовото правоотношение на директора на природния парк е прекратено със заповед от 10 април 2018 г. По думите на Порожанов към настоящия момент Изпълнителната агенция по горите не е подавала сигнали до прокуратурата за извършени престъпления, тъй като одитните доклади не съдържали факти и доказателства в тази насока. Според проверките до момента от Изпълнителната агенция по горите и Регионална дирекция по горите в Бургас, в чийто териториален обхват попада парк „Странджа“, няма нарушения при усвояването на средствата по оперативни програми, съфинансирани от ЕС, както и присвояването им от длъжностни лица.\n\nУстановен е размерът на неверифицираните средства на природен парк „Странджа“ по Оперативна програма „Околна среда 2007-2013 г.“ По единия от проектите сумата на предоставената безвъзмездна финансова помощ е в размер на 734 058 лева, като от тях сумата на неверифицирани разходи по проекта е в размер на 105 859,06 лева и не подлежи на обжалване, тъй като Изпълнителната агенция по горите е била информирана след законовия срок за подаване на възражение.\n\nПо втория проект предоставената безвъзмездна финансова помощ е в размер на 7 821 000 лева, като след незабавно предприетите мерки от страна на Изпълнителната агенция по горите и възражение, остатъкът на неверифицираните разходи е в размер на 115 548,22 лева за 2014 г. и 2015 г., се казва в писмен отговор на министъра.\n\n\n \n                    ", "date": "2018.04.28", "title": "Директорът на природен парк „Странджа“ е уволнен дисциплинарно"}
{"url": "http://www.monitor.bg/a/view/59140-%D0%A0%D0%B8%D0%B1%D0%B0%D1%82%D0%B0-%D0%B2-%D0%A7%D0%B5%D1%80%D0%BD%D0%BE-%D0%BC%D0%BE%D1%80%D0%B5-%D0%BD%D0%B0%D0%BC%D0%B0%D0%BB%D1%8F%D0%B2%D0%B0-%D0%B0%D0%BB%D0%B0%D1%80%D0%BC%D0%B8%D1%80%D0%B0%D1%82-%D1%80%D0%B8%D0%B1%D0%B0%D1%80%D0%B8-%D0%BE%D1%82-%D0%A8%D0%B0%D0%B1%D0%BB%D0%B0/", "text": "\n                    \nРибните запаси в Черно море намаляват. Липсва подходяща инфраструктура за домуване на лодките. Наблюдава се свръх популация на рапан и уловът му с нерегламентирани съдове.\n\nЗа това алармираха рибари от Шабла на срещата с рибарската общност и директора на Изпълнителната агенция по рибарство и аквакултури (ИАРА) доц. д-р Галин Николов. На нея присъстваха и кметът на Община Шабла Мариян Жечев, Атанас Чолаков – началник сектор „Рибарство и контрол“ – Добрич, както и Йордан Раев – началник отдел „Рибарство и контрол“.\n\nОтносно улова на рапан с нерегламентирани съдове, доц.Николов отговори, че е възможно да се въведе квота за улова му.\n\nДруг проблем, с който се сблъскват местните, е узаконяване на ловенето на попчета с вентери (вид кош), който според рибарите е най-хуманният начин и предпазва дребния улов.\n\nПодчертано бе, че досега субсидии за рибари няма. Доц. Николов съобщи, че от 13 април до 12 юни т. г. ще могат да се подават проектни предложения по мярка 1.7, в която са заложени над 6 млн. лв. и която подпомага именно дребномащабния риболов.\n\nСрещата е инициирана от директора на ИАРА. Той съобщи, че за него това е първа среща с рибарите от община Шабла, на която той очаква да чуе всички техни проблеми и в бъдеще да може свободно да разговаря с тях и да постави за разглеждане на по-високо ниво неуредиците в Закона. Николов каза още, че той отговаря за всички рибари и не трябва да се разделя риболовът на дребномащебен и промишлен. Друг важен въпрос, който ще се опита да разреши, е разпределянето на квотата за калкан и траленето, при който се създава конфликтни ситуации между големите кораби и малките лодки на местните рибари.\n\nСред конкретните предложения са искането да се забрани траленето в двумилната зона и в морските зони по Натура. Рибарите искат още при провеждането на консултативни съвети в Министерството на земеделието и горите, част от която е и ИАРА, да има представители на дребномащабния риболов, т.е. да има кой да защитава интересите на обикновения рибар.\n\nОт местната общност съобщиха, че предоставят извънбордов двигател за нуждите на инспекторите на ИАРА.\n\n\n \n                    ", "date": "2018.04.28", "title": "Рибата в Черно море намалява, алармират рибари от Шабла"}
{"url": "http://www.monitor.bg/a/view/20220-%D0%9D%D0%B0%D0%BB%D0%B0%D0%B3%D0%B0%D1%82-%D1%81%D1%82%D1%80%D0%BE%D0%B3%D0%B8-%D0%BE%D0%B3%D1%80%D0%B0%D0%BD%D0%B8%D1%87%D0%B5%D0%BD%D0%B8%D1%8F-%D0%B7%D0%B0-%D0%B8%D0%B7%D0%BF%D0%BE%D0%BB%D0%B7%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D1%80%D0%B0%D1%81%D1%82%D0%B8%D1%82%D0%B5%D0%BB%D0%BD%D0%B8-%D0%BC%D0%B0%D0%B7%D0%BD%D0%B8%D0%BD%D0%B8-%D0%B2-%D0%BC%D0%BB%D0%B5%D1%87%D0%BD%D0%B8%D1%82%D0%B5-%D0%BF%D1%80%D0%BE%D0%B4%D1%83%D0%BA%D1%82%D0%B8/", "text": "\n                    \nЩе бъдат наложени строги ограничения за използването на растителни мазнини в млечните продукти. Това заяви в Сливен министърът на земеделието, храните и горите Румен Порожанов.\n\n\"Твърдо сме решени да прекратим практиката с влагането на растителни мазнини в млечните продукти\", увери министърът по време на откриването на Националното изложение по животновъдство.\n\n\"Някои ферми влагат растителни мазнини, това се вижда от потребителите и компрометира качеството на българските сирена и кашкавали\", подчерта Порожанов.\n\nВ началото на седмицата земеделското министерство публикува за обществено обсъждане промяна в наредба, която забранява в едно и също млекопреработвателно предприятие да се преработват мляко и растителни мазнини. В документа се посочва, че фирмите трябва да изберат да работят само истински млечни продукти - с мляко или имитиращи - с растителни мазнини.\n\nЗасилени проверки върху качеството на млечните продукти ще извършва Министерството на земеделието и храните, съобщи още министър Порожанов. За целта към министерството ще бъде създадено специализирано звено, което ще работи независимо и паралелно на Българската агенция за безопасност на храните (БАБХ).\n\nОсвен в млечния сектор, ще се извършват проверки и в етерично-маслодайната промишленост, както и там, където може да се злоупотребява с качеството на влаганите в готовата продукция суровини.\n\nСлед изтичане на нормативния срок ще бъде въведена забрана за използване на палмови мазнини в млечните предприятия. Тази забрана няма да касае фирмите, произвеждащи имитиращи продукти и сладкарски изделия, уточни министър Порожанов.\n\n\n\n\n \n                    ", "date": "2018.04.28", "title": "Порожанов: Ще проверяваме за растителни мазнини в млечните продукти"}
{"url": "http://www.monitor.bg/a/view/77717-%D0%91%D0%BE%D1%80%D0%B8%D1%81%D0%BE%D0%B2-%D0%B8-%D0%90%D0%BD%D1%85%D0%B5%D0%BB-%D0%93%D1%83%D1%80%D0%B8%D1%8F-%D0%BE%D0%B1%D1%81%D1%8A%D0%B4%D0%B8%D1%85%D0%B0-%D0%BF%D1%80%D0%B8%D1%81%D1%8A%D0%B5%D0%B4%D0%B8%D0%BD%D1%8F%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D0%BA%D1%8A%D0%BC-%D0%9E%D0%98%D0%A1%D0%A0/", "text": "\n                    \nМинистър-председателят Бойко Борисов и генералният секретар на Организацията за икономическо сътрудничество и развитие (ОИСР) Анхел Гурия са обсъдили действията на България за присъединяване към организацията. Това съобщиха от правителствената пресслужба.\n\nАнхел Гурия е изразил своята подкрепа за българската кандидатура. Посочено е било, че страната ни се придържа към основните принципи на отворената пазарна икономика, демократичния плурализъм, воля за реформи и зачитането на правата на човека. Високо са били оценени ускореният икономически растеж, ниската безработица, ниският външен дълг и почти нулев бюджетен дефицит.\n\nГурия е приветствал и приемането от кабинета на пътна карта, в която са заложени дейности за ускоряване на подготовката за присъединяване към организацията.\n\nПремиерът Борисов е подчертал консенсуса в България по отношение на членството на страната ни в ОИСР. Той е посочил, че то се подкрепя както от основните политически сили, така и от работодателските и синдикалните организации. Министър-председателят е информирал за създадения постоянно действащ междуведомствен механизъм за координация на действията по присъединяването.\n\nПрисъединяването на България към ОИСР е един от външнополитическите приоритети на страната, припомнят от пресслужбата на кабинета. Организацията за икономическо сътрудничество и развитие е международна организация на развитите държави, която има за цел сътрудничество за намиране на решения на общите проблеми в икономическата и социалната сфера, в областта на околната среда, образованието и пазара на труда.\n\n\n \n                    ", "date": "2018.04.28", "title": "Борисов и Анхел Гурия обсъдиха присъединяването на България към ОИСР"}
{"url": "http://www.monitor.bg/a/view/78694-%D0%A8%D0%BE%D1%84%D1%8C%D0%BE%D1%80-%D0%BF%D0%BE%D1%87%D0%B8%D0%BD%D0%B0-%D0%B4%D0%BE%D0%BA%D0%B0%D1%82%D0%BE-%D0%BA%D0%B0%D1%80%D0%B0-%D0%B1%D1%83%D1%81-%D0%BD%D0%B0-%D0%BF%D1%8A%D1%82%D1%8F-%D0%9B%D0%BE%D0%B2%D0%B5%D1%87-%D0%A2%D1%80%D0%BE%D1%8F%D0%BD/", "text": "\n                    \nПътнически микробус е катастрофирал на пътя Ловеч - Троян при разклона за ловешкото село Хлевене, съобщиха от ОДМВР - Ловеч. Инцидентът е станал около 14 часа днес. Изясняват се причините за случилото се. Водачът на микробуса е починал, най-вероятно от инфаркт. Причината за смъртта му ще установи аутопсията.\n\nМикробусът е излязъл от пътното платно и се е спрял в храстите.\n\nПри катастрофата няма пострадали пътници.\n\n\n \n                    ", "date": "2018.04.28", "title": "Микробус катастрофира край Ловеч, шофьорът получил инфаркт"}
{"url": "http://www.monitor.bg/a/view/64715-%D0%90%D0%B2%D1%82%D0%BE%D0%B1%D1%83%D1%81-%D1%81%D0%B5-%D0%B7%D0%B0%D0%BF%D0%B0%D0%BB%D0%B8-%D0%B2-%D0%B4%D0%B2%D0%B8%D0%B6%D0%B5%D0%BD%D0%B8%D0%B5-%D0%BA%D1%80%D0%B0%D0%B9-%D0%92%D0%B5%D1%82%D1%80%D0%B5%D0%BD-%D0%BD%D1%8F%D0%BC%D0%B0-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8/", "text": "\n                    \nАвтобус се самозапали край Ветрен, предаде Би Ти Ви. Той е превозвал работнички от Пазарджик и Ветрен за Ихтиман. Инцидентът е станал след 15 ч.\n\nЗа щастие инцидентът се е разминал без пострадали.\n\nСпоред очевидци автобусът спрял, след което бил обхванат от гъст пушек.\n\nШофьорът и служителите от близката бензиностанция успели да загасят с пожарогасители пламъците в двигателния отсег на превозното средство.\n\n\n \n                    ", "date": "2018.04.28", "title": "Автобус се запали в движение край Ветрен, няма пострадали"}
{"url": "http://www.monitor.bg/a/view/77875-%D0%9F%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8%D1%82%D0%B5-%D0%B8%D0%BC%D0%B0%D0%BD%D1%8F%D1%80%D0%B8-%D0%BF%D1%80%D0%BE%D0%BA%D0%BE%D0%BF%D0%B0%D0%BB%D0%B8-%D0%BE%D0%B3%D1%80%D0%BE%D0%BC%D0%BD%D0%B0-%D0%BF%D0%BE%D0%B4%D0%B7%D0%B5%D0%BC%D0%BD%D0%B0-%D0%B3%D0%B0%D0%BB%D0%B5%D1%80%D0%B8%D1%8F/", "text": "\n                    \nДвамата мъже, които бяха намерени в петък по обед в безпомощно състояние над родопското село Храбрино, били открити от спасителните екипи в прокопана от самите тях подземна галерия наред гората, а не както се твърдеше преди това в пещера, съобщи Би Ти Ви.\n\nПострадалите са баща и син и са настанени в пловдивската токсикология заради вдишване на отровни газове.\n\nНеобичайното подземно съоръжение се намира в трудно достъпна местност. Двамата мъже, които са го изкопали, не са местни хора. В Храбрино са изумени от случилото се, защото на мястото няма иманярски легенди.\n\nПодземното съоръжение е изграждано в пълна тайна месеци наред и е укрепено.\n\nДвамата мъже допускат фатална грешка и поставят бензиновия агрегат, с който черпили ток за къртача си, на входа на подземието.\n\nСпоред лекарите вече няма пряка опасност за живота на двамата мъже, изкопали мистериозното съоръжение.\n\n\n \n                    ", "date": "2018.04.28", "title": "Пострадалите иманяри прокопали огромна подземна галерия"}
