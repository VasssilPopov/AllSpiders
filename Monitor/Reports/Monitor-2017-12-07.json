{"url": "http://www.monitor.bg/a/view/55929-%D0%9F%D0%BE%D0%B4%D0%BF%D0%B8%D1%81%D0%B2%D0%B0%D0%BC%D0%B5-%D0%B2-%D1%81%D1%8A%D0%B1%D0%BE%D1%82%D0%B0-%D1%81%D1%8A%D1%81-%D0%A1%D1%8A%D1%80%D0%B1%D0%B8%D1%8F-%D0%B7%D0%B0-%D0%BF%D0%BE%D0%BD%D0%B8%D1%81%D0%BA%D0%B8%D1%8F-%D1%80%D0%BE%D1%83%D0%BC%D0%B8%D0%BD%D0%B3-%D0%9E%D0%91%D0%97%D0%9E%D0%A0/", "text": "Борисов поиска умни КПП-та с едно гише по границите \n                    Правителствата на България и Сърбия ще подпишат в събота меморандума за намаляване на тарифите за роуминга. Утре премиерът Бойко Борисов заминава за западната ни съседка, където ще се срещне със сръбския президент Александър Вучич и премиерите на Гърция и Румъния Алексис Ципрас и Михай Тудосе.\n\nТова е втората среща в този формат, след тази в началото на октомври във Варна, на която домакин бе Борисов. Сега срещата на върха е в Белград, а четиримата лидери ще обсъдят икономическото сътрдуничество, транспортната и енергийната свързаност между държавите, регионалната стабилност, както и бъдещето еврочленоство на Сърбия. Очаква се фокус да бъде поставен и върху Западните Балкани и европейската перспектива на държавите в региона, което е един от приоритетите и на БГ председателството на ЕС. Именно заради спогодбата за падането на роуминга заедно с Борисов за\n\n \n\n\n\n \n\nМеждувременно днес Борисов се срещна със сръбския премиер Ана Бърнабич, която бе у нас за работната среща на лидерите от страните от Западните Балкани със Световната банка. Развитието на инфраструктурните проекти между България и Сърбия ще спомогне за свързаността на целия регион, заявил Борисов по време на разговорите. Двамата оценили високо напредъка по проектите от взаимен интерес - строителството на магистралата Ниш - София и електрификацията на железопътната линия Ниш - българска граница. Като приоритет пък било посочено изграждането на газопреносната връзка между двете държави. Борисов и Бърнабич определили и голямата икономическа полза, която ще има от проектите за модернизацията на шлюзовете на Железни врата и на пристанището в Бръчко на р. Сава.\n\n„На Балканите всички трябва да бъдем като пръстите на ръцете.\n\n \n\n\n\n \n\nТрябва да сме заедно“. Това заяви министър-председателят Бойко Борисов по време на брифинг след форума за регионалната интеграция на Балканите. Според него „историята си е история“, но хубаво от войните не сме видели. По думите му всичко лошо в България се е случило по времето на кризата в бивша Югославия. Тогава се създали и контрабандата, и организираната престъпност. „Целият регион понесе огромни, огромни щети от тая война. Днес всички стоим на една маса“, изтъкна Борисов. Той добави, че Европа си има достатъчно проблеми с Брекзита, както и достатъчно проблеми вътре в Съюза, за да си генерира още един. „Ние трябва да отидем пред тях мъдри, умни с инфраструктура, магистрали и жп линии, коридори 8 и 10“, призова той останалите си колеги.\n\nПремиерът каза още, че трябва да се изгражда всичко едновременно, т. е. докато се разкопава за пътна инфраструктура да се изгражда и дигиталната инфраструктура. „Както Силвестър Сталоун скоро беше казал „В България и на лов за вълци да отидеш, пак има интернет там. Това трябва да бъде в целите Балкани. Не можем да имаме роуминг с Македония за 20-30 лева на минута разговор“, обясни премиерът.\n\nСпоред него е необходимо да се направят и отворени, умни КПП-та с едно гише. „А това, чрез тол системите, които ще развием на Балканите, ще даде възможност предварително, авансово да можем да харчим пари за изграждането на дигиталната и другата инфраструктура“, добави той. Борисов бе категоричен, че не могат да остават бели петна и да има държави като Албания, Косово, Черна гора, както и Босна и Херцеговина, които да не са членки на Европейския съюз.\n\n„Не може като тръгнем сега от София Сърбия да е не е в ЕС, после Хърватия, Словения, Австрия, Германия всички да са. Тези празни петна не може да ги има и зависи само от нас. Имаме редкия шанс с мъдрост да убедим колегите в Брюксел, че не носим проблем, а носим просперитет. Най-красивият регион са Балканите. Работливи хора, страхотна природа, ресурси. Морета от Адриатика, от Егейско до Черно море, Дунава пресича болшинството държави“, коментира още Бойко Борисов.\n\n \n\n \n\n\n\n\n\n \n\nСветовната банка е готова да финансира със 150-200 милиона долара търговията и транспорта, с които да помогне на страните в региона за бързо преминаване през границите на хора и стоки, каза главният изпълнителен директор на Световната банка Кристалина Георгиева по време на срещата. По думите й трябва да се погледне по-сериозно на транспортните връзки и на потенциала на ИТ сектора в региона. „По отношение на транспортните връзки, това, което искаме да видим, е движението на стоки и хора в нашия регион да се ускори с по-качествена инфраструктура и с въвеждането на интелигентни технологии. Да превърнем физическите опашки във виртуални. Да дадем възможност за едно гише на всяка граница и процедури, които позволяват търговията да върви по-бързо“, бе категорична тя.Така ще се постигне ефектът, който има на ГКПП \"Капитан Андреево\" между България и Турция, посочи тя. Това ще стимулира икономически връзки, ще създаде повече работни места и по-високо качество на живота на хората, подчерта тя.\nСтраните от Западните Балкани имат огромен потенциал за интеграция и с поемане на председателството на СЕ България има възможност този потенциал да бъде реализиран, каза Георгиева.\n\n \n                    ", "date": "2017.12.07", "title": "Подписваме в събота със Сърбия за по-ниския роуминг (ОБЗОР)"}
{"url": "http://www.monitor.bg/a/view/31901-%D0%A2%D1%80%D0%B0%D0%BF%D0%B5%D0%B7%D0%B0%D1%80%D0%B8%D1%8F-%D1%89%D0%B5-%D1%85%D1%80%D0%B0%D0%BD%D0%B8-%D0%B1%D0%B5%D0%B4%D0%BD%D0%B8-%D1%83%D1%87%D0%B5%D0%BD%D0%B8%D1%86%D0%B8/", "text": "\n                    От началото на декември в Пазарджик работи още една трапезария за социално слаби ученици. За поредна година градската организация на БЧК предоставя топъл обяд на ученици в неравностойно социално положение. В продължение на 77 дни през учебната 2017/2018 година 30 деца от СОУ „Петър Берон“ в Пазарджик ще получават топъл обяд, приготвян  от фирма „Хашъмов“ ООД  гр.Пазарджик. Превърнала се в  традиция инициативата се реализира в рамките на проект „Топъл обяд за деца и млади хора в риск“ финансиран от Партньорска мрежа благотворителност на БЧК.“\n                    ", "date": "2017.12.07", "title": "Трапезария ще храни бедни ученици"}
{"url": "http://www.monitor.bg/a/view/57288-%D0%9C%D0%B0%D0%B9%D0%BA%D0%B0-%D1%85%D0%B2%D1%8A%D1%80%D0%BB%D0%B8-%D0%B1%D0%B5%D0%B1%D0%B5-%D1%82%D0%BE-%D1%81%D0%B8-%D0%BD%D0%B0-%D0%BD%D0%B5%D0%BF%D0%BE%D0%B7%D0%BD%D0%B0%D1%82%D0%B0-%D0%B8-%D0%B8%D0%B7%D0%B1%D1%8F%D0%B3%D0%B0/", "text": " Бащата на 8-месечно момиченце го оставил на грижите на бившата си съпруга\n                    \n                    ", "date": "2017.12.07", "title": "Развален телефон вдигна на крак пернишката полиция (ОБНОВЕНА)"}
{"url": "http://www.monitor.bg/a/view/62313-%D0%94%D0%B5%D0%BD%D0%BE%D0%BD%D0%BE%D1%89%D0%BD%D0%B8-%D0%B0%D0%B2%D1%82%D0%BE%D0%B1%D1%83%D1%81%D0%B8-%D0%B2-%D0%A1%D0%BE%D1%84%D0%B8%D1%8F-%D0%B7%D0%B0-8%D0%BC%D0%B8-%D0%B4%D0%B5%D0%BA%D0%B5%D0%BC%D0%B2%D1%80%D0%B8/", "text": "\n                    Столичната община ще пусне денонощни автобуси в нощта на Студентския празник.\n\nАвтобусите от линиите 94 и 280 ще обслужват столичани през нощта на 8-ми срещу 9-ти декември. Превозните средства ще се движат през 75 минути. Маршрутите на двата автобуса се движат от центъра на столицата през „Цариградско шосе“ до жк. „Студентски град“.\n                    ", "date": "2017.12.07", "title": "Денонощни автобуси в София за 8-ми декември"}
{"url": "http://www.monitor.bg/a/view/54217-%D0%A0%D0%B5%D0%BA%D0%BE%D1%80%D0%B4%D1%8C%D0%BE%D1%80%D0%B8-%D1%81%D0%BC%D0%B5-%D0%BF%D0%BE-%D1%82%D1%80%D0%BE%D1%88%D0%B5%D0%BD%D0%B5-%D0%BD%D0%B0-%D0%BA%D1%80%D0%B0%D0%BA%D0%B0-%D0%B8-%D0%B3%D0%BB%D0%B0%D0%B2%D0%B8-%D0%BF%D0%BE-%D1%81%D0%BA%D0%B8-%D0%BF%D0%B8%D1%81%D1%82%D0%B8%D1%82%D0%B5/", "text": "8 са смъртните случаи в резултат на самонадеяност през 2016-а\n                    Българите са рекордьори по трошене на крака, ръце и глави по ски пистите. Това съобщиха от Планинската спасителна служба при Българския червен кръст.2343 са случаите на закъсали скиори, които са спасявани от доброволците на ПСС от 2011 г. до сега. Не малка част от тях са били извън очертаните трасета, съобщи директторът на ПСС Емил Нешев и уточин, че само през миналата година са викани спасители за 277 закъсали на пистите. Той предупреди скиорите, които за първи път ще отидат да карат ски, че обикновено най-много травми има в първия ден от сезона. По думите му монго по-труден за каране е изкуственият сняг.Спасителната дейност е доста скъпа, тъй като се използват специфични съоръжения, каза пък зам.-председателят на ПСС Веселин Ганчев и призова хората да се застраховат, когато отиват в планината.Рекордьори сме и по губене в планината, стана ясно още от информация на ПСС при БЧК. Планинските спасители са оказали помощ на 2514 човека само през тази година, като за измъкването им от пропасти, дерета и намиране на трудно достъпни места са направени 94 спасителни акции. Смъртните случаи през 2016 година са осем.Основната причина за инциденти в планината е надценяване на собствените възможности, обясни директорът на Планинската спасителна служба Емил Нешев. Той изрази надежда, че хората ще спазват планинарската етика, което би помогнало да не се попада в тежки ситуации. Българските планини са предвидими, просто не бива да се тръгва на туризъм без предварителна информация за температурите, условията, евентуална лавинна опасност, неподходящо облекло и без застраховка, обясни Емил Нешев. Планината си има правила и всички сме длъжни да се съобразяваме с тях, каза още той и подчерта, че ПСС е напълно готова за новия зимен сезон.От Планинската спасителна служба отново повдигнаха въпроса за регламентиране на доброволческата дейност.Държавата е длъжник в това отношение. необходимо е народните представители да приемат Закон за доброволчеството, колкото е възможно по-скоро, изтъкна заместник – председателят на ПСС Веселин Ганчев. Той припомни бедствието във Варна от преди близо три години, когато доброволци бяха уволенени от работа. \n\n\n                    ", "date": "2017.12.07", "title": " Рекордьори сме по трошене на крака и глави по ски пистите"}
{"url": "http://www.monitor.bg/a/view/22034-%D0%A0%D0%BE%D0%BC%D0%B8-%D0%BE%D1%82-%D0%92%D0%B8%D0%B5%D1%82%D0%BD%D0%B0%D0%BC%D1%81%D0%BA%D0%B8%D1%82%D0%B5-%D0%BE%D0%B1%D1%89%D0%B5%D0%B6%D0%B8%D1%82%D0%B8%D1%8F-%D0%9A%D0%BB%D0%BE%D1%88%D0%B0%D1%80%D0%B8-%D0%B8-%D0%BF%D0%B8%D1%8F%D0%BD%D0%B8%D1%86%D0%B8-%D0%BF%D0%B0%D0%BB%D1%8F%D1%82-%D0%B3%D1%83%D0%BC%D0%B8-%D0%B8-%D1%82%D1%80%D0%BE%D0%B2%D1%8F%D1%82-%D0%A1%D0%BE%D1%84%D0%B8%D1%8F/", "text": "Замърсяването на въздуха в района 20 пъти над нормата\n                    Клошари и пияници, които по принцип не живеят около или във Виетнамските общежития, са главните виновници за паленето на гуми, пластмаси или кабели в района около „Красна поляна“. Това твърдят ромите от едно от най-замърсените места в столицата.Жители на столичните квартали, \"Красна поляна\", \"Овча купел\" и \"Разсадника\" от години протестират против отровния въздух, който ги трови и искат цялостното събаряне на т.нар. Виетнамски общежития. Те редовно публикуват в социалните мрежи тревожни съобщения и снимки на гъст смог, придружен от силна и задушаваща миризма. Най-мръсният въздух е именно в тези квартали. Жителите се позовават и на конкретни данни-нормата за чист въздух е превишена над 20 пъти в тези райони, като се позовават на информацията от airsofia.info, която е независимата гражданска система за измерване на концентрирани замърсявания на въздуха.Недоволството на гражданите е подкрепено и от още данни. В цялата страна единствено в жк \"Павлово\" е отчетено превишение от 1.06 на допустимата норма за замърсяване с прах (50 mg/m3), посочва още екоагенцията, цитирана от медиите в страната.  Въпреки това ромите, които пребивават във Виетнамските общежития отричат те самите да палят гуми или пластмаси. Според тях виновни са клошари и пияници, които събират материали за вторични суровини и минават през района, където има много пунктове за предаване на материали. „Често ми се случва да виждам някой пияница да седне на земята и да си запали гума, за да се стопли. През това време си кърка спокойно“, съобщи пред „Монитор“ Наско от Виетнамските общежития, който тъкмо цепеше дърва за огрев през зимата, когато се срещнахме с него. „Хората преувеличават, тук се топлим само с дърва и въглища, никога с гуми, пластмаси или кабели. Помислете – ако палим гуми, съседите ще ни се карат, защото ще им очерним прането“, допълва бившият таксиметров шофьор. Наско си спомня далечната 1997 година, когато е дошъл за първи път във Виетнамските общежития със захлас. „Всичко беше чисто, имаше градини с рози, цветя навсякъде, а сега всичко е станало на кочина всеки, който обещаваше да помогне, ни излъга. А сега дори протестират и искат да ни бутат къщите“, жалва се човекът пред репортери на „Монитор“. „През последните години положението става нетърпимо-според нас това е въздушен терор, дори въздушен геноцид. Затова протестираме“, отговориха гражданите от съседните блокове.Недоволството на гражданите се изразява в социалните мрежи чрез Фейсбук групата „Подкрепа за Красна поляна“. Над 1000 души са разочарованите столичани, които са харесали групата и се надяват на скорошно решения на проблема с токсичния въздух. Пост в групата от 3 декември дава стряскащата информация, че при максимална норма от 50, въздухът около Виетнамските общежития е със стойност на токсичност 1118.\n„Днес е поредната вечер на въздушен геноцид, който идва от смърдящите химични боклуци, които се горят в печките и навън във Виетнамските общежития и Факултета“, жалват се от виновниците гражданите. Те отправят и призив към Столичната община “да спре да се прави“, че въздухът в „Красна поляна“, „Западен парк“ и „Овча купел“ бил чист. „Само две спирки към центъра-въздухът е чист, вижда се идеално. В момента мирише ужасно гадно, очите сълзят, кашляме и не може да се спре кашлицата! Който иска да се трови като пали боклуци в печките, няма място в София!“, завършват разгневените жители с потъпкани граждански права.В предишен пост гражданите оправят и апел към министъра на околната среда и водите Нено Димов: „В предаването \"Още от деня\" по БНТ1 каза, че имало подобрение в ситуацията със замърсения въздух в София. Г-н Министре, заповядайте на гости в „Красна поляна“, още тази вечер. Дано намерите блока, че може идвайки насам, да припаднете от ужасния въздух в квартала ни.“.Зам.-кметът на района Николай Вушовски каза, че измерванията на въздуха показват, че съдържанието на вредни емисии е в нормата. Мерки не можело да се вземат, защото сигналите били подавани през нощта, когато било невъзможно да се правят проверки.Граждани контрираха с изказването, че се обаждали на столичния инспекторат, но от там им отговаряли, че имат само една дежурна служителка и нямало как да я пратят през нощта сама във Факултета или във Виетнамските общежития.Жители на „Красна Поляна“ са убедени, че проблемът с паленето на гуми и пластмасови боклуци, които замърсяват въздуха в околността, съществува от няколко години.Даниела Пейчева (22), която живее в квартала сподели, че в района постоянно се носи силна лоша миризма и твърди, че причина за това е горенето на всякакъв вид отпадъци във Виетнамските общежития. Освен това тя каза, че през по-студените дни се образуват облаци от дим, наподобяващи мъгла, които заедно с неприятна миризма, разнасят и мръсотия. Това била причината хората да не простират дрехите по балконите си. В непосредствена близост до общежитията се намира се намира основно училище.Обитател на общежитията, представил се като Наско, заяви, че всичко това са спекулации и хората от квартала си търсели повод за да ги изгонят от квартала. Хората се отоплявали само на дърва и въглища и не горели нищо друго нито в жилищата си, нито навън. Според нето клошари от цяла София се събирали и горели кабели в близката гора, за да извличат метали от тях. Той смята че от там идвала лошата миризма. Също така бил виждал деца да си играят, палейки гуми на открито.\n\n\n                    ", "date": "2017.12.07", "title": "Роми топят клошари за запалените гуми "}
{"url": "http://www.monitor.bg/a/view/78917-%D0%9F%D0%B0%D1%80%D1%87%D0%B5-%D0%BE%D1%82-%D1%82%D0%B5%D1%80%D0%B0%D1%81%D0%B0-%D1%81%D0%B5-%D1%81%D1%80%D1%83%D1%82%D0%B8-%D0%B2%D1%8A%D1%80%D1%85%D1%83-%D1%81%D1%82%D0%BE%D0%BB%D0%B8%D1%87%D0%B5%D0%BD-%D0%B1%D1%83%D0%BB%D0%B5%D0%B2%D0%B0%D1%80%D0%B4/", "text": "\n                    Парче на тереса на жилищна сграда падна върху тротоар на столичния бул. „Мария Луиза“. От общината обясниха пред „Монитор“, че случката станала през нощта срещу четвъртък непосредствено до Лъвов мост в посока центъра на столицата. На мястото веднага пристигнали екипи на пожарната, които са обезопасили района и са започнали да разчистват каменните блокове, заявиха от „Московска“ 33. При падането на орнаменти от сградата по тротоара няма пострадали хора. \n\nГлавният архитект на столицата Здравко Здравков нееднократно е заявявал, че по-опасните сгради в града трябва да се премахват поетапно.Преди 11 години при срутване на сграда в центъра на София загинаха две момичета. 5-етажната постройка на ул. „Алабин“ рухна на 19 септември 2006 година и погреба под развалините пътуващите оттам с кола Деница Ченишева, на 26 години, и Петрина Христова, на 24 години.\n                    ", "date": "2017.12.07", "title": "Парче от тераса се срути върху столичен булевард"}
{"url": "http://www.monitor.bg/a/view/69826-%D0%91%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%BE%D0%BB%D0%B8%D0%B3%D0%B0%D1%80%D1%85%D0%B8%D1%8F-%D0%95%D0%BF%D0%B8%D0%BB%D0%BE%D0%B3-%D0%BD%D0%B0-%D0%BA%D0%BD%D0%B8%D0%B3%D0%B0%D1%82%D0%B0-%D0%9A%D0%B0%D0%BF%D0%B8%D1%82%D0%B0%D0%BB%D0%B8%D1%81%D1%82%D0%B8%D1%82%D0%B5-%D0%BD%D0%B0-%D0%94%D0%A1/", "text": "\n                    Днес, 28 години след края на комунистическата диктатура, прозрачността по отношение на зависимостите към тоталитарните служби е особено наложителна. Внимателното проучване на документите в архива на Комисията по досиетата показва, че мерзостите на щатните и нещатните сътрудници на тези служби имаха опустошително влияние върху обществения живот и морал не само по времето на тоталитаризма, но и впоследствие през демократичния преход. Задълбоченото вникване и анализиране на взаимовръзките на вербовчици и вербовани показва, че голяма част от стопанските и финансовите престъпления на прехода имат задължително своята ченгеджийска закваска. Икономическите досиета на прехода – това е зона, за която има истинска омерта сред симбиозата между тоталитарните служби и посткомунистическото задкулисие. Ние сме единствените, които за пръв път навлязохме в тази „мъртва зона“, зона, която освен че е минирана и в нея се стреля и без предупреждение. Решени сме да разнищим този гордиев възел докрай. Решени сме да почистим тези авгиеви обори – с документи, истинска информация и безапелационно описание на връзките на някогашните комунистически тайни служби и днешните леви и „десни“ политици, приватизатори, „бизнесмени“, медийни босове, протестъри, НПО хрантутници и други подобни. Колумбийският философ Николас Гомес Давила има едно много точно определение какво представлява „комунистът”. Според него това е човек, който очаква държавата да го направи буржоа. Не може да се получи, затова пък по броя на българите, споделящи и практикуващи това разбиране, ние сме си една базово запазена комунистическа страна. Никога няма да се съгласим с онези, които настояват сегашния закон за разкриване на досиетата да бъде скопен или направо отменен, а документите на бившата ДС и РУМНО - унищожени. След което според тяхната сбъркана логика България щяла да се превърне в Аркадия. Истината е точно обратната - закъснялото отваряне на тези мрачни страници, липсата на радикална лустрация и ненаказаността за множество престъпления на извършителите им от тоталитарните тайни служби на комунистическа България са част от най-важните фактори за сбъркания ни преход. Когато човек задълбае в папките и документите, постепенно разбира, че човешката мерзост наистина няма граници. Удивително е как хора, които са били секретни сътрудници, агенти, информатори, явочници и доверени лица на Държавна сигурност, през последните двадесет и осем години окупираха бизнес, медии, научни институти, банки, политически партии, профсъюзи, училища, министерства, работодателски организации. Всичко! И отровиха всичко, до което се докоснаха. Няма как да пропуснем в размислите си и тъжната равносметка за опропастените възможности България да стане нормална държава, а куките и кандидат-куките да получат заслуженото. Конец-делу венец, казват руснаците. Да видим, може пък да има справедливост и на тази земя. Има ли изобщо граници в българската политика за нахалството на куките от Държавна сигурност и РУМНО? \n                    ", "date": "2017.12.07", "title": "Българската олигархия: Епилог на книгата \"Капиталистите на ДС\""}
{"url": "http://www.monitor.bg/a/view/57531-%D0%9A%D0%95%D0%92%D0%A0-%D1%80%D0%B5%D1%88%D0%B0%D0%B2%D0%B0-%D0%B7%D0%B0-%D0%BD%D0%BE%D0%B2%D0%BE%D1%82%D0%BE-%D0%BF%D0%BE%D1%81%D0%BA%D1%8A%D0%BF%D0%B2%D0%B0%D0%BD%D0%B5-%D0%BD%D0%B0-%D0%B2%D0%BE%D0%B4%D0%B0%D1%82%D0%B0/", "text": "\n                    Комисията за водно и енергийно регулиране (КЕВР) се очаква да обяви днес решението си дали водата в 14 града у нас ще поскъпне. Очакванията са скокът в цените да е с до 20%.Повишението би засегнало потребителите в София, Смолян, Пловдив, Варна, Силистра, Кърджали, Русе, Перник, Монтана, Шумен, Сливен, Бургас, Ямбол и Враца.В столицата планираното увеличение е нови 9,3%, след увеличението с 18% от март. Така кубик вода от Нова година може да струва 2,36 лв. вместо 2,16 сега, съобщи бТВ. Предвиденото увеличение за Варна е 7 стотинки за кубик. Най-голямо – с 20%, е увеличението на водата в Ямбол, както и във Враца – с 13%.\n                    ", "date": "2017.12.07", "title": "КЕВР решава за новото поскъпване на водата"}
{"url": "http://www.monitor.bg/a/view/87971-%D0%A0%D0%B5%D0%B9%D1%81-%D1%81%D0%B5-%D0%B7%D0%B0%D0%B1%D0%B8-%D0%B2-%D0%B6%D0%B8%D0%BB%D0%B8%D1%89%D0%B5%D0%BD-%D0%B1%D0%BB%D0%BE%D0%BA-%D1%88%D0%BE%D1%84%D1%8C%D0%BE%D1%80%D1%8A%D1%82-%D0%BF%D1%80%D0%B8%D0%BF%D0%B0%D0%B4%D0%BD%D0%B0%D0%BB/", "text": "\n                    Двама катастрофираха сутринта в четвъртък в Пловдив, тъй като им прилошало зад волана. При едното от пътно-транспортните произшествия автобус по линия 66 от градския транспорт в Пловдив се забил в жилищен блок. Катастрофата станала около 6 часа сутринта на бул. „Пещерско шосе” при отбивката за ул. „Равнища”. В автобуса не е имало пътници, уточниха от пресцентъра на полицията в Пловдив. Били са само шофьорът и кондукторът, когато на първия му призляло. Той изтървал управлението и рейсът се покатерил върху тротоара, където откършил стълб от уличното осветление, след което се забил във фасадата на жилищен блок. Шофьорът е бил прегледан на място от екип на Бърза помощ, след което е освободен за домашно лечение. Два часа след катастрофата рейсът е бил откаран на собствен ход в базата на транспортната фирма. Час и половина по-късно – около 7,30 часа в четвъртък сутринта, лека кола „Шкода” се блъснала в разделителната ограда на бул. „Цар Борис Трети Обединител” в центъра на Пловдив. Катастрофата станала от южната страна на тунела в посока Панаирните палати. На пристигналия патрул на КАТ 57-годишният шофьор се оплакал, че му е прилошало и затова е катастрофирал. Той бил изпробван с дрегер, като резултатът за алкохол бил отрицателен. Мъжът също бил прегледан на място от екип на Бърза помощ и бил пуснат за домашно лечение.\n                    ", "date": "2017.12.07", "title": "Рейс се заби в жилищен блок, шофьорът припаднал"}
{"url": "http://www.monitor.bg/a/view/51802-%D0%9E%D1%82-%D0%B8%D0%B3%D1%80%D0%B0%D1%87%D0%BA%D0%B0-%D0%BB%D0%B5%D1%81%D0%BD%D0%BE-%D1%81%D1%82%D0%B0%D0%B2%D0%B0-%D0%BF%D0%BB%D0%B0%D1%87%D0%BA%D0%B0/", "text": "\n                    Празниците наближиха и търговците се чудят какво да ни предложат, само и само да изкарат някой лев. Пък дори да е за сметка на безопасността на децата. Защото как по друг начин да наречеш това, че продаваш бенгалски огън на хлапета. При това не къде да е, а в самата училищна книжарница. Сигурно според някои това е добър търговски нюх. Както се казва, днес бенгалски огън, а утре защо не и пиратки. Или направо търговците може да преминат към тежката артилерия - газови пищови. Така всеки ученик, който си има проблем с някоя от омразните госпожи, или пък има зъб на другарчето по чин, лесно може да го разреши. Разбира се, това е шега и дано някой не го приеме за сериозно. Всъщност за някои бенгалският огън може да не е нещо опасно, но все пак нали целта е да се грижим за сигурността на децата си.\n\nСлучката ме върна в моето детство, в което подобни забавления нямаше. Модата обаче беше друга - саморъчно направените бомбички, които бяха изключително опасни. Ние обаче не съзнавахме това. Приемахме го за детска игра. И както си играехме, мои приятели загубиха пръсти на ръката си. Нелепо, нали! Миналата зима пък гръмна новината, че второкласник пуснал запалена пиратка в раницата на другарчето си в час. Просто от любопитство, искал да види какво ще се случи. Детето беше наказано от учителката си, за да осъзнае, че това не е забавление. Спомних си и една случка. Преди време млад баща се разхождаше със сина си покрай пазара във Велико Търново. Изведнъж го хвана за ръката и го накара да спре. Извади от джоба си пиратка и я я подаде на отрочето си, за да я запали. Хвърлиха я по едно бездомно куче, свито до една от търговските маси. За щастие мерникът на келеша не беше достатъчно точен и пиратката не уцели животинчето. Това обаче ядоса родителят и той поиска да „поправи“ сина си. Разбира се, как може да си позволи да го изложи на публично място. Нали трябва да се прояви като „герой“, като изплаши хора и животинки.\n\nИма една поговорка, че рибата се вмирисва от към главата. Така че не са виновни децата ни, а примера, който им дават възрастните. А стремежът до лесно печалбарство може да е опасен. Така че нека и търговците да знаят, че от играчка много лесно става плачка. А децата - умната, за да не посрещате дядо Коледа в болница, с превързани ръце и липсващи пръсти по тях. Минута безразсъдство коства много. И понякога може да е непоправимо.\n                    ", "date": "2017.12.07", "title": "От играчка лесно става плачка"}
{"url": "http://www.monitor.bg/a/view/52071-%D0%9F%D0%BE%D0%B6%D0%B0%D1%80%D0%B8%D1%82%D0%B5-%D0%B2-%D0%9A%D0%B0%D0%BB%D0%B8%D1%84%D0%BE%D1%80%D0%BD%D0%B8%D1%8F-%D1%81%D1%82%D0%B8%D0%B3%D0%BD%D0%B0%D1%85%D0%B0-%D0%9B%D0%BE%D1%81-%D0%90%D0%BD%D0%B4%D0%B6%D0%B5%D0%BB%D0%B8%D1%81-%D0%A1%D0%9D%D0%98%D0%9C%D0%9A%D0%98/", "text": "\n                    Стремително се разпространиха пожарите в американския щат Калифорния и северно от Лос Анджелис стигна до Тихоокеанското крайбрежие. Засегнати са и части от града – предградието Бел Еър. Според оценки на пожарникарите домовете си трябва да напуснат поне 200 000 души.Заради пожарите са били блокирани ключови пътни артерии 405 Freeway и Highway 101.В борбата със стихията участват повече от 1000 пожарникари, като усилията са съсредоточени върху спасяването на градовете Вентура и Санта Паула.Прогнозите съвсем не вещаят добро, защото в района ще има ветрове със скорост над 110 км/ч.Огнената стихия вече е погълнала около 150 къщи, но се очаква пораженията да са доста по-големи.\n\n\n\n\n\n\n\n\n\n\n\n\n                    ", "date": "2017.12.07", "title": "Огнените езици на пожарите в Калифорния изпепеляващо облизват Лос Анджелис (СНИМКИ)"}
{"url": "http://www.monitor.bg/a/view/60070-%D0%9B%D0%B5%D0%BF%D0%B0-%D0%91%D1%80%D0%B5%D0%BD%D0%B0-%D0%BE%D1%82%D0%BC%D0%B5%D0%BD%D0%B8-%D0%BA%D0%BE%D0%BD%D1%86%D0%B5%D1%80%D1%82%D0%B0-%D1%83-%D0%BD%D0%B0%D1%81/", "text": "\n                    Здравословни проблеми и лекарска забрана възпрепятстваха концерта на Лепа Брена у нас. Легендата на югофолка трябваше да извие глас в „Арена Армеец“ на 18 декември в компанията на сина си. Мястото остава същото, а новата дата е 23 март догодина. „Поради редица активности и много ангажименти през последните няколко месеца бях изключително натоварена и се чувствам много изтощена. По препоръка на моите доктори се нуждая от пълна почивка. За да избегна евентуални усложнения вследствие на предишно заболяване, е необходимо да преустановя ангажиментите си за срок от 2 седмици.“, съобщи в официално изявление сръбската звезда. Закупените билети важат за новата дата без презаверка. Тези, които желаят да върнат пропуските си, могат да го направят до 10 януари 2018 г. на касите на Eventim, като сумата ще им бъде напълно възстановена.\n                    ", "date": "2017.12.07", "title": " Лепа Брена отмени концерта у нас "}
{"url": "http://www.monitor.bg/a/view/50505-%D0%9F%D0%BE%D0%BB%D1%83%D1%84%D0%B0%D0%B1%D1%80%D0%B8%D0%BA%D0%B0%D1%82%D0%B8%D1%82%D0%B5-%D0%B8-%D0%BE%D0%B1%D0%B5%D0%B7%D0%B4%D0%B2%D0%B8%D0%B6%D0%B2%D0%B0%D0%BD%D0%B5%D1%82%D0%BE-%D0%B2%D0%BE%D0%B4%D1%8F%D1%82-%D0%B4%D0%BE-%D0%B7%D0%B0%D1%82%D0%BB%D1%8A%D1%81%D1%82%D1%8F%D0%B2%D0%B0%D0%BD%D0%B5-%D0%BD%D0%B0-%D1%87%D0%B5%D1%80%D0%BD%D0%B8%D1%8F-%D0%B4%D1%80%D0%BE%D0%B1/", "text": "Пациентите с неалкохолна стеатозна болест трябва да се изследват и за диабет\n                    \n\n- Т.нар. неалкохолна стеатозна болест е състояние, свързано с отлагане на мазнини в черния дроб в по-голямо от нормалното количество. Но в това понятие се включва и неалкохолният стеатозен хепатит. Това означава, че в черния дроб има и възпаление, което може да прогресира до хидроза, цироза и дори до първичен рак на черния дроб. Това заболяване се среща все по-често - в САЩ, Европа, Азия, но дори и северните и южни части на Африка, където знаете, че хората гладуват. Свързано е с генетична предразположеност към увреждане и фактори от външната среда.\n\n\n\n- Най-вече на обездвижването. В днешно време хората се движат все по-малко, освен това консумират т.нар.западен тип храна. Той е свързан с много мазнини, полуфабрикатите, ГМО-продукти, също така много безалкохолни напитки. Тези фактори оказват влияние върху промяната вътре в черния дроб. Получава се резистентност към инсулина. Последствията от това са, че черният дроб започва да произвежда повече глюкоза и се променя вида на мастите, които се секретират от този орган. Това се случва по типа на нарушение на мастната обмяна, която води до атеросклероза.\n\n\n\n- Зависи какво се има предвид под диета. Защото пълният глад или да се храниш веднъж на ден е пагубно за организма. През това време мозъкът има нужда от глюкоза и за да я поддържа, организмът трупа маси в корема. Има и слаби хора с неалкохолна стеатозна болест. Те имат по-малко метаболитни рискови фактори, но понякога повече прогресия. Също така заболяването е свързано с лошия начин на хранене. Този фактор е от изключително значение.\n\n\n\n- Първото нещо е да промени начина си на живот, което е много трудно. Само 25-30% от хората с тази диагноза успяват да намалят наднорменото си тегло, ако имат такова. Това обикновено става чрез активно движение. Ако само се разхождате, масите в черния дроб не намаляват. Другата посока е да се промени начинът на хранене. Трябва да се избягва консумацията на полуфабрикати, колбаси, сладкиши, безалкохолни напитки. -\n\n- Не е много ясно каква е честотата, защото хидрозният хепатит и хидрозата се определят само на базата на хистологично изследване на материал от чернодробна биопсия. Едва тази година се въведоха малко по-сигурни неинвазивни маркери за оценка, но общо взето се приема, че около 30% от хората с неалкохолна стеатозна болест имат и по-прогресивно увреждане. Смята се, че по-голям риск имат хората над 50 години. Също така тези със захарен диабет или затлъстяване.\n\n-\n\n- Задължително. Ако имат диабет, трябва да се изследват чернодробни ензими и да се направи ехографски преглед. Хората със затлъстяване трябва да се изследват и също така, когато се установи неалкохолна стеатозна болест, пациентите да се насочат към ендокринолог, за да се открие дали има диабет. Самата стеатозна болест е рискова.\n\n \n                    ", "date": "2017.12.07", "title": " Полуфабрикатите и обездвижването водят до затлъстяване на черния дроб"}
{"url": "http://www.monitor.bg/a/view/76948-%D0%A7%D0%B0%D1%80%D0%BE%D0%B2%D0%BD%D0%B0-%D0%BC%D0%B5%D0%BA%D1%81%D0%B8%D0%BA%D0%B0%D0%BD%D0%BA%D0%B0-%D1%89%D0%B5-%D0%B2%D0%B8%D0%BA%D0%B0-%D0%B7%D0%B0-%D0%93%D0%B5%D1%80%D0%BC%D0%B0%D0%BD%D0%B8%D1%8F/", "text": "Репортерката на ESPN ще облича и двата екипа\n                    Две сърца ще туптят едновременно в гърдите на ослепителната Ванеса Хупенкотен по времена световното по футбол догодина. 32-годишната чаровница, обявена в Мексико за най-обичана спортна репортерка беше провъзгласена през 2014 г. неофициално за Мис Мондиал, а сега има над шест милиона последователи в социалните мрежи.От първенството в Бразилия Хупенкотен работеше за мексиканския канал Televisa. Самата тя е германо-мексиканка (баща германец, майка – мексиканка) и е страстна почитателка на „Шалке”. Сега работи за гиганта ESPN и очаква с особен заряд мача Германия – Мексико от груповата фаза на световното в Русия догодина.„Мисля, че Германия е твърде голям залък за Мексико и затова залагам за 2:1 в полза на Бундестима, казва тя и допълва, че сърцето й е раздвоено между двата тима. – За Мексико решаващият мач ще е с Швеция, двата отбора имат сходен стил. Южна Корея пък е най-слабият отбор в групата и смятам, че срещу него няма да има проблеми.”Интересното е, че самата Ванеса има известен принос за това шведите да попаднат в една група с Германия на мондиала. По време на тегленето на жребия за плейофите, който изправи „трите корони” срещу Италия, именно тя беше щастливата фея, изтеглила топките. Крайният резултат от двата мача е известен на всички…„Въпреки всичко обаче съперниците трябва да приемат сериозно мексиканците, казва тя. - Да не забравяме, че отборът може да се комплектова като стабилна единайсеторка от легионери, играещи в Европа. Особено важно е ядрото от „Порто” в лицето на Мигел Лайун, Диего Рейес, Хесус Корона и Ектор Ерера. Да не говорим, че в дадени моменти вратарят Гийермо Очоа може да направи голямата разлика… А ако за прав път стигнем до осминафиналите, то и полуфиналът е напълно реален.\"И отново стигаме до най-важния въпрос – каква фланелка ще облече Ванеса на 17 юни догодина? „Решението ще е много трудно, смее се тя. – Вероятно ще е някаква смесица. Отгоре Германия, отдолу Мексико. Или обратното. Но зелено и бяло ще има във всеки случай.”\n\n\n                    ", "date": "2017.12.07", "title": "Чаровна мексиканка ще вика за Германия"}
{"url": "http://www.monitor.bg/a/view/72568-%D0%A2%D1%80%D0%B5%D0%BD%D1%8C%D0%BE%D1%80%D1%8A%D1%82-%D0%BD%D0%B0-%D0%A8%D0%B0%D1%85%D1%82%D1%8C%D0%BE%D1%80-%D1%81%D0%B5-%D0%BC%D0%B0%D1%81%D0%BA%D0%B8%D1%80%D0%B0-%D0%BA%D0%B0%D1%82%D0%BE-%D0%97%D0%BE%D1%80%D0%BE/", "text": "\n                    Треньорът на „Шахтьор” (Донецк) Пауло Фонсека бе повече от щастлив, след като воденият от него тим се класира за осминафиналите на Шампионската лига. След като записа успех с 2:1 над „Манчестър Сити” в последния кръг от груповата фаза. Така момчетата му помрачиха настроението на „гражданите” след техния мач №100 в най-комерсиалния европейски клубен турнир, а специалистът изпълни едно свое обещание.Той се яви в залата за пресконференции, дегизиран като Зоро. С типичната за персонажа маска, шапка и наметало, Фонсека застана пред медиите. Част от журналистите гледаха слисано, но при всички случаи атрактивната визия на наставника предизвика много усмивки.„Не помните ли, че още на 20 ноември преди мача срещу „Наполи” ви обещах, че ако продължим напред, ще дойда на пресконференцията, маскиран като Зоро, пошегува се той. – Тогава не ми повярвахте, но аз го направих…”\n\n\n                    ", "date": "2017.12.07", "title": "Треньорът на „Шахтьор” се маскира като Зоро"}
{"url": "http://www.monitor.bg/a/view/53317-%D0%91%D0%BB%D0%B0%D0%B3%D0%BE-%D0%94%D0%B6%D0%B8%D0%B7%D1%8A%D1%81%D0%B0-%D0%BB%D0%B5%D0%BA%D1%83%D0%B2%D0%B0-%D1%82%D1%80%D0%B0%D0%B2%D0%BC%D0%B0-%D0%B2-%D0%94%D1%83%D0%B1%D0%B0%D0%B9/", "text": "\n                    Футболистите в Русия студуват по стадионите в разгара на шампионата в местната Висша лига. Но не и Благой Георгиев. Той лекува травма на топло в Дубай.Халфът на „Оренбург“ получи контузия в коляното преди малко повече от месец и беше опериран, като ще е извън терените до края на годината. Веднага след като хвърли патериците, Джизъса замина за любимата си дестинация за почивка. Той заведе съпругата си Есмер в Дубай на предколедна ваканция. Компания им прави още една двойка, пише sportal.bg.Веселата група традиционно се настани в тузарски комплекс на самия бряг. Той е изграден в един от заливите на изкуствено построения палмов остров Джумейра. Хотелът е пълен с всички екстри, които може да поиска човек. Най-евтината стая в този период на годината е 1000 долара на вечер.Благо не спира да глези половинката си, която този път може да разпусне на макс, тъй като синът им Елай е оставен у дома в Русия. Все пак родителите му обиколиха скъпарските магазини в емирството, за да му купят подаръци.\n\n\n                    ", "date": "2017.12.07", "title": "Благо Джизъса лекува травма в Дубай"}
{"url": "http://www.monitor.bg/a/view/33612-%D0%9F%D1%83%D1%82%D0%B8%D0%BD-%D0%BF%D1%80%D0%BE%D1%82%D0%B8%D0%B2-%D0%B1%D0%BE%D0%B9%D0%BA%D0%BE%D1%82-%D0%BD%D0%B0-%D0%B8%D0%B3%D1%80%D0%B8%D1%82%D0%B5/", "text": "Тайните служби държали живота на доносника Родченков\n                    Президентът Владимир Путин е против идеята руските спортисти да бойкотират зимната олимпиада в Пьончан догодина като реакция на санкциите, наложени от МОК онзи ден. Припомняме, че Русия беше спряна от игрите, а състезателите, които докажат, че не са употребявали допинг, ще могат да стартират като „олимпийски спортисти от Русия” под флага на МОК.Изявлението си държавният глава направи на среща с трудовия колектив на заводите ГАЗ, на която обяви решението си да се кандидатира за следващ президентски мандат. „Решението на МОК спрямо Русия е напълно режисирано и политически мотивирано, каза той. – Аз не приветствам идеята за бойкот на игрите. Спортистите сами трябва да решат дали да участват – и в индивидуалните, и в отборните спортове.“Владимир Путин подчерта, че много спортисти, някои от които той познава лично, са се готвили през целия си живот за тази олимпиада и затова няма да се пречи на никого да участва.Президентът отбеляза още, че Русия сама е дала повод за решението на МОК. „Трябва откровено да кажем, че отчасти сами сме си виновни, защото дадохме повод за това решение, каза той. – Друга тема е, че се възползваха от този повод по не съвсем честен начин. Имам предвид, че беше задействан принципът за колективната отговорност. А такава колективна отговорност не се прилага в нито една правна система по света.”„Повечето от обвиненията са основани на факти, които остават недоказани и до голяма степен са голословни, каза още Путин. – Те се базират главно на показанията на човек, чиито морални и етични принципи, както и психическата му устойчивост, предизвикват много въпроси”, заяви Путин, визирайки информатора на WADA Григорий Родченков, който избяга в САЩ.Експерти по сигурността в Русия пък смятат, че животът на Родченков е силно застрашен, тъй като се превръща в ловен обект за американските спецслужби. ЦУ на САЩ искало да ликвидира руснака и така да злепостави Русия, за да бъде лишена от домакинството на световното по футбол, пише публицистът Андрей Рудальов. Според него, след смъртта на бившия шеф на Московската ангидопингова лаборатория за американците няма да е проблем да склонят повечето европейски страни да неучастват на мондиала в Русия.\n\n\n                    ", "date": "2017.12.07", "title": " Путин против бойкот на игрите"}
{"url": "http://www.monitor.bg/a/view/87793-%D0%91%D0%BE%D1%81%D0%BE%D0%B2%D0%B5%D1%82%D0%B5-%D0%B8%D0%B7%D0%B1%D1%80%D0%B0%D1%85%D0%B0-%D0%A5%D0%B0%D0%BC%D0%B8%D0%BB%D1%82%D1%8A%D0%BD-%D0%B7%D0%B0-1/", "text": "\n                    Президентите на отборите във Формула 1 определиха Люис Хамилтън за най-добрия пилот за четвърта поредна година, докато неговият съотборник в „Мерцедес“ Валтери Ботас остана едва десети в анкетата. След допитването, проведено от motorsport.com, британският пилот печели с 233 т. от възможни 250, а Макс Верстапен от „Ред Бул“ завърши втори със 143. Вицешампионът Себастиан Фетел от „Ферари“ остана трети.В същото време ФИА потвърди календара на състезанията за сезон 2018. Надпреварите ще бъдат отново 21 на брой, като отпада един, но се завръщат два старта.По традиция шампионатът ще започне с Гран при на Австралия в Мелбърн на 25 март. Състезанията в Бахрейн и Китай си сменят местата, като това на пистата \"Сахир\" ще бъде на 8 април, а седмица по-късно – в Шанхай. Всички останали надпревари бяха потвърдени според първоначалния план, обявен през юни. Изключение прави Гран при на САЩ в Остин на 21 октомври, за която все още информацията не е окончателна. Както обикновено, последните два старта от шампионата ще бъдат съответно в Бразилия на 11 ноември и в Абу Даби на 25 ноември.Добра новина е завръщането на състезанието във Франция, което ще се проведе на 24 юни на емблематичната писта \"Пол Рикар\".Състезанието в Германия беше пропуснато през 2017-а, но догодина Ф1 се завръща на \"Хокенхайм\" на 22 юли.Гран При на Азербайджан ще бъде на 29 април, а състезанието за наградата на Русия се мести на 30 септември. Досега това беше времето за Малайзия, но тази надпревара отпада през 2018. Имаше и известни съмнения относно старта в Сингапур, но той все пак ще се проведе на 16 септември. 25 март – \"Албърт Парк\", Австралия, 8 април - \"Сахир\", Бахрейн, 15 април - \"Шанхай\", Китай, 29 април - \"Баку\", Азербайджан, 13 май - \"Каталуния\", Испания, 27 май – \"Монте Карло\", Монако, 10 юни - \"Жил Вилньов\", Канада, 24 юни - \"Пол Рикар\", Франция, 1 юли – \"Ред Бул Ринг\", Австрия, 8 юли - \"Силвърстоун\", Великобритания, 22 юли - \"Хокенхайм\", Германия, 29 юли - \"Хунгароринг\", Унгария, 26 август - \"Спа\", Белгия, 2 септември - \"Монца\", Италия, 16 септември – \"Марина Бей\", Сингапур, 30 септември – \"Сочи\", Русия, 7 октомври - \"Сузука\", Япония, 21 октомври - \"Остин\", Тексас (очаква потвърждение), 28 октомври – \"Мексико Сити\", Мексико, 11 ноември, \"Интерлагос\", Бразилия, 25 ноември, \"Яс Марина\", ОАЕ. \n\n\n                    ", "date": "2017.12.07", "title": "Босовете избраха Хамилтън за №1"}
{"url": "http://www.monitor.bg/a/view/75424-%D0%A2%D0%B0%D0%BB%D0%B0%D0%BD%D1%82-%D0%BD%D0%B0-%D1%81%D0%BA%D0%B8%D1%82%D0%B5-%D0%B7%D0%B0%D0%B3%D0%B8%D0%BD%D0%B0-%D0%BD%D0%B0-%D1%81%D0%BF%D1%83%D1%81%D0%BA%D0%B0%D0%BD%D0%B5/", "text": "\n                    Един от многообещаващите таланти на алпийските ски в Германия почина от травмите си, ден след като падна тежко на състезание по спускане. 17-годишният Макс Буркхарт излетя от трасето по време на състезанието за Северноамериканската купа в Лейк Луис, след което си отиде от този свят в болницата в Калгари.„Изключително трагичен инцидент, резултат от екстремно нещастно стечение на обстоятелствата, коментира Волфганг Майер, шеф на алпийското направление на германската ски федерация. – Макс се е ударил под толкова трудно постижим ъгъл в предпазните мрежи, че е предизвикал натиск със сила от над два тона. Ските му просто са срязали мрежата.”„Всичко е толкова трагично, нямам думи, каза бившият треньор на канадските алпийци Макс Гартнер. – Мислите ми са с близките му. Изказвам им цялото си съчувствие.”Над 30 минути са били нужни на спасителния екип, за да стабилизира тийнейджъра и да го отнесе с хеликоптер към Калгари. Трагедията идва само броени седмици, след като френският спускач Давид Поасон намери смъртта си на тренировка в канадския курорт Накиска, провинция Албърта. \n\n\n                    ", "date": "2017.12.07", "title": "Талант на ските загина на спускане"}
{"url": "http://www.monitor.bg/a/view/75367-%D0%94%D0%B0%D0%BC%D0%B8%D1%82%D0%B5-%D1%81-%D0%B6%D0%B5%D1%81%D1%82%D0%BE%D0%BA-%D0%B6%D1%80%D0%B5%D0%B1%D0%B8%D0%B9-%D0%B7%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%BE%D1%82%D0%BE-%D0%BF%D0%BE-%D0%B2%D0%BE%D0%BB%D0%B5%D0%B9%D0%B1%D0%BE%D0%BB/", "text": "\n                    България ще бъде в една група с олимпийския шампион Китай на световното първенство за жени в Япония, което ще се проведе от 1 до 20 октомври догодина. Останалите съперници на българските \"лъвици\" ще бъдат Италия, Турция, Канада и Куба. Жребият определено може да бъде определен за изключително труден и тежък с оглед на останалите вероятни съперници, които можеха да се паднат.Това обаче определи жребият за мондиала, който бе теглен снощи в хотел \"Кейо Плаза\" в Токио.Форматът на световното ще бъде същият като преди 4 години на първенството в Италия. В първата фаза ще има 4 групи по 6 отбора във всяка. Първите 4 от всяка група или 16 тима ще продължат напред, където ще формират нови 2 групи по 8 отбора. Първите 3 тима от всяка от тези групи ще сформират последните 2 групи от 3 тима, а от там ще се образуват полуфиналите на кръст и мачовете за медалите.В същото време у нас Стара Загора бе определен за домакин на турнира за Купата на България при жените. Надпреварата ще се проведе от 20 до 23 декември в зала „Иван Вазов“ в Града на липите. Право на участие имат отборите, заели местата от първо до шесто след приключване на първия полусезон на волейболната лига за жени - „Марица“ (Пд), ЦСКА, „Левски“, „Берое“, „Раковски“ и „Славия“. Единственият отбор, който остава извън състезанието е „Казанлък Волей“.\n\n\n                    ", "date": "2017.12.07", "title": "Дамите с жесток жребий за световното по волейбол"}
{"url": "http://www.monitor.bg/a/view/45682-%D0%A6%D0%B0%D1%80%D1%81%D0%BA%D0%B8-%D0%B8%D0%B7%D1%87%D0%B8%D1%81%D1%82%D0%B8-%D0%B8%D0%BC%D0%B5%D1%82%D0%BE-%D1%81%D0%B8-%D0%BD%D0%BE-%D0%BE%D1%81%D1%82%D0%B0%D0%BD%D0%B0-%D0%B1%D0%B5%D0%B7-%D0%BA%D1%83%D0%BF%D0%B0/", "text": "\n                    Илия Царски доказа, че е бил неправомерно декласиран по време на планинското рали „Шипка – Дамасцена“ през лятото. Тогава той спечели, но бе дискфалифициран, а впоследствие му бе отнет и състезателният лиценз. След четири месеца дела и ходене по мъките той си върна лиценза, а спортният директор на надпреварата под връх Шипка - Николай Мончев, е със спрени права от управителния съвет на Българската федерация по автомобилен спорт.„Аз стартирах отлично в шампионата, след това направих малка грешка и преди „Шипка-Дамасцена” бях втори във временното класиране. При победа ставах водач в класирането и титлата щеше да се реши в последния кръг в Осогово. Но аз бях грубо ощетен, защото ми бе отнето първото място. Въпреки че останах без титла, не тая лоши чувства към господин Мончев. Името ми вече е чисто и справедливостта възтържествува. Това ми коства много нерви и средства. Сега гледам напред и съм пределно амбициран за следващия сезон. Ще карам само в планинския шампионат и ще преследвам първото място“, заяви 18-кратният ни шампион.Царски благодари на подкрепата на спонсорите и заяви, че до края на своята кариера ще кара в памет на проф. д-р Лъчезар Цоцорков.„Благодаря още веднъж на един човек, който не е сред нас. Проф. д-р Лъчезар Цоцорков е човекът, който ме създаде и без когото аз нямаше да имам такива успехи. Имам пълната подкрепа на ръководството на „Асарел-Медед“ в лицето на новия председател на Надзорния съвет Димитър Цоцорков. В компанията всичко е нормално и вече съм разговарял с него и той е категоричен, че негово кредо е приемствеността, ще продължи с подкрепата си и община Панагюрище“, заяви Царски. \n\n\n                    ", "date": "2017.12.07", "title": "Царски изчисти името си, но остана без купа"}
{"url": "http://www.monitor.bg/a/view/37227-%D0%94%D0%B5%D0%BF%D1%83%D1%82%D0%B0%D1%82%D0%B8-%D0%B2%D0%B7%D0%B5%D1%85%D0%B0-%D0%BB%D0%B8%D1%86%D0%B5%D0%BD%D0%B7-%D0%B2-%D1%88%D0%B0%D1%85%D0%BC%D0%B0%D1%82%D0%B0/", "text": "\n                    Министърът на младежта и спорта Красен Кралев връчи официално спортната лицензия на съпредседателите на Сдружение \"Българска федерация по шахмат 1928\" - народните представители Иван Генов и Руслан Тошев.Както е известно, през месец август тази година комисията по лицензиране на ММС отказа подновяване на лиценза на Българската федерация по шахмат заради констатирани нецелесъобразно изразходвани средства в размер на над 2 млн. лв. за периода от 2011 до 2014 г. и нарушения на нормативните разпоредби. От август до момента в страната нямаше легитимна организация, която да администрира шахмата.Новата федерация обединява 62 клуба, развиващи този спорт.\"За мен бе изключително важно да решим максимално бързо въпроса с липсата на легитимна федерация, която да администрира българския шахмат“, сподели Кралев.По думите му сега е важно новата федерация да възвърне международния авторитет на българския шахмат, след изключването на старата централа от ЕШС и замразяването на членството й във ФИДЕ.\n\n\n                    ", "date": "2017.12.07", "title": "Депутати взеха лиценз в шахмата"}
{"url": "http://www.monitor.bg/a/view/36478-%D0%A0%D0%BE%D1%81%D0%B8-%D1%89%D0%B5-%D0%BF%D0%B0%D0%B7%D0%B8-%D0%95%D0%B9%D0%BE%D0%BB%D1%84%D1%81%D0%BE%D0%BD-%D0%B7%D0%B0-%D0%9A%D1%83%D0%BF%D0%B0%D1%82%D0%B0-%D0%BD%D0%B0-%D0%91%D1%8A%D0%BB%D0%B3%D0%B0%D1%80%D0%B8%D1%8F/", "text": "\n                    Треньорът на „Левски“ Делио Роси обмисля да направи промяна в защитата за символичното гостуване на „Славия“. Рокадата в отбраната на \"сините\" е продиктувана от това, че титулярният централен бранител Холмар Ейолфсон е застрашен да пропусне важния 1/4-финален сблъсък с „Дунав“ (Русе) за Купата на България през следващата седмица, ако получи жълт картон срещу \"белите\". Исландският бранител има на сметката си четири жълти картона и при следващ няма да може да участва в Русе. При това положение Роси ще избере за партньор на Давид Яблонски другия централен бранител - Димитър Пиргов. Подобна може да бъде съдбата на още двама играчи, които имат по 4 жълти картона. Това са Васил Панайотов и Милош Цветкович, които също има вероятност да останат на пейката.Билетите за мача между „Славия“ и „Левски“ вече са в продажба в мрежата на „Тикетпро“. Цените на входните талони за столичното дерби, което ще се проведе на стадион \"Васил Левски\" в събота от 17.30 часа, са 20 лева за сектор \"А\" и 10 лева за сектор \"Б\". За този двубой ще бъде отворен 25-и вход на сектор \"А\", от който ще влизат запалянковците на \"белите\". Вход 26 е за представителите на медиите. За публиката на „Левски“ ще бъдат отворени входове 6 и 7 на сектор \"Б\", както и вход 2 на сектор \"А\". Преди двубоя ще работят и касите на Националния стадион, като отварят в 16 часа.\n\n\n                    ", "date": "2017.12.07", "title": "Роси ще пази Ейолфсон за Купата на България"}
{"url": "http://www.monitor.bg/a/view/81867-%D0%A4%D1%83%D1%82%D0%B1%D0%BE%D0%BB%D0%B8%D1%81%D1%82%D0%B8-%D0%B7%D0%B0-%D0%BD%D0%B0%D0%B4-%D0%BC%D0%B8%D0%BB%D0%B8%D0%B0%D1%80%D0%B4-%D0%BB%D0%B8%D1%80%D0%B8-%D0%B2-%D0%B4%D0%B5%D1%80%D0%B1%D0%B8%D1%82%D0%BE-%D0%BD%D0%B0-%D0%9C%D0%B0%D0%BD%D1%87%D0%B5%D1%81%D1%82%D1%8A%D1%80/", "text": "\n                    Футболисти на стойност от над един милиард лири ще играят в дербито на Манчестър между „Сити“ и „Юнайтед“ в неделя, а двамата популярни треньори Пеп Гуардиола и Жозе Моуриньо ще подновят своето голямо съперничество. \"Гражданите\" са лидери в класирането с 46 точки, докато \"червените дяволи\" изостават с осем точки на второто място във Висшата лига. „Сити“ ще преследва своята 14-а поредна победа в шампионата в опита си да направи разлика от 11 точки на върха. „Юнайтед“ пък е в серия от 40 поредни двубоя без поражение във всички турнири на стадион \"Олд Трафорд\". Поредицата започна през септември 2016 година. Тогава 20-кратните шампиони на Англия загубиха именно от „Манчестър Сити“ с 1:2.Градското дерби никога не е било с толкова голям заряд, пишат английските медии. Основната причина за това е, че Гуардиола и Моуриньо пренесоха съперничството помежду си от Испания в Северна Англия. Двамата специалисти имат 16 мача един срещу друг в отборите, в които са работили. Победите в полза на Гуардиола са 7, докато Моуриньо е печелил 3 пъти срещу своя голям опонент, а 6 мача между двамата са завършили наравно.\n\n\n                    ", "date": "2017.12.07", "title": "Футболисти за над милиард лири в дербито на Манчестър"}
{"url": "http://www.monitor.bg/a/view/1026-%D0%A4%D0%B8%D0%BA%D0%B8-%D0%BD%D0%B0%D0%BF%D1%8A%D0%BB%D0%BD%D0%B8-%D1%88%D0%B0%D1%80%D0%B0%D0%BD-%D0%B7%D0%B0-%D0%9D%D0%B8%D0%BA%D1%83%D0%BB%D0%B4%D0%B5%D0%BD/", "text": "\n                    Попфолк певецът Фики запретна ръкави и приготви празнична вечеря за семейството си по повод Никулден. Изпълнителят на „Ако искаш“ майсторски изкорми и напълни голям шаран. Жокер за кулинарния си шедьовър той даде с фотография в профила си във Фейсбук. „Честит празник на всички от шеф Стораро!\", написа 22-годишната звезда към кадър, на който показва уменията си в кухнята. „Идваме ви на гости.“ и „ Браво! Изглежда чудесно. Сподели поне рецептата“, са само част от коментарите на развълнуваните фенове.\n\nМеждувременно Фики и съпугата му Гюлджан стягат детска стая. Младоженците, които се разходиха до олтара през октомври, ще гушнат момченце в началото на другата година. Първата си рожба двамата ще кръстят Тунчер, както е и цялото име на бъдещия дядо Тони Стораро.\n\n \n\n \n                    ", "date": "2017.12.07", "title": "Фики напълни шаран за Никулден"}
{"url": "http://www.monitor.bg/a/view/18839-37-%D0%BC%D0%B8%D0%BB%D0%B8%D0%BE%D0%BD%D0%B0-%D0%B3%D0%BB%D0%B5%D0%B4%D0%B0%D1%85%D0%B0-%D0%9C%D0%BE%D1%82%D0%B5%D0%BB-%D0%BD%D0%B0-%D0%90%D0%B7%D0%B8%D1%81/", "text": "\n                    Кралят на поп-фолка Азис продължава да жъне успехи в YouTube. Последната му песен „Мотел“, която мигновено се превърна хит, събра над 30 милиона гледания за пет месеца. Припомняме, че ритмичната балада чукна над 1 милион преглеждания още през първите два дни след дебюта си онлайн. Положителния отзвук от парчето, чийто клип се побра в бюджет от 2000 лв, датира близо две години, след като Костинбродският славей пусна предходния си сингъл „Хабиби“, превърнал го в едно от най-оборотните имена на клубната сцена на Балканите. Справка на „Монитор“ показа, че един български изпълнител получава средно по долар за 1000 гледания в YouTube, което означава, че през юни Азис си спечели 50 хиляди долара, след като „Хабиби“ събра 50 милиона гледания онлайн. Очаква се звездата да надмине сумата за по-малко от година с актуалния си хит.\n\n\n                    ", "date": "2017.12.07", "title": "37 милиона гледаха „Мотел“ на Азис "}
{"url": "http://www.monitor.bg/a/view/28028-%D0%A0%D0%B0%D0%B9%D1%8A%D0%BD-%D0%A0%D0%B5%D0%B9%D0%BD%D0%BE%D0%BB%D0%B4%D1%81-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0-%D0%BE%D1%82%D0%B2%D0%BB%D0%B8%D1%87%D0%B0%D0%BD%D0%B5-%D0%BA%D0%B0%D1%82%D0%BE-%D0%94%D0%B5%D1%82%D0%B5%D0%BA%D1%82%D0%B8%D0%B2-%D0%9F%D0%B8%D0%BA%D0%B0%D1%87%D1%83/", "text": "\n                    С ум като светкавица Райън Рейнолдс ще се пренесе в света на „Покемон“, за да разнищва престъпления. Актьорът, който нахлу в света на супергероите със саркастичния Дедпул, ще скочи в кожата на едно от най-популярните джобни чудовища – Пикачу.Лентата ще бъде режисирана от Роб Летерман, като работата по проекта се очаква да започне в средата на януари в Лондон. Сценарият е вече готов, а работното заглавие на продукцията е „Детектив Пикачу“.Сюжетът ще се завърти около героя на 22-годишния Джъстис Смит, който ще потърси помощта на Пикачу в издирването на баща си. Сред актьорите, които ще видим на голям екран, е и Катрин Нютън, чиято звезда изгря в заслужилия 5 награди „Еми“ сериал на Netflix “Големите малки лъжи“.Междувременно само преди година Рейнолдс се разписа в списъка на холивудските звезди, влюбени в красотата на България. Той бе у нас за снимките на „Бодигард на убиеца“, където си партнираше с Самюел Джаксън и Гари Олдман. Чувството, че е на семейна ваканция, Райън засили, като доведе в София и съпругата си Блейк Лайвли, която беше бременна тогава с второто им дете.\n\n\n                    ", "date": "2017.12.07", "title": "Райън Рейнолдс разследва отвличане като „Детектив Пикачу“"}
{"url": "http://www.monitor.bg/a/view/49302-%D0%98%D0%A1%D0%9A%D0%A0%D0%95%D0%9D%D0%9E-%D0%98-%D0%9B%D0%98%D0%A7%D0%9D%D0%9E/", "text": "\n                    Няколко месеца след като публично се обясни в любов към К. П., Миглена Ангелова разкри самоличността на мъжа зад инициалите. Новата муза на тв водещата е бизнесменът Кузман Примджанов. Те дебютираха като двойка на светско парти. Примджанов, който е с 9 години по-млад от Ангелова, има и няколко изяви като актьор, сред които роля в италиански сериал. Той възпитава син и дъщеря. Именно заради децата двамата се пазиха от зоркия поглед на папараците дълго време. За първи път Mиглeнa спомена любимия си в своята книга „Искрено и лично за Големия VIP брат“, вдъхновена от участието й в риалити формата. „Ha K.Π. – мoeтo вдъxнoвeниe, мoятa cилa, мoятa cлaбocт“., гласи посвещението към творбата.\n\n\n                    ", "date": "2017.12.07", "title": "Миглена Ангелова показа гаджето"}
{"url": "http://www.monitor.bg/a/view/16040-%D0%9B%D0%BE%D1%88-%D1%81%D1%86%D0%B5%D0%BD%D0%B0%D1%80%D0%B8%D0%B9-%D0%BE%D1%82%D0%BA%D0%B0%D0%B7%D0%B0%D0%BB-%D0%A5%D1%8E-%D0%94%D0%B6%D0%B0%D0%BA%D0%BC%D0%B0%D0%BD-%D0%BE%D1%82-007/", "text": "\n                    Откачен сценарий и ролята на Върколака в „Х-Мен“ станали причина Хю Джакман да се откаже от привилегията да заглади ревера на един от най-популярните тайни агенти – Джеймс Бонд. „Снимките на втория филм от поредицата на „Марвел“ беше напът да започне, когато получих обаждането за 007. По онова време сценарият беше твърде откачен и нереален, а аз смятах, че той трябва да е далеч по-реален и изпълнен със смелост. Освен това се притеснявах, че ако работя и по \"Х-Мен\", и по \"Бонд\", никога няма да ми остане време за по-различни проекти“, обясни наскоро звездата с австралийски корени.\n\nСпоред първоначалните планове на продуцентите Джакман трябвало да наследи Пиърс Броснан в култовата роля на агента с обезоръжаващ чар и точен мерник. Вместо него в ролята и до днес обаче се подвизава Даниел Крейг. Въпреки колебанията си през последната година дали да се завърне към франчайза за още един проект, актьорът в крайна сметка склони да развълнува феновете и в следващия филм за Джеймс Бонд. Снимките към него ще стартират догодина, като на голям екран се очаква да излезе най-рано през 2019 г.\n                    ", "date": "2017.12.07", "title": "Лош сценарий отказал Хю Джакман от 007"}
{"url": "http://www.monitor.bg/a/view/51374-%D0%A1%D0%BE%D0%BD%D1%8F-%D0%99%D0%BE%D0%BD%D1%87%D0%B5%D0%B2%D0%B0-%D0%B2%D0%BE%D0%B4%D0%B8-%D0%BB%D1%8E%D0%B1%D0%BE%D0%B2%D1%82%D0%B0-%D1%81-%D0%9C%D0%B5%D1%82%D1%80%D0%BE%D0%BF%D0%BE%D0%BB%D0%B8%D1%82%D1%8A%D0%BD-%D0%BD%D0%B0-%D0%B3%D0%BE%D0%BB%D1%8F%D0%BC-%D0%B5%D0%BA%D1%80%D0%B0%D0%BD/", "text": "Бронхит принуди сопраното да отложи представление на „Бохеми“, завръща се на сцената след седмица\n                    Дали любовта е достатъчен мотив за убийство – тази дилема ще разнищва Соня Йончева в премиерния за „Метрополитън“ спектакъл „Тоска“, който ще можем да видим на голям екран и у нас. Операта на Пучини, разкриваща моралните терзания на ревнива примадона, хванала окото на местния шеф на полицията, ще зарадва любителите на сценичното изкуство в България още на 27 януари от 19,55 ч. След Джилда, Мими, Дездемона и Виолета, Тоска е следващата висока цел за най-успешното ни сопрано зад граница. За първи път в програмата на събитието „На живо от Метрополитън“ номинираната за „Грами“ любимка на Пласидо ДомингоОсвен „Тоска“ българските фенове ще могат да се насладят на изпълненията на сопраното още в „Бохеми“ и „Луиза Милер“, където Йончева отново влиза в главните роли.„Всеки има огромни очаквания за това как ще изглежда сцената в първо действие – в базиликата Sant’Andrea della Valle, защото много от зрителите са били там и са я виждали“, споделя режисьорът на „Тоска“ Дейвид МакВикар. Трескавите репетиции за премиерата обаче са временно преустановени. Причината – след като два месеца се опита да тушира остър бронхит от крак, Йончева бе принудена от лекарите си да освободи работния си график в рамките на минимум седмица. Заболяването принуди звездата да отложи участието си в „Бохеми“ вчера. Въпреки това съпругата на Доминго Хиндоян обеща на последователите си, чеОсвен с рекордните три участия в „На живо от Метрополитън“ новата година ще отбележи успех за Йончева и с предстоящото й световно турне с Вердиев репертоар. Шоуто си тя представи първо у нас с концерт в зала 1 на НДК през лятото. „Щастлива съм, че именно в родината си пея на живо вечния Вердиев репертоар За мен признанието и реакцията на българската публика са изключително важни.\", коментира примата, извървяла трънливия път от гарсониера в Пловдив, за да мине през Консерваторията в Женева, да бъде приласкана като дебютант от публиката в Париж, и да се превърне в един от най-търсените артисти на два континента. Изпълненията от предстоящото си турне, сопраното записа и в албум, предпродажбите за който стартираха преди дни. Официалната премиера на третия диск на звездата ще се състои на 2 февруари.\n\n\n                    ", "date": "2017.12.07", "title": "Соня Йончева води любовта с „Метрополитън“ на голям екран"}
{"url": "http://www.monitor.bg/a/view/26061-%D0%93%D0%BE%D0%B4%D0%B6%D0%B8-%D0%B5-%D0%B2-%D0%B8%D0%BD%D0%B2%D0%B0%D0%BB%D0%B8%D0%B4%D0%BD%D0%B0-%D0%BA%D0%BE%D0%BB%D0%B8%D1%87%D0%BA%D0%B0/", "text": "\n                    Китаристът Георги Милчев-Годжи, който вчера счупи крака си, в момента се придвижва в инвалидна количка. Той е настанен за няколко дни в плевенската болница „Свети Панталеймон“. За хоспитализирането на 48-годишния музикант съобщиха от екипа на предаването „Шоуто на Слави“. \"Георги Милчев-Годжи е със счупен крак и в момента е в болница. Целият ни екип му пожелава бързо възстановяване\", пишат колегите на Годжи в официалното си писмо до медиите. Въпреки травмата си, Милчев намира сили да позира усмихнат за снимки с медицинските работници, които го посрещнали изключително топло. Не се знае колко време той ще отсъства от екрана.През годините басистът на няколко пъти се е разминавал на косъм с по-сериозни наранявания. Още с раждането си той не проплакал, а акушерката го спасила с изкуствено дишане. По време на отпуска в казармата пък изпълнителят на „Пари няма – действайте“ решил да посвири на китара в музикантска стая. Инструментът обаче не бил заземен правилно и когато Годжи докоснал струните, бил покосен от токов удар, от който загубил дори съзнание.\n                    ", "date": "2017.12.07", "title": "Годжи е в инвалидна количка"}
{"url": "http://www.monitor.bg/a/view/88953-variety-%D1%80%D0%B0%D0%B7%D0%BF%D0%B8%D1%82%D0%B0-%D0%9A%D1%80%D0%B8%D1%81%D1%82%D0%B8%D0%BD%D0%B0-%D0%93%D1%80%D0%BE%D0%B7%D0%B5%D0%B2%D0%B0-%D0%B7%D0%B0-%D0%BF%D0%BE%D0%BB%D0%BE%D0%B2%D0%B0-%D0%B4%D0%B8%D1%81%D0%BA%D1%80%D0%B8%D0%BC%D0%B8%D0%BD%D0%B0%D1%86%D0%B8%D1%8F/", "text": "\n                    Кристина Грозева, която заедно с Петър Вълчанов стои зад българското предложение за „Оскар“ тази година „Слава“, попадна в списъка с жени режисьори, с които Variety изследва наличието на полова дискриминация в Европа. Престижното американско издание се допита до 11 авторки от Стария континент, чиито филми ще се състезават за номинация за предстоящите отличия на филмовата академия. „Не виждам препятствия пред себе си, достатъчно сериозни, за да ме откажат да се занимавам с това, което обичам. Напротив – всяко предизвикателство прави работата ми по-интересна“, категорична бе Грозева, като отрече българските режисьори да се котират в киносалоните според пола си. „Въпреки това понякога попадам на нелепи предразсъдъци. Сред последните примери, за които се сещам, е твърдението на мой колега, че когато една жена иска да стане режисьор, тя се обрича на непълноценен живот. А ако от нея излезе добър режисьор, тя просто не е истинска жена. Подобни разсъждения биха ме ядосали много, ако не бяха толкова абсурдни“, обясни още българката.\n\nДали филмът й с Вълчанов за заекващия кантонер, намерил огромна сума пари на жп прелезите, ще се пребори за номинация на оскарите, ще разберем на 23 януари, когато основните претенденти ще бъдат официално съобщени. 90-та церемония по раздаването на призовете вече отчете и рекорд за най-много предложения в чуждоезичната категория - свой претендент за статуетката са посочили 92 страни.\n                    ", "date": "2017.12.07", "title": "Variety разпита Кристина Грозева за полова дискриминация"}
{"url": "http://www.monitor.bg/a/view/31028-%D0%93%D0%BE%D0%B4%D0%B8%D0%BD%D0%B0-%D0%B7%D0%B0%D1%82%D0%B2%D0%BE%D1%80-%D0%B3%D1%80%D0%BE%D0%B7%D0%B8-%D0%B4%D0%B5%D1%82%D1%80%D0%BE%D0%BD%D0%B8%D1%80%D0%B0%D0%BD%D0%B0-%D0%BA%D1%80%D0%B0%D1%81%D0%B0%D0%B2%D0%B8%D1%86%D0%B0-%D0%B2-%D0%A2%D1%83%D1%80%D1%86%D0%B8%D1%8F/", "text": "\n                    Детронираната Мис Турция 2017 Ътър Есен е вероятно да се изправи пред съда, след като оскърбително съобщение в Туитър й отне възможността да представи страната си на Мис Свят в Китай преди дни. Прокуратурата ще иска максималната присъда за красавицата, която в случая може да достигне до 1 година затвор. Анадолската агенция съобщи, че на 18-годишната Есен е повдигнато обвинение в \"публично оскърбяване на част от обществото\" със забележка, публикувана в Туитър по време на честванията за годишнината от потушаването на преврата.\n\n\"Тази сутрин ми дойде цикълът, за да празнувам 15 юли, Денят на мъчениците. Празнувам като кървя с кръвта на нашите мъченици\", гласи постът на Ътър, който предизвика бурните реакции. След като й бе отнета короната, чаровната брюнетка се оправда с крехката си възраст. \"Искам да кажа, че като 18-годишно момиче не съм имала политически цели, когато написах това съобщение\", поясни тя.\n\nВместо нея на Мис Свят в китайския град Саня се представи Аслъ Сюмен, която успя да се пребори за място в топ 20 на финала на престижния конкурс по красота.\n                    ", "date": "2017.12.07", "title": "Година затвор грози детронирана красавица в Турция"}
{"url": "http://www.monitor.bg/a/view/31800-%D0%9A%D0%9D%D0%94%D0%A0-%D0%94%D0%B5%D0%B9%D1%81%D1%82%D0%B2%D0%B8%D1%8F%D1%82%D0%B0-%D0%BD%D0%B0-%D0%A1%D0%90%D0%A9-%D0%BD%D0%B0%D1%87%D0%B0%D0%BB%D0%BE-%D0%BD%D0%B0-%D0%B2%D0%BE%D0%B9%D0%BD%D0%B0/", "text": "\n                    Изказванията на американски високопоставени служители и провежданите от САЩ и Южна Корея военни учения показват, че Вашингтон се опитва да провокира война на Корейския полуостров. И КНДР ще отговори подобаващо на това. Това обяви днес представител на външното министерство в Северна Корея в изявление, което бе разпространено от държавната севернокорейска агенция KCNA. \"Небрежните подхвърляния за война, направени от хора, принадлежащи към близкото обкръжение (на Тръмп ), както и безразсъдните военни маневри на САЩ доказват, че настоящата администрация на САЩ цели да провокира война на Корейския полуостров и използва поетапен подход, за да постигне това. Остава един-единствен въпрос: Кога ще започне войната?\", гласи изявлението на представителя на външнополитическото ведомство. От министерството увериха още, че Пхенян \"не желае война, но и няма да се скрие от нея.Същевременно Южна Корея създава специален отряд за ликвидирането на лидера на КНДР Ким Чен Ун, съобщава United Press International. В бюджета за отбрана за следващата година ръководството на страната е заложило разходи за убийството му. Планира се 340 млн. вон (310 000 долара) да отидат за обучение и оборудване на отряд от 3 000 души, чиято цел ще е да ликвидира севернокорейското ръководство. Предполага се, че отрядът ще бъде трениран по програмата на американския отряд SEAL Team Six, който през 2011 година уби лидера на „Ал Кайда” Осама бин Ладен.\n\n\n                    ", "date": "2017.12.07", "title": "КНДР: Действията на САЩ - начало на война "}
{"url": "http://www.monitor.bg/a/view/35540-%D0%A2%D1%80%D1%8A%D0%BC%D0%BF-%D0%BF%D1%80%D0%B8%D0%B7%D0%BD%D0%B0-%D0%95%D1%80%D1%83%D1%81%D0%B0%D0%BB%D0%B8%D0%BC-%D0%B7%D0%B0-%D1%81%D1%82%D0%BE%D0%BB%D0%B8%D1%86%D0%B0-%D0%BD%D0%B0-%D0%98%D0%B7%D1%80%D0%B0%D0%B5%D0%BB-%D0%BE%D1%81%D0%B5%D0%BC-%D1%81%D1%82%D1%80%D0%B0%D0%BD%D0%B8-%D0%B8%D1%81%D0%BA%D0%B0%D1%82-%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B7%D0%B0%D1%81%D0%B5%D0%B4%D0%B0%D0%BD%D0%B8%D0%B5-%D0%B2-%D0%9E%D0%9E%D0%9D/", "text": "\n                    Решението на американския президент Доналд Тръмп да признае Йерусалим за столица на Израел беше посрещнато с остри критики. Сред критикуващите, естествено, отсъстваше Израел.\"Много президенти (на САЩ) заявяваха, че искат да направят нещо, но те не го направиха“, изтъкна Тръмп на правителствено заседание. \"В съответствие със Закона за преместването на американското посолство в Йерусалим нареждам на Държавния департамент да започне подготовка за преместването на американското посолство от Тел-Авив в Йерусалим\", каза Тръмп. Той призова за спокойствие и търпимост след решението за признаването на новата столица на Израел. Американският президент обяви също нов подход към израелско-палестинския конфликт. САЩ се стремят към мирно регулиране в Близкия изток, което да удовлетвори и двете страни, заяви президентът. Той потвърди, че скоро вицепрезидентът Майкъл Пенс ще посети Близкия изток.Днес Съветът за сигурност на ООН ще проведе извънредно заседание във връзка с едностранното решение на САЩ да промени статута на Йерусалим и да обяви града за столица на Израел. Това обявиха днес за ТАСС от представителството на Япония в организацията. \"Срещата ще се проведе на 8 декември сутринта след брифинг с останалите помощни органи на Съвета за сигурност\", обявиха от дипломатическата мисия. По данни на АФП заседанието ще започне в 10.00 сутринта местно време (17:00ч. българско - бел .авт), но въпросът за Израел да бъде повдигнат едва към обед, тъй като преди това на дневен ред стои разискването на други теми.Решението за провеждането на съвещанието бе прието, след отправеното по-рано искане от 8 страни членки на Съвета за сигурност. Тогава четири европейски, две южноамерикански и две африкански държави изискаха свикване на извънредно съвещание заради създалия се казус около Йерусалим. „Представителите на Боливия, Египет, Италия, Сенегал, Швеция, Великобритания и Уругвай поискаха от японското председателство на СС на ООН да организира извънредно съвещание на съвета още преди края на седмицата“, гласеше комюникето на шведското постоянно представителство.Камарата на представителите, Долната камара в Конгреса на САЩ отхвърли с голямо мнозинство предложението за импийчмънт на американския президент Доналд Тръмп, поискано от депутат от Демократическата партия, предава американския новинарски канал Fox News, цитиран от \"Фокус\". Конгресмен Ал Грийн (Демократ, избран от Тексас), призовавал нееднократно за отстраняването на държавния глава, внесе две предложения за импийчмънт срещу Тръмп в сряда. Но депутатите моментално гласуваха срещу резолюцията. 364 представители отхвърлиха предложението, а 58, главно от Демократическата партия, го подкрепиха. В драматична реч от трибуната на Конгреса преди гласуването, Грийн заяви, че Тръмп „не е готов“ за позицията си и го обвини в извършването на множество дребни престъпления. Говорителят на Белия Дом Сара Хъкаби Сандърс определи усилията на Демократите като „жалки“. В своята бележка към депутатите, Грийн не обвини президента в „препятстване на правосъдието“, нито спомена продължаващото разследване за руска намеса в президентските избори през 2016 година. Вместо това, той извади на преден план предполагаемата връзка на държавния глава с „Белия национализъм, нео- нацизъм и омразата“, както и „разпалването на омраза и враждебност“ и ги определи като нарушения, достойни за импийчмънт.\n                    ", "date": "2017.12.07", "title": "Тръмп призна Ерусалим за столица на Израел, осем страни искат извънредно заседание в ООН "}
{"url": "http://www.monitor.bg/a/view/73375-%D0%90%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%BE%D1%82%D0%BE-%D0%BA%D0%BE%D0%BD%D1%82%D1%80%D0%B0%D1%80%D0%B0%D0%B7%D1%83%D0%B7%D0%BD%D0%B0%D0%B2%D0%B0%D0%BD%D0%B5-%D0%98%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0-%D1%81%D1%8A%D0%B7%D0%B4%D0%B0%D0%B2%D0%B0-%D1%85%D0%B0%D0%BB%D0%B8%D1%84%D0%B0%D1%82-%D0%B2-%D0%BA%D0%B8%D0%B1%D0%B5%D1%80%D0%BF%D1%80%D0%BE%D1%81%D1%82%D1%80%D0%B0%D0%BD%D1%81%D1%82%D0%B2%D0%BE%D1%82%D0%BE/", "text": "\n                    Терористите от \"Ислямска държава\" се пренасят в Интернет. Това съобщиха представители на американското разузнаване пред Сената на САЩ€ Въпреки поражението на терористическата организация в Сирия, бойците ще пропагандират идеологията си в мрежата, предупреди шефа на Националното контраразузнаване на САЩ Лора Шайо.Представителят на комисията за национална безопасност Рон Рон Джонсън се съгласи с Лора Шайо и допълни, че това е нов халифат в киберпространството.\"Смятам, че един мъртъв терорист не може да навреди на Великобритания\". Това заяви новият британски министър на отбраната Гавин Уилямсън в интервю за \"Дейли мейл\". Така той обоснова позицията си, че британските граждани, воюващи в редиците на \"Ислямска държава\", трябва да бъдат локализирани и убити, а не да им се позволява да се върнат в страната. \"Ние трябва да направим всичко възможно, за да унищожим и премахнем тази заплаха\", добавя той. По оценки на властите близо 800 притежатели на британски паспорти са заминали за Ирак и Сирия, за да участват в боевете. От тях 130 са били убити, около 400 са се завърнали във Великобритания, а близо 270 все още се намират в Близкия изток, отбелязва Франс прес. Гавин Уилямсън посочва също, че джихадистите, избягали в други страни, също ще бъдат преследвани и няма да им бъде разрешено да се върнат във Великобритания.\n                    ", "date": "2017.12.07", "title": "Американското контраразузнаване: \"Ислямска държава\" създава халифат в киберпространството "}
{"url": "http://www.monitor.bg/a/view/72471-%D0%A1%D0%B0%D1%83%D0%B4%D0%B8%D1%82%D1%81%D0%BA%D0%B8-%D0%BF%D1%80%D0%B8%D0%BD%D1%86-%D0%BA%D1%83%D0%BF%D0%B8-salvator-mundi/", "text": "\n                    Картината на Леонардо да Винчи „Спасителят на света“(Salvator Mundi) е била закупена от саудитския принци Бадcр бед Абдула бен Мохамед ал Сауд, съобщи в. „Ню Йорк таймс“ като се позовава на получи в редакцията документи. Уникалното платно беше купено през ноември на търг в Кристис'с, Ню Йорк , за рекордните 450 млн. долара, но името на купувача не беше съобщено. Според „Ню Йорк таймс“представители на принца не са присъствали в аукционната къща до деня на продажбата. От Кристи'с не коментираха самоличността на купувача на „Спасителя на света“, а самият принц не отговорил на въпрос от вестника. Картината с размери 64,5см на 44,7 см дълго време беше смятана за изчезнала. На нея е изобразен Христос в небесносиня дреха, благославящ с дясната си ръка и държащ прозрачно кълбо в лявата. Преди търга уникалното платно беше оценявано на около 100 млн. долара, на аукциона на 15 ноември беше продадено за 400 млн. долара, а след начисленията и за аукционната къща окончателната стойност на „Спасителят на света“ достигна 450 млн. долара. Очаква се картината да украси филиала на Лувъра в Абу Даби. По-рано „Ню Йорк таймс“ съобщи, че картината е била продадена от доверителния фонд на руския милиардер Дмитрий Риболовлев, който я купил през 2013 г. за 127,5 млн. долара от швейцарски търговец на картини.\n                    ", "date": "2017.12.07", "title": "Саудитски принц купи Salvator Mundi "}
{"url": "http://www.monitor.bg/a/view/2937-%D0%9A%D0%B0%D0%BA%D0%B2%D0%BE-%D1%81%D0%B5-%D1%81%D0%BB%D1%83%D1%87%D0%B2%D0%B0-%D1%81%D0%BB%D0%B5%D0%B4-%D1%80%D0%B5%D1%88%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%A2%D1%80%D1%8A%D0%BC%D0%BF-%D1%80%D0%B5%D0%B0%D0%BA%D1%86%D0%B8%D0%B8%D1%82%D0%B5-%D0%BD%D0%B0-%D0%98%D0%B7%D1%82%D0%BE%D0%BA%D0%B0-%D0%B8-%D0%97%D0%B0%D0%BF%D0%B0%D0%B4%D0%B0/", "text": " Израел струпва армия в Западния бряг, Хамас зове за нова интифада \n                    \n\n\n                    ", "date": "2017.12.07", "title": "Какво се случва след решението на Тръмп - всичко за реакциите на Израел, Изтока и Запада + СНИМКИ"}
{"url": "http://www.monitor.bg/a/view/8231-%D0%9F%D1%80%D0%BE%D1%82%D0%B5%D1%81%D1%82-%D0%B2-%D0%91%D1%80%D1%8E%D0%BA%D1%81%D0%B5%D0%BB-%D0%B2-%D0%BF%D0%BE%D0%B4%D0%BA%D1%80%D0%B5%D0%BF%D0%B0-%D0%BD%D0%B0-%D0%BD%D0%B5%D0%B7%D0%B0%D0%B2%D0%B8%D1%81%D0%B8%D0%BC%D0%BE%D1%81%D1%82%D1%82%D0%B0-%D0%BD%D0%B0-%D0%9A%D0%B0%D1%82%D0%B0%D0%BB%D1%83%D0%BD%D0%B8%D1%8F/", "text": "\n                    Около 45 000 души участват в демонстрация днес в квартала с европейските институции в Брюксел в подкрепа на независимостта на Каталуния, предаде Франс прес, като се позова на данни на белгийската полиция.\nДемонстрацията е по призив на две асоциации, защитаващи идеята за независимост на испанската автономна област. Първоначално те бяха казали, че очакват в протеста да се включат около 20 000 души.\nДемонстрантите се събраха първо в парк близо до европейските институции и после тръгнаха на протестно шествие. В него участва и отстраненият каталунски лидер Карлес Пучдемон, допълва ДПА. Протестиращите са издигнали каталунските знамена. Те призовават за освобождаването на политиците, които се намират в ареста и носят плакати, на които се отправя призив за европейска солидарност.\n\"ЕС трябва да ни помогне, защото ние сме европейски граждани\", казва Пер Леал, който е дошъл в Брюксел заедно с цялото си семейство от Барселона, за да участва в демонстрацията. \"Искаме да бъде свободни\", допълва той\n                    ", "date": "2017.12.07", "title": "Протест в Брюксел в подкрепа на независимостта на Каталуния"}
{"url": "http://www.monitor.bg/a/view/84596-%D0%95%D1%80%D0%B4%D0%BE%D0%B3%D0%B0%D0%BD-%D0%9B%D0%BE%D0%B7%D0%B0%D0%BD%D1%81%D0%BA%D0%B8%D1%8F%D1%82-%D0%B4%D0%BE%D0%B3%D0%BE%D0%B2%D0%BE%D1%80-%D0%BD%D0%B5-%D1%81%D0%B5-%D1%81%D0%BF%D0%B0%D0%B7%D0%B2%D0%B0-%D0%B2-%D0%97%D0%B0%D0%BF%D0%B0%D0%B4%D0%BD%D0%B0-%D0%A2%D1%80%D0%B0%D0%BA%D0%B8%D1%8F-%D0%90%D1%82%D0%B8%D0%BD%D0%B0-%D0%9F%D1%80%D0%B0%D0%B2%D0%B0%D1%82%D0%B0-%D0%BD%D0%B0-%D0%BC%D1%8E%D1%81%D1%8E%D0%BB%D0%BC%D0%B0%D0%BD%D0%B8%D1%82%D0%B5-%D1%81%D0%B0-%D0%BD%D0%B0%D0%BF%D1%8A%D0%BB%D0%BD%D0%BE-%D0%B7%D0%B0%D1%89%D0%B8%D1%82%D0%B5%D0%BD%D0%B8/", "text": "\n                    Лозанският договор не се прилага в Западна Тракия, заяви турският президент Реджеп Тайип Ердоган на среща с гръцкия си колега Прокопис Павлопулос, съобщават гръцките медии. По силата на подписания на 24 юли 1923 г. Лозански договор, Източна Тракия и град Смирна (днешен Измир) са присъдени на Турция. С договора се уреждат границите и териториите на Гърция и Турция, както и границата между България и Турция. От Атина Ердоган заяви, че \"все още съществуват някои детайли по отношение на Лоназанския договор, които не са разбрани напълно добре.\" Той твърди, че мюсюлманите в Западна Тракия все още нямат правото да избират своя главен мюфтия. Ердоган заяви, че страна му няма териториални претенции към никой от съседите си, но постави въпроса за преразглеждане на Лозанския договор от 1923 г.В Гърция има религиозно мюсюлманско малцинство и неговите права са напълно спазени, отвърна на упрека Павлопулос. Той подчерта, че Лозанският договор е базата, затвърдила приятелството между двете страни. За нас гърците този договор определя и границите на Гърция и Европейския съюз и не подлежи на преразглеждане. В него няма празноти, не се нуждае от ревизия, нито пък от актуализация. Той е валиден, така както е подписан, и в този документ няма място за \"сиви зони\", нито пък за регулации по малцинстгвени въпроси, добави Прокопис Павлопулос.\nГръцкият държавен глава посочи, че страни, които искат да са членове на ЕС, трябва да спазват правата на човека, като тези за собствеността и малцинствата.\nГърция иска да бъде намерено възможно най-бързо справедливо и жизнеспособно решение на въпроса за турското членство. Това решение, както ясно се видя от страна на ЕС в Женева, трябва да зачита суверенитета на държавата член на ЕС, каза още гръцкият президент.В същия дух реагира и гръцкият премиер Алексис Ципрас, който също се срещна с Ердоган, заяви, че зачитането на международното право и териториалната цялост от страна на Турция е предварително условие за стабилни двустранни отношения между Гърция и Турция, заяви гръцкият премиер Алексис Ципрас на срещата с Ердоган. \"Различията винаги са съществували, има ги и днес. Важно е са изразим нашите разминавания по конструктивен начин, без провокации“ изтъкна Ципрас.Междувременно Ердоган поиска екстрадиция от Гърция на предполагаемите участници в опита за преврат в Турция, визирайки осем войници, които избягаха в Северна Гърция по време на неуспешния пуч миналата година, предаде Ройтерс.\n\n \n                    ", "date": "2017.12.07", "title": "Ердоган: Лозанският договор не се спазва в Западна Тракия § Атина: Правата на мюсюлманите са напълно защитени"}
{"url": "http://www.monitor.bg/a/view/78647-%D0%9B%D0%B5%D1%81%D0%B1%D0%B8%D0%B9%D0%BA%D0%B0-%D0%BF%D0%BE%D1%80%D1%8A%D1%87%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%BE-%D0%BE%D1%82-%D1%80%D0%B5%D0%B2%D0%BD%D0%BE%D1%81%D1%82-%D0%BA%D1%8A%D0%BC-%D1%81%D0%B2%D0%BE%D1%8F-%D0%BA%D0%BE%D0%BB%D0%B5%D0%B6%D0%BA%D0%B0/", "text": "Дала капаро за мократа поръчка на ченгето под прикритие Дмитрий\n                    С ченге под прикритие и СРС-та е разкрит коварен план за убийство в Мездра, съобщиха от прокуратурата. Мократа поръчка е направена от 29-годишната Мариана Асенова, която залюбила своя колежка, но я ревнувала неистово от мъжа й. Опитите да я накара да напусне съпруга си ударили на камък, защото той я издържал. И за да сложи край на любовните си мъки, лесбийката решила да премахне своя съперник.През пролетта тя поръчала убийството му на свой приятел, който неотдавна излязъл от затвора. Той отказал, но няколко месеца по-късно жената отново го потърсила и настояла да премахне съперника й като имитира самоубийство. Наемникът обаче я излъгал, че ще я свърже с килър. Вместо това той я издал на ченгетата, които изготвили план за разобличаването й.27-годишният мъж изпратил на Асенова чрез текстово съобщение телефонен номер, ползван от служител под прикритие, определен с разпореждане на председателя на окръжния съд във Враца по искане за използване на специалните разузнавателни средства. Въпросният служител бил представен на ревнивата лесбийка под името „Дмитрий“, като бил посочен и ползвания от него телефонен номер, се казва в обвинителния акт срещу Асенова.\nВ началото на август тя се срещнала в Мездра с „Дмитрий“. Показала му снимки и копие от личната карта на мъжа, за когото планирала убийството. Уговорено било и възнаграждение от 1500 лева. Предоставила информация за местоработата и навиците на съпруга на приятелката си, предала ключ от входната им врата и платила капаро за извършената „услуга“ в размер на 400 лева. Тогава поръчителката е задържана, след което е оставена под домашен арест. Районната прокуратура във Враца пък вече внесе в съда обвинителния акт срещу нея. Ако бъде призната за виновна, тя може да получи до 6 г. затвор.\n                    ", "date": "2017.12.07", "title": "Лесбийка поръча убийство от ревност към своя колежка"}
{"url": "http://www.monitor.bg/a/view/88464-%D0%9E%D1%82%D0%BA%D1%80%D0%B8%D1%85%D0%B0-%D1%82%D1%80%D1%83%D0%BF-%D0%BD%D0%B0-%D0%BC%D1%8A%D0%B6-%D0%BA%D1%80%D0%B0%D0%B9-%D0%94%D0%B8%D0%BC%D0%B8%D1%82%D1%80%D0%BE%D0%B2%D0%B3%D1%80%D0%B0%D0%B4/", "text": "\n                    Труп на мъж на видима възраст 65 години е открит вчера до коритото на река Банска, съобщиха от областната противопожарна служба. Тялото е намерено до кариерата на “Каолин” край Димитровград. Пожарникарите са отнесли откритото тяло до съдебна медицина в Хасково.\n\nОт полицията твърдят, че според първоначалните данни липсват следи от престъпление. Категорично становище обаче може да има едва след назначената аутопсия на трупа.\n                    ", "date": "2017.12.07", "title": "Откриха труп на мъж край Димитровград"}
{"url": "http://www.monitor.bg/a/view/80559-%D0%9F%D0%B8%D1%80%D0%BE%D0%BC%D0%B0%D0%BD-%D0%BF%D0%BE%D0%B4%D0%BF%D0%B0%D0%BB%D0%B8-%D0%B4%D0%B2%D0%B5-%D0%BA%D1%8A%D1%89%D0%B8-%D0%B8-%D0%BA%D0%BE%D0%BB%D0%B0/", "text": "\n                    17-годишен младеж от град Елена е задържан и срещу него се води разследване за причинен палеж на две къщи и лек автомобил. Сигналът за инцидента е получен ан тел.112 в 1,09 ч. в сряда. Два противопожарни автомобила и шестима огнеборци успяват да овладеят ситуацията и да загасят пламъците. Унищожени са само лек автомобил, мебели и техника. Двете запалени къщи обаче, са спасени. След проведения оглед на местопроизшествието като заподозрян за извършител на палежа е задържан 17-годишният тийнейджър, който е извстен на полицията и осъждан. След доклад на поркуратурата, той е привлечен като обвиняем. Тъй като все още не е навършил пълнолетие, той не може да бъде задържан под стража. Затова му е наложена мярка за неотклонение \"надзор на родител\". \n                    ", "date": "2017.12.07", "title": "Пироман подпали  две къщи и кола"}
{"url": "http://www.monitor.bg/a/view/23201-%D0%9C%D0%BB%D0%B0%D0%B4%D0%B5%D0%B6-%D1%81%D1%87%D1%83%D0%BF%D0%B8-%D1%87%D0%B5%D1%80%D0%B5%D0%BF%D0%B0-%D0%BD%D0%B0-%D0%B4%D1%8F%D0%B4%D0%BE/", "text": "\n                    \nМлад мъж от свищовското село Козловец е арестуван и ще бъде изправен пред съда за нападение и нанесена телесна повреда на дядо. На Никулден около обяд в селото възниква спор между 69-годишен мъж и трима по-млади от него. При направената проверка по-късно става ясно, че възрастният мъж е техен работодател, а между него и наетите да му работят възниква спор свързан с новонает работник. Спорът скоро прераства в юмручна саморазправа. Единият от мъжете, П.П. на 28 години се нахвърля върху по-възрастния от него мъж и му строшава черепа. побойникът е арестуван, а пострадалият е откаран в болница. разследването на случая продълава. \n                    ", "date": "2017.12.07", "title": "Младеж счупи  черепа на дядо "}
{"url": "http://www.monitor.bg/a/view/61913-%D0%90%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D0%B4%D0%B2%D0%B0%D0%BC%D0%B0-%D0%B0%D0%BB%D0%BE-%D0%B8%D0%B7%D0%BC%D0%B0%D0%BC%D0%BD%D0%B8%D1%86%D0%B8/", "text": "\n                    Двама извършители на телефонни измами са арестувани и обвинени от полицията във Велико Търново. Двамата мъже са от Горна Оряховица и Павликени и според досегашните данни от разследването са задигнали чрез измама 8000 лв. от възрастна жена от село Пчелище. След задържаето им се оказва, че единият от тях, З.В. на 35 години, се издирва и за още няколко измами извършени на територията на Албена и Аксаково. Съучастникът му до този момент е с чисто криминално и съдебно досие. Първоначално двамата измамници са задържани в ареста за срок до 24 часа. След това мярката на З.В. е удължена на 72 часа, а аверът му е пуснат на свобода срещу подписка. Разследването по документиране престъпната дейност на двамата продължава, съобщават от полицията. \n                    ", "date": "2017.12.07", "title": "Арестуваха двама ало измамници "}
{"url": "http://www.monitor.bg/a/view/42436-%D0%92%D1%8A%D0%B2%D0%B5%D0%B6%D0%B4%D0%B0%D1%82-%D1%81%D0%B5-%D0%BD%D0%BE%D0%B2%D0%B8-%D0%B4%D0%B2%D0%B0-%D0%B2%D0%B8%D0%B4%D0%B0-%D0%BF%D0%BB%D0%B0%D1%82%D0%B5%D0%B6%D0%BD%D0%B8-%D1%83%D1%81%D0%BB%D1%83%D0%B3%D0%B8/", "text": "\n                    Да бъдат въведени нови два вида платежни услуги - услуги по иницииране на плащане и услуги по предоставяне на информация за сметка, предвижда приетият на първо четене от парламента Закон за платежните услуги и платежните системи.Това налага съответно и въвеждане на нов вид доставчици на платежни услуги - доставчик на услуги по предоставяне на информация за сметка, като за него се предвижда регистрационен режим, и доставчик на услуги по иницииране на плащане, за който се изисква лицензиране като платежна институция.С проектозакона се въвеждат изисквания към процедурите за наблюдение, обработка и проследяване на свързаните със сигурността инциденти и жалби на клиенти, осигуряващи и механизъм на докладване на инциденти, процедурите за записване, наблюдение, проследяване и ограничаване на достъпа до чувствителни данни за плащанията.Сред мерките за осигуряване на непрекъсваемост на дейността са ефективните планове за извънредни ситуации и процедури за редовни тестове и преглед на адекватността и ефективността на тези планове.Създадена е уредба за докладване на инциденти, съгласно която доставчик на платежни услуги, лицензиран от БНБ, при възникнал значим операционен или свързан със сигурността инцидент уведомява незабавно Централната банка. Когато инцидентът засяга или може да засегне финансовите интереси на ползвателите на платежни услуги, доставчикът е задължен да ги уведоми незабавно в т. ч. и за всички мерки, които предприема.Предлага се увеличаване и прецизиране размера на глобите и имуществените санкции при извършени нарушения на закона и на подзаконовите актове.\n                    ", "date": "2017.12.07", "title": "Въвеждат се нови два вида платежни услуги"}
{"url": "http://www.monitor.bg/a/view/86342-%D0%9F%D0%B0%D1%80%D0%B8%D1%87%D0%BD%D0%B8%D1%82%D0%B5-%D0%BF%D1%80%D0%B5%D0%B2%D0%BE%D0%B4%D0%B8-%D0%9F%D0%B0%D1%80%D0%B8-%D0%B7%D0%B0-%D0%BC%D0%B8%D0%BD%D1%83%D1%82%D0%B8-%D0%BD%D0%B0-western-union-%D0%B2%D0%B5%D1%87%D0%B5-%D1%81%D0%B5-%D0%BF%D1%80%D0%B5%D0%B4%D0%BB%D0%B0%D0%B3%D0%B0%D1%82-%D0%BE%D1%82-%D0%BA%D0%BB%D0%BE%D0%BD%D0%BE%D0%B2%D0%B5%D1%82%D0%B5-%D0%BD%D0%B0-fibank/", "text": "Fibank предлага националните и международните парични преводи на Western Union в цялата клонова мрежа в България\n                    Fibank (Първа инвестиционна банка) и световният лидер в бързите парични преводи Western Union стартираха предлагането на преводи „Пари за минути“ (Money in minutes).\n\nТова ново партньорство позволява на всяко физическо лице в клонове на Fibank, от понеделник до петък от 9:00 ч. до 17.30 ч., да изпраща и получава парични преводи („Пари за минути“) от и към България, както и международни до над 500 000 Western Union локации в над 200 държави и територии.\n\nПреводите могат да бъдат в левове и евро в максимален размер до 10 000 лева или тяхната равностойност в евро по курса за деня на Western Union. Извършването на преводи в клоновете на Fibank чрез Western Union е в няколко лесни стъпки, като не се изисква наличието на сметка от изпращача или получателя. Таксите се заплащат от изпращача и получателят разполага с цялата сума на превода, като е необходимо представянето само на валиден документ за самоличност.\n\nПри получаване на превод се съобщава и контролния му номер (MTCN), както и имената на изпращача, държавата, от която се получават парите, и приблизителната сума.\n\nВсеки клон на Fibank предлага паричните преводи на Western Union, което гарантира бързо и качествено обслужване на всеки клиент.\n\nБлагодарение на сътрудничеството с Fibank паричните преводи на Western Union се предлагат в над 1900 локации на територията на България.\n\n\n \n                    ", "date": "2017.12.07", "title": "Паричните преводи „Пари за минути“ на Western Union вече се предлагат от клоновете на Fibank "}
{"url": "http://www.monitor.bg/a/view/20366-15-%D0%B0%D0%BA%D1%82%D0%B0-%D0%BE%D1%82%D0%BD%D0%B5%D1%81%D0%BE%D1%85%D0%B0-%D1%82%D1%8A%D1%80%D0%B3%D0%BE%D0%B2%D1%86%D0%B8-%D0%BD%D0%B0-%D1%80%D0%B8%D0%B1%D0%B0-%D0%BF%D0%BE-%D0%9D%D0%B8%D0%BA%D1%83%D0%BB%D0%B4%D0%B5%D0%BD/", "text": "\n                    15 акта за установено административно нарушение са съставили данъчните инспектори от „Оперативни проверки“ към ТД на НАП във Варна на нелоялни търговци на риба по Никулден. 3 от тях са за неиздаване на касов бон, 7 за разлика в касовата наличност, а 5 от актовете са за нарушение на КСО-невнесени здравни осигуровки. Във Варна, Добрич, Балчик, Каварна и други населени места от обхвата на териториалната дирекция е осъществен контрол на 60 търговски обекта. Целта на проверките е била да се установи отчитат ли търговците на риба реално извършените продажби на фискалните устройства. В Каварна инспекторите са извършили контролна покупка в голям рибен магазин, но не им е бил издаден касов бон. При проверката на обекта данъчните установили, че в касата търговеца има наличност от 474 лева, но на касовия апарат не е отразена нито една продажба. На собственика е съставен акт и предстои издаването на заповед за запечатване на обекта до 30 дни. На друг търговец на риба в Балчик е съставен акт за разлика в касовата наличност и отразените покупки на фискалното устройство. При проверките на обекти за продажба на риба и рибни продукти в Добрич не са установени нарушения на данъчните закони. От НАП Варна съобщават още, че присъствие на данъчни ще има в дискотеки и ресторанти, в които студенти празнуват 8 декември. Щесе следи за отчитане на приходите от вход и реалните обороти в заведенията. Освен това, данъчните ще извършват и контрол по спазване на осигурителното законодателство, наличие на трудови договори на работещите в обектите, както и дали техните собственици са изпълнили задълженията си към НАП. Проверките на данъчните ще продължат до края на годината, като контролът за отчитане на реалните обороти ще бъде особено засилен по Коледните и Новогодишните празници. Сигнали за укриване на обороти и други данъчни нарушения гражданите могат да подават на телефона на НАП 0700 18 700.\n\n \n\n \n\n \n                    ", "date": "2017.12.07", "title": "15 акта отнесоха търговци на риба по Никулден"}
{"url": "http://www.monitor.bg/a/view/61636-%D0%9C%D0%B0%D1%8F-%D0%9C%D0%B0%D0%BD%D0%BE%D0%BB%D0%BE%D0%B2%D0%B0-%D0%B8%D1%81%D0%BA%D0%B0-%D0%B3%D1%80%D0%B0%D0%B6%D0%B4%D0%B0%D0%BD%D0%B8%D1%82%D0%B5-%D0%B4%D0%B0-%D0%BC%D0%BE%D0%B3%D0%B0%D1%82-%D0%B4%D0%B0-%D0%BE%D0%B1%D0%B6%D0%B0%D0%BB%D0%B2%D0%B0%D1%82-%D0%B0%D0%BA%D1%82%D0%BE%D0%B2%D0%B5%D1%82%D0%B5-%D0%BD%D0%B0-%D0%9A%D0%95%D0%92%D0%A0/", "text": "\n                    Актовете на КЕВР не подлежат на обжалване от гражданите и обмислям да атакувам това в Конституционния съд. Това каза омбудсманът Мая Манолова преди днешното открито заседание на Комисията за енергийно и водно регулиране (КЕВР), където се обсъди доклад за изменение на одобрените цени на ВиК услуги за 2018 г. в 14 града в страната.Според омбудсмана регулаторът определя в интерес на монополистите цените на водата, а гражданите са длъжни да плащат, но нямат възможност да обжалват. \"Това са текстове от закона, които не дават възможност на гражданите да обжалват, а има проблеми, недостатъци, пороци в действията на КЕВР\", обясни Мая Манолова. Тя даде за пример, че КЕВР за пореден път не прави обществено обсъждане по важните за гражданите въпроси, визирайки днешното заседание за цената на водата. Освен това, по думите на Манолова, определяйки социалната поносимост, КЕВР е имала възможност да определи цената на водата по две методики на НСИ, които дават различни числа, като второто е на места на 100 процента по-високо от първото. Според Манолова КЕВР е взела в предвид изследването на НСИ, което дава по-високи стойности и по този начин социалната поносимост се вдига, съответно и цената на водата. Омбудсманът припомни, че при определяне на цената на водата се определя и спрямо размера на инфлацията. От КЕВР обаче вместо да отчетат инфлацията от 1 януари до 31 октомври 2017 г., отчели тази от декември 2016 г. до 31 октомври 2017, като разликата била повече от 1 процент. \"В единия случай става дума на 0,7 на сто инфлация, а в другия за инфлация 1,937%“, обясни Манолова. Малко по-късно, по време на откритото заседание, Манолова се закани да се обърне към прокуратурата по този въпрос.Омбудсманът информира още, че според закона КЕВР трябва да определи общите условия в договорите, само че вместо с договори ВиК операторите определят цената на водата със заповеди. \"КЕВР не определя общи условия на договорите, а общи условия на водоснабдителната услуга, което е също нарушение на закона. Проблемът е, че действията на регулатора са необжалваеми\", заяви още Мая Манолова. Затова тя ще настоява да се изпълнява законът, в който е казано, че трябва да има договори при общи условия, а не заповеди. Манолова ще иска и ВиК дружествата да използват възможността в закона, където е предвидено, че могат определят по-ниски цени на водата на местата с гравитачно водоснабдяване.По време на днешното заседание КЕВР обяви, че ще определи цената на водата в София, Пловдив, Варна, Бургас и още 11 области в страната на закрито заседание на 15 декември.\n\n\n                    ", "date": "2017.12.07", "title": "Мая Манолова иска гражданите да могат да обжалват актовете на КЕВР"}
{"url": "http://www.monitor.bg/a/view/46138-lego-%D1%81%D0%BF%D0%B5%D1%87%D0%B5%D0%BB%D0%B8-%D0%BF%D1%8A%D1%80%D0%B2%D0%BE%D1%82%D0%BE-%D1%81%D0%B8-%D0%B4%D0%B5%D0%BB%D0%BE-%D1%81%D1%80%D0%B5%D1%89%D1%83-%D1%81%D0%B2%D0%BE%D0%B8-%D0%B8%D0%BC%D0%B8%D1%82%D0%B0%D1%82%D0%BE%D1%80%D0%B8-%D0%B2-%D0%9A%D0%B8%D1%82%D0%B0%D0%B9/", "text": "\n                    Датският производител на детски играчки Lego съобщи, че е спечелил голяма съдебна битка в Китай, където съдът взе решение в негова полза по дело срещу компании, произвеждащи имитации на прочутите шарени конструктори, предаде АП. Компанията уточни днес, че за първи път печели дело за нечестна конкуренция срещу имитатори в Китай.\n\nСъдът в град Шантау реши, че две китайски компании, които продават конструктори Bela, подобни на линията на Lego Friends, нарушават авторските права и им разпореди да прекратят. Съдът издаде решението си през септември, но то влезе в сила през ноември.\n\nПо-рано тази година пекински съд реши, че името и логото на Lego са добре познати в Китай, което дава на компанията по-силни законови основания при съдебните спорове за авторските права.\n                    ", "date": "2017.12.07", "title": "Lego спечели първото си дело срещу свои имитатори в Китай"}
{"url": "http://www.monitor.bg/a/view/57468-enel-%D0%BF%D1%80%D0%BE%D0%B4%D0%B0%D0%B2%D0%B0-%D0%B4%D0%B2%D0%B0-%D0%BE%D1%82-%D0%B2%D0%B5%D1%82%D1%80%D0%BE%D0%BF%D0%B0%D1%80%D0%BA%D0%BE%D0%B2%D0%B5%D1%82%D0%B5-%D1%81%D0%B8-%D0%B2-%D0%A1%D0%90%D0%A9-%D0%B7%D0%B0-233-%D0%BC%D0%BB%D0%BD/", "text": "\n                    Enel Green Power North America (EGPNA), дъщерна на Enel, подписа договор с инвестиционния фонд Gulf Pacific Power LLC за продажба на два свои ветропарка, съобщи RNS. Единият от тях е Caney River с мощност 200 Мвт в щата Канзас, другият - Rocky Ridge (150 Мвт) се намира в Оклахома. Gulf Pacific Power ще придобие 80% от Rocky Caney Wind LLC, която притежава двата парка. Приключването на сделката се очаква да стане до края на годината.\n\nВетропаркът Caney River е пуснат през 2011 г. и може да произвежда на година 765 гигаватчаса електроенергия, като спестява изхвърлянето в атмосферата на 580 хил. т въглероден двуокис. Другата мощност - Rocky Ridge е с годишен капацитет от приблизително 600 ГВтч и спестява емисии на над 450 хил. т парникови газове.\n\nEnel Green Power North America е най-големият собственик и оператор на електростанции, ползващи зелена енергия в Северна Америка. Действащите и проектираните в момента мощности са разположени в 23 щата на САЩ и 2 канадски провинции. Общата инсталирана мощност от 3,6 гигавата е в 100 веца, ветрогенератори, фотоволтаици и геогермални станции.\n                    ", "date": "2017.12.07", "title": "Enel продава два от ветропарковете си в САЩ за $233 млн."}
{"url": "http://www.monitor.bg/a/view/1107-%D0%9F%D1%80%D0%B5%D0%B4%D1%81%D1%82%D0%BE%D0%B8-%D0%B2%D0%BF%D0%B8%D1%81%D0%B2%D0%B0%D0%BD%D0%B5-%D0%BD%D0%B0-%D0%BD%D0%BE%D0%B2%D0%B8%D1%8F-%D0%B8%D0%B7%D0%BF%D1%8A%D0%BB%D0%BD%D0%B8%D1%82%D0%B5%D0%BB%D0%B5%D0%BD-%D0%B4%D0%B8%D1%80%D0%B5%D0%BA%D1%82%D0%BE%D1%80-%D0%BD%D0%B0-%D0%90%D0%B2%D1%82%D0%BE%D0%BC%D0%B0%D0%B3%D0%B8%D1%81%D1%82%D1%80%D0%B0%D0%BB%D0%B8-%D0%95%D0%90%D0%94/", "text": "\n                    Предстои Стоян Беличев да бъде вписан като нов изпълнителен директор и член на Управителния съвет на „Автомагистрали“ ЕАД. Това съобщи днес министърът на регионалното развитие и благоустройството Николай Нанков на блицконтрол в парламентарната Комисия по регионална политика, благоустройство и местно самоуправление. Причина за промяната в ръководство на държавното дружество е свързана не само с пропуски при поддръжката при зимни условия, а и с констатирани преди това пропуски.\n\nМинистърът коментира организацията за почистване на пътищата по време на снеговалежите през миналия месец и отбеляза, че подготовката е била добра от гледна точка на мобилизация на техника и наличие на материали. Ще заложим по-строги санкции в случай на неизпълнение на задължения от страна на пътноподдържащи фирми в новите договори, които предстои да бъдат сключени през 2018 г., обяви Нанков.\n\nПрез следващата седмица на съвместно заседание на парламентарната Комисия по регионална политика, благоустройство и местно самоуправление и на парламентарната Комисия по околната среда и водите ще се проведе сериозна дискусия, на която в детайли ще се дебатират идеите за въвеждане на т. нар. такса „солидарност“ и „водни помощи“. Министърът подчерта, че тези идеи не са нови и са свързани с търсене на възможности за подпомагане на един от най-недофинансираните сектори.\n                    ", "date": "2017.12.07", "title": "Предстои вписване на новия изпълнителен директор на „Автомагистрали“ ЕАД"}
{"url": "http://www.monitor.bg/a/view/86999-%D0%A1%D0%BB%D0%B0%D0%B4%D0%BA%D0%BE-%D0%BE%D1%82-%D0%BB%D1%8E%D1%82%D0%B8-%D1%87%D1%83%D1%88%D0%BA%D0%B8-%D0%B8-%D0%BA%D1%8A%D0%BB%D0%B1%D1%8A%D1%81%D1%8A-%D0%B2%D0%BB%D0%B8%D0%B7%D0%B0%D1%82-%D0%B2-%D0%BC%D0%B0%D0%B3%D0%B0%D0%B7%D0%B8%D0%BD%D0%B8%D1%82%D0%B5-%D0%BD%D0%B0-%D0%9B%D0%B8%D0%B4%D0%BB/", "text": "\n                    Сладко от люти чушки и пушена кълбъсъ са победителите в кампанията на Лидл България „Съхрани родния вкус“, която стартира през септември тази година и има за цел да запази уникалните български рецепти и традиции.\n\nПървоначално от Лидл обявиха, че ще изберат само един победител, но заради изключително трудната и оспорвана надпревара между близо 1500 предложения, от компанията са избрали да наградят два продукта. Така през пролетта на 2018 г. пушената кълбъсъ и сладкото от люти чушки ще станат част от продуктовата линия на веригата с висококачествени продукти от български производители „Родна стряха“. Едновременно с това те ще донесат на своите автори и парична награда от по 10 хил. лв.\n\nГлавни действащи лица в кампанията „Съхрани родния вкус“ бяха шеф Манчев и шеф Шишков, които обиколиха цяла България, за да открият най-впечатляващите родни вкусове.\n\nЗад нестандартните вкусове на двете рецепти стоят две дами, всяка от които с различна история. Мария Иванова от с. Асеново, Плевенско, е пазителят на 3-вековна рецепта, по която се прави небезизвестната асеновска пушена кълбъсъ. Тя идва от кухнята на банатските българи и е пренесена в България преди близо 300 години от Австроунгарската империя.\n\nРецептата за сладкото от люти чушки се предава вече през няколко поколения. „Тайната е в марината, в която се слагат лютите чушки“, повдига завесата нейната авторка Диляна Георгиева от Бургас.\n\n„Кампанията „Съхрани родния вкус“ е естествено продължение на всичко, което Лидл България е правил и продължава да прави в подкрепа на българските производители, българските продукти и българския вкус. Тя е и ярко доказателство, че българинът пази богатството и автентичността на своята кухня и не просто предава родния вкус от поколение на поколение в семейството, но съхранява българската традиция като цяло“, коментира Милена Драгийска, главен изпълнителен директор на Лидл България.\n                    ", "date": "2017.12.07", "title": "Сладко от люти чушки и кълбъсъ влизат в магазините на Лидл"}
{"url": "http://www.monitor.bg/a/view/20005-%D0%A1%D0%BB%D1%8A%D0%BD%D1%86%D0%B5%D1%82%D0%BE-%D1%81%D0%B5-%D0%BF%D0%BE%D0%BA%D0%B0%D0%B7%D0%B2%D0%B0-%D0%B4%D0%BD%D0%B5%D1%81/", "text": "\n                    Днес ще бъде предимно слънчево. Ще духа умерен вятър от запад-северозапад, който привечер ще отслабне. Максималните температури ще са между 8° и 13°, за София - около 9°. Това съобщи за  дежурният синоптик от Националния институт по метеорология и хидрология (НИМХ) към Българската академия на науките (БАН).Атмосферното налягане е значително по-високо от средното за декември и през деня слабо ще се понижи. По Черноморието ще преобладава слънчево време. Ще духа до умерен вятър от запад-северозапад, който привечер ще отслабва. Максималните температури ще са 10°-12°. Температурата на морската вода е 11°-13°. Вълнението на морето ще е около 2 бала.Над планините ще е предимно слънчево. Ще духа умерен и силен северозападен вятър. Максималната температура на височина 1200 метра ще е около 6°, на 2000 метра - около минус 1°.\n                    ", "date": "2017.12.07", "title": "Слънцето се показва днес "}
{"url": "http://www.monitor.bg/a/view/11435-%D0%97%D0%B0%D0%BF%D0%BE%D1%87%D0%B2%D0%B0-%D0%B8%D0%B7%D0%BF%D0%BB%D0%B0%D1%89%D0%B0%D0%BD%D0%B5%D1%82%D0%BE-%D0%BD%D0%B0-%D0%BF%D0%B5%D0%BD%D1%81%D0%B8%D0%B8%D1%82%D0%B5-%D1%81-%D0%BA%D0%BE%D0%BB%D0%B5%D0%B4%D0%BD%D0%B8%D1%82%D0%B5-%D0%B4%D0%BE%D0%B1%D0%B0%D0%B2%D0%BA%D0%B8/", "text": "\n                    Националният осигурителен институт започва да изплаща от днес до 20 декември пенсиите за месеца. Заедно с пенсиите ще бъде изплатена и еднократната допълнителна сума в размер на 40,00 лв. на всички пенсионери, на които пенсията или сборът от пенсиите заедно с добавките и компенсациите към тях за месец декември е в размер до 321,00 лв. включително. Пенсионерите, които ще получат коледни добавки, са 1,232 млн., или 57% от пенсионерите у нас. За коледната добавка държавата отдели 50 милиона лева.Изплащането на сумите чрез пощенските станции ще бъдe извършено съобразно изготвен график, който ще бъде предварително обявен във всяка една от тях. Преводите на декемврийските пенсии по сметките на пенсионерите, които получават парите си по банков път, ще бъдат извършени днес\n                    ", "date": "2017.12.07", "title": "Започва изплащането на пенсиите с коледните добавки "}
{"url": "http://www.monitor.bg/a/view/9740-%D0%9E%D0%B1%D1%8F%D0%B2%D1%8F%D0%B2%D0%B0%D1%82-%D0%B4%D0%B5%D0%BD-%D0%BF%D0%BE%D1%80%D0%B0%D0%BD%D0%BE-%D0%B7%D0%B0-%D1%82%D0%B0%D0%BF%D0%B8-%D0%BF%D1%80%D0%B8-%D0%B5%D0%B2%D1%80%D0%BE%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE/", "text": "Скенери ще проверяват минувачите при разходка около НДК\n                    Гражданите на София ще бъдат уведомявани поне ден по-рано за мерките за сигурност и ограниченията в движението по време на европейското председателство. Това каза зам.-министърът на вътрешните работи Красимир Ципов.„Това, което предвиждаме по отношение на затваряне на пътни артерии, е свързано с придвижването от летището до сградата на НДК – това е бул. „Брюксел“, „Цариградско шосе“, „България“. Там ще има усилени мерки за сигурност. Около самия НДКно това не означава, че ще бъде спрян достъпът изцяло до него и прилежащата му територия“, коментира той.Единствено при извънредни ситуации може да се наложи да бъде спряно метрото в подлеза на двореца. По думите му се предвижда много по-засилено полицейско присъствие и проверки.„Изградили сме нашите системи и на територията на НДК и на парка около него. Ще има входове и скенери, на които ще бъдат осъществявани съответните проверки. Достъпът до сградата на НДКУчастниците ще се регистрират и ще получават бадж, с който ще имат право на достъп и движение през различните нива на сградата. Когато има по-голямо мероприятие, ще направим необходимото най-късно на предходния ден да уведомим през медиите всички граждани на столицата какво предстои, какви мерки за сигурност ще бъдат предприети, какви ограничения в придвижването са възможни“, каза още Красимир Ципов.За да се осигури безопасността на всички форуми в София, МВР ще работи заедно със Столичната община. Между двете институции постоянно ще се обменя информация.Това беше обявено още през октомври.Основните маршрути за придвижване на делегатите ще са от летището до НДК, София Тех Парк и хотелите, в които ще се настанят депутатите. По тези трасета движението може да бъде ограничавано или затруднено. Най-сериозна ще е охраната около НДК, където ще се провеждат заседанията. Там в охраната може да се включи и жандармерия, а влизането на граждани в зоната за сигурност ще бъде на специален режим.\n\n\n                    ", "date": "2017.12.07", "title": "Обявяват ден по-рано за „тапи“  при европредседателството"}
{"url": "http://www.monitor.bg/a/view/37130-%D0%9A%D0%B2%D0%BE%D1%82%D0%B8-%D1%81%D0%BF%D1%8A%D0%B2%D0%B0%D1%82-%D0%B4%D0%B5%D1%86%D0%B0-%D0%B7%D0%B0-%D1%81%D1%8A%D1%81%D1%82%D0%B5%D0%B7%D0%B0%D0%BD%D0%B8%D1%8F-%D0%BF%D0%BE-%D0%BC%D0%B0%D1%82%D0%B5%D0%BC%D0%B0%D1%82%D0%B8%D0%BA%D0%B0/", "text": "\n                    Нови правила за провеждането на математическите състезания за ученици дискриминират част от децата, тъй като е въведен квотен принцип по области. Това алармират разтревожени родители. По думите им град с около 30 000 души ще има право да изпрати на националното състезание четирима ученици, а София, в която живеят над 1 милион жители – получава квота от само 16 ученика.165 родители на ученици в Софийската математическа гимназия и техни учители внесоха писмо до образователния министър и до Комисията от защита от дискриминацията, съобщи Нова ТВ.„Квотите се обсъждат повече от 5-6 години”, обясни Ивайло Старибратов, председателят на комисията, която е решила да въведе квоти. „Причината е, че нараства броят на желаещите деца да се явят и е много трудна логистиката на едно такова състезание. Броят на децата се определя по исторически принцип за явяване, което е причината София да има 4 пъти по-голям брой ученици от останалите”, допълни Старибратов.\n                    ", "date": "2017.12.07", "title": "Квоти спъват деца за състезания по математика  "}
{"url": "http://www.monitor.bg/a/view/7506-%D0%A0%D1%8A%D0%BA%D0%BE%D0%B2%D0%BE%D0%B4%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%9F%D0%B8%D1%80%D0%BE%D0%B3%D0%BE%D0%B2-%D0%97%D0%B0%D0%BF%D0%BB%D0%B0%D1%82%D0%B8%D1%82%D0%B5-%D1%81%D0%B5-%D0%BF%D0%BE%D0%B2%D0%B8%D1%88%D0%B0%D0%B2%D0%B0%D1%82/", "text": "\n                    Заплатите в „Пирогов” не намаляват, а се повишават. Това заявиха ръководството на болница пред Нова ТВ часове преди поредния лекарски протест пред \"Пирогов\".Парите за изминалия месец са били по-малко заради приоритетно разплащане с доставчици, но лекарите от болницата нямало да останат ощетени, уверяват шефовете.„Всеки месец болницата генерира 200-300 хил. лева дълг. Фирмите-снабдители завеждат дела за блокиране на сметките на „Пирогов”. Поради тази причина проф. Балтов от 3-4 месеца апелираше към ръководителите на клиниките и отделенията да не се дадат ДМС през октомври, а следващия месец. За да може с тях да се разплатим с фирмите, за да не се блокират сметките на „Пирогов”. За Коледа ще получат ДМС за 2 месеца”, зам.-директорът доц. Олег Чолаков.От ръководството отхвърлиха и твърденията за жестока икономия на консумативите, което да застрашава болните. „Нормално е да има контрол. Отказ от лечение никой не е получил”, заяви доц. Мая Аргирова от ръководството. \n\n\n                    ", "date": "2017.12.07", "title": "Ръководството на „Пирогов”: Заплатите се повишават  "}
{"url": "http://www.monitor.bg/a/view/69566-%D0%9B%D0%B8%D0%B4%D0%B5%D1%80%D0%B8-%D0%BD%D0%B0-%D1%81%D0%B5%D0%B4%D0%B5%D0%BC-%D0%B1%D0%B0%D0%BB%D0%BA%D0%B0%D0%BD%D1%81%D0%BA%D0%B8-%D1%81%D1%82%D1%80%D0%B0%D0%BD%D0%B8-%D0%BD%D0%B0-%D1%84%D0%BE%D1%80%D1%83%D0%BC-%D0%B2-%D0%A1%D0%BE%D1%84%D0%B8%D1%8F/", "text": "\n                    Министър-председателят Бойко Борисов и главният изпълнителен директор на Световната банка откриват днес форум, който поставя началото на инициатива в подкрепа на регионалната интеграция на Западните Балкани.\n\nНа конференция в Националния дворец на културата по покана на българския премиер ще бъдат косовският президент Хашим Тачи, президентът на Черна Гора Филип Вуканович, министър-председателите на Албания Еди Рама, на Република Македония Зоран Заев, и на Сърбия Ана Бърнабич, както и заместник министър-председателят и министър на външната търговия и икономически отношения на Босна и Херцеговина Мирко Шарович. Във форума ще участва и комисарят за европейската политика за съседство и преговори за разширяване Йоханес Хан.\nВъв фокуса на дебатите между лидерите на Западните Балкани ще бъдат възможностите за засилване на европейската интеграция в региона и реализацията на общи инфраструктурни проекти, какъвто е един от приоритетите на Българското председателство на Съвета на Европейския съюз.\n\n \n                    ", "date": "2017.12.07", "title": "Лидери на седем балкански страни на форум в София "}
{"url": "http://www.monitor.bg/a/view/43301-%D0%9D%D0%B0%D0%B4-2500-%D0%B4%D1%83%D1%88%D0%B8-%D1%81%D0%B0-%D0%BF%D0%BE%D0%BB%D1%83%D1%87%D0%B8%D0%BB%D0%B8-%D0%BF%D0%BE%D0%BC%D0%BE%D1%89-%D0%BE%D1%82-%D0%BF%D0%BB%D0%B0%D0%BD%D0%B8%D0%BD%D1%81%D0%BA%D0%B8-%D1%81%D0%BF%D0%B0%D1%81%D0%B8%D1%82%D0%B5%D0%BB%D0%B8/", "text": "\n                    Над 2500 души са получили помощ от планински спасители през тази година, като са проведени 94 спасителни акции, което е малко над нормалното като данни. Основната причина за инциденти в планината е надценяване на собствените възможности, обясни директорът на Планинската спасителна служба Емил Нешев пред БНТ. Той изрази надежда, че хората ще спазват планинарската етика, което би помогнало да не се попада в тежки ситуации.Българските планини са предвидими, трябва да събираме предварително информация, призова още директорът на Планинската спасителна служба.\n                    ", "date": "2017.12.07", "title": "Над 2500 души са получили помощ от планински спасители "}
{"url": "http://www.monitor.bg/a/view/37910-%D0%9F%D1%80%D0%BE%D0%B4%D0%B0%D0%B2%D0%B0%D1%82-%D0%B1%D0%B5%D0%BD%D0%B3%D0%B0%D0%BB%D1%81%D0%BA%D0%B8-%D0%BE%D0%B3%D1%8A%D0%BD-%D0%B2-%D1%83%D1%87%D0%B8%D0%BB%D0%B8%D1%89%D0%BD%D0%B0-%D0%BA%D0%BD%D0%B8%D0%B6%D0%B0%D1%80%D0%BD%D0%B8%D1%86%D0%B0/", "text": " Предлагането на пиротехническото изделие на деца под 12 години е забранено\n                    Училищна книжарница в Русе продава бенгалски огън на деца под 12-годишна възраст, установи проверка на „Монитор”. В търговския обект в училището с преподаване на източни езици и култури „Васил Левски” магазинерката дори не иска лична карта на хлапето, за да се увери, че то действително има право да си купи пакетчето. Бенгалският огън обаче епиротехническо изделие от първа групаи продажбата му на лица под 12 години е забранена. Съгласно изискванията това е отбелязано на български език и на опаковката заедно с инструкции запалената пръчица да се държи далеч от тялото и от леснозапалими материали, да не се използва при ветровито време и да не се вдишва димът.„Ей сега извадих бенгалския огън, защото наближават празниците. Не е редно, но го предлагам, защото ми го доставиха. Ето, пред вас веднага го прибирам”, оправда се продавачката, която е изложила пакетчетата на витрината между дребните книжарски стоки. Каза също, че деца не са търсили бенгалски огън, само една майка идвала да си купи. Книжарката обаче беше продала на второкласничка от същото училище два пъти от пръчиците с бавногоряща пиротехническа смес – на 30 ноември и на 4 декември. Най-вероятно и други малчугани също са си купили от пакетчетата с цена 40 стотинки.Директорът на учебното заведение Галин Ганчев коментира, чеведнага ще вземе меркимакар че търговските обекти на територията на училищата имат договори с общината.„Не знаех, не е нормално да се продава това изделие в училище. В СУ „Васил Левски” учат около 800 деца под 12-годишна възраст”, обясни Ганчев. Той допълни, че от няколко дни правят засилени проверки заради намерени в района на училището употребени пиратки.Специалисти по пиротехническите изделия коментираха, че употребата на бенгалски огън от деца съвсем не е безопасно деяние, затова и има наложено възрастово ограничение при продажбата. Макар и да са любими на малчуганите, искрящите пръчици трябва да се палят само в присъствието на възрастни, и то на подходящи места. Много от пожарите, тръгнали от елха по време на новогодишните празници, са причинени именно от запален бенгалски огън, казват пък огнеборци.\n\n\n                    ", "date": "2017.12.07", "title": "Продават бенгалски огън  в училищна книжарница"}
{"url": "http://www.monitor.bg/a/view/41400-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D0%B8-%D0%A1%D1%8A%D1%80%D0%B1%D0%B8%D1%8F-%D0%BF%D0%BE%D0%B4%D0%BF%D0%B8%D1%81%D0%B2%D0%B0%D1%82-%D0%BC%D0%B5%D0%BC%D0%BE%D1%80%D0%B0%D0%BD%D0%B4%D1%83%D0%BC-%D0%B7%D0%B0-%D1%80%D0%BE%D1%83%D0%BC%D0%B8%D0%BD%D0%B3%D0%B0-%D1%81%D0%BB%D0%B5%D0%B4-2-%D0%B4%D0%BD%D0%B8/", "text": "\n                    След два дни ще бъде подписан Меморандум между България и Сърбия за намаляване на тарифите за роуминг. Това стана ясно след среща на премиера Бойко Борисов и сръбския му колега Ана Бърнабич. Тя е в България по повод работната среща на лидерите от страните от Западните Балкани. Проектът на Меморандума за разбирателство между Министерството на транспорта, информационните технологии и съобщенията на България и Министерството на търговията, туризма и телекомуникациите на Сърбия за намаляване на международните тарифи за роуминг за телекомуникационни услуги беше одобрен на вчерашното заседание на кабинета.Развитието на инфраструктурните проекти между България и Сърбия ще спомогне за свързаността на целия регион, заявил Борисов на срещата с Бърнабич, съобщиха от правителствената информационна служба. Двамата премиери дали приоритет на договореното изграждане на газопреносната връзка между България и Сърбия. Те оценили високо и напредъка по проектите от взаимен интерес, като изграждането на магистрала Ниш - София и електрификацията на железопътната линия Ниш – българска граница. Икономическата полза от реализацията на проектите за модернизацията на шлюзовете на Железни врата и на пристанището в Бръчко на р. Сава ще бъде от огромно значение не само за двете страни, но и за гражданите и бизнеса в цяла Европа. Борисов и Бърнабич оценили високо доброто двустранно сътрудничество, като българският премиер подчертал, че само след два дни предстои подписване на Меморандума между двете държави за намаляване на тарифите за роуминг.В хода на разговора българският премиер заявил още, че страната ни ще продължи да подкрепя евроинтеграционния прогрес на Сърбия по време на предстоящото председателство на Съвета на ЕС.\n                    ", "date": "2017.12.07", "title": "България и Сърбия подписват меморандума за роуминга след 2 дни "}
{"url": "http://www.monitor.bg/a/view/37385-%D0%A3%D0%BA%D1%80%D0%B0%D1%81%D1%8F%D0%B2%D0%B0%D1%82-%D0%A1%D0%BE%D1%84%D0%B8%D1%8F-%D0%BD%D0%BE%D1%89%D0%B5%D0%BC/", "text": "\n                    Въвежда се организацията на движението във връзка с монтиране на коледна украса, съобщиха от Столична община.  От 00.30 часа до 04.30 часа на 8 декември се забранява влизането на пътни превозни средства в двете посоки по бул. „Патриарх Евтимий” между ул. „Граф Игнатиев” и ул. „Г. С. Раковски”.От 00.30 часа до 04.30 часа на 9 декември и на 10 декември се забранява влизането на пътни превозни средства в двете посоки по бул. „Патриарх Евтимий” между ул. „Проф. Фритьоф Нансен” и бул. „Витоша”, уточниха от кметството. \n                    ", "date": "2017.12.07", "title": "Украсяват София нощем "}
{"url": "http://www.monitor.bg/a/view/9012-%D0%9C%D0%B0%D1%81%D0%BA%D0%B8%D1%80%D0%B0%D0%BD%D0%B8-%D1%81-%D0%B1%D1%83%D1%85%D0%B0%D0%BB%D0%BA%D0%B8-%D0%BD%D0%B0%D1%85%D0%BB%D1%83%D1%85%D0%B0-%D0%B2-%D0%B3%D0%B8%D0%BC%D0%BD%D0%B0%D0%B7%D0%B8%D1%8F/", "text": "Двамата младежи успели да избягат, преди да дойде полицията\n                    Двама маскирани младежи с бухалки са нахлули в сградата на Професионалната гимназия по механоелектротехника в София. Инцидентът е станал в късния следобед в сряда.Нападателите издирвали ученик, когото са искали да пребият, разказват пред БНР родители на ученици, станали свидетели на инцидента, и от полицията.Охраната и учителите са повикали униформените, но докато те пристигнат на място, маскираните са успели да избягат.Директорът на Професионалната гимназия по механоелектротехника в София Мардирос Зовикян разказа пред „Монитор“, че въпросните момчета влезнали в училището, за да търсят десетокласник заради лична вражда, свързана с момиче.Когато директорът научил за нахлуването, излязъл от часа, който водил, и когато видял двете момчета, едното се подхлъзнало и избягали.Ученикът, който е трябвало да бъде обект на тяхната агресия, вече е установен. Според свидетели семейството му заедно с родители на други деца са заявили, че ще подадат жалба в полицията.По случая се води разследване. МВР издирва нападателите.Няма пострадали при инцидента.Според ученици от гимназията нападателите и издирваният младеж тренират бокс, а атаката на училището била, защото момчето сваляло приятелката на единия от агресивните и той решил да го сплаши. Охраната на учебното заведение не ги пуснала, но те изкъртили вратата, като я извадили от пантите, след което успели да влязат. Потенциалната им жертва вчера бил освободен от училище.\n                    ", "date": "2017.12.07", "title": "Маскирани с бухалки нахлуха в гимназия (ОБНОВЕНА)"}
{"url": "http://www.monitor.bg/a/view/52872-%D0%91%D0%B8%D0%B3-%D0%B1%D1%80%D0%B0%D0%B4%D1%8A%D1%80-%D0%BF%D0%B0%D0%B7%D0%B8-%D0%A1%D0%B0%D0%BF%D0%B0%D1%80%D0%B5%D0%B2%D0%B0-%D0%B1%D0%B0%D0%BD%D1%8F-%D0%B8-%D0%BE%D0%BA%D0%BE%D0%BB%D0%BD%D0%BE%D1%81%D1%82%D1%82%D0%B0-%D0%BE%D1%82-%D0%BD%D0%B0%D0%B1%D0%B5%D0%B7%D0%B8/", "text": "\n                    Община Сапарева баня монтира камери за видеонаблюдение в града и селата, както и на по-възлови и оживени места. Камерите на цялата общинска територия са общо 12. Те са поставени на входовете и изходите на град Сапарева баня, в района на Гейзера, района около басейните, при стадиона и по пътя за Паничище. Камери са монтирани и на централните части на селата Ресилово, Овчарци и Сапарево. „Курортното ни градче ще е като истински Биг брадър, но сме изключително доволни. Така ще бъдем по-спокойни за сигурността си“, коментираха местни жители.\n\n„Вече стартирахме системата за видеонаблюдение в града и селата, които досега не бяха охранявани с такъв вид техника. Очакваме камерите за видеонаблюдение да допринесат за сигурността и спокойствието на жителите и гостите на общината. Със системата ще може да се контролира и реагира при различни ситуации. Камерите са монтирани и като превантивна мярка срещу вандалски прояви“, коментираха от общинската администрация.\n\n \n                    ", "date": "2017.12.07", "title": "Камери пазят Сапарева баня и околността от набези"}
{"url": "http://www.monitor.bg/a/view/60564-%D0%9E%D1%84%D0%B8%D1%86%D0%B8%D0%B0%D0%BB%D0%BD%D0%BE-%D0%A1%D0%BE%D1%84%D0%B8%D1%8F-%D0%B5-%D1%81%D1%82%D0%BE%D0%BB%D0%B8%D1%86%D0%B0-%D0%BD%D0%B0-%D1%81%D0%BF%D0%BE%D1%80%D1%82%D0%B0-%D0%BF%D1%80%D0%B5%D0%B7-2018-%D0%B3/", "text": "\n                    София бе официално обявена за столица на спорта през 2018 година на церемония в Брюксел. Кметът Йорданка Фандъкова прие символичната щафета и знамето от Марсилия в присъствието на трима легендарни български шампиони: Тереза Маринова, Екатерина Дафовска и Йордан Йовчев, съобщиха от кметството.\n\nНа церемонията присъстваха председателят на Столичния общински съвет Елен Герджиков, евродепутатът Андрей Ковачев, общински съветници и спортисти.\n\n„София ще бъде успешна европейска столица на спорта, защото всички вярвахме, мечтахме и работихме затова”, каза кметът на София Йорданка Фандъкова по време на официалната церемония по обявяване на София за европейска спортна столица през 2018 г.\n\n„С нас през цялото време бяха големите спортисти на България, на които благодаря за подкрепата. За мен лично това е кауза, която ще даде допълнителни стимули и за града и за хората да спортуват”, каза кметът на София. Тя допълни, че за няколко години в София са изградени 44 площадки с фитнеси на открито и 17 площадки за спорт и игра. “Изградихме 78 физкултурни салони в детски градини, както и 14 плувни басейна. В училищата реконструирахме 7 и изградихме 10 физкултурни салона. В момента с разширението на Първа английска гимназия и 112 ОУ изграждаме и спортен салон. През 2018 г. продължаваме с изграждането на физкултурни салони към 4 детски градини и 2 училища”, каза Фандъкова.\n\nПрез следващата година София ще бъде домакин на повече от 200 спортни събития. Сред тях са Световното първенство по художествена гимнастика, Световното първенство по волейбол за мъже, Тенис - АТP Garanti Koza Sofia Open, Балканиадата по лека атлетика и други. “Възможността и децата, и техните родители да се срещнат с истински спортни шампиони и да бъдат свидетели на състезания е допълнителен стимул за много от тях да се занимават със спорт и да постигат успехи”, каза Фандъкова. През последните две години по Програмата за развитие на детско-юношеския спорт Столична община е подкрепила 69 проекта, с които се подкрепят спортните клубове, които работят с деца, припомни столичният кмет.\n\nКметът на София Фандъкова благодари за работата на евродепутатът Андрей Ковачев, на Столичния общински съвет, на Министерство на младежта и спорта и лично на министър Кралев, на Българския олимпийски комитет и госпожа Стефка Костадинова, на Национална спортна академия и на всички 40 на брой Национални спортни федерации и клубове, които са подкрепили София.\n\nПрез 2015 г. беше изграден новият спортен комплекс и парк „Възраждане“, а с подкрепата на държавата са ремонтирани зала „Фестивална”, зала „Академик“, зала „София“ в Борисовата градина, част от Националния стадион „Васил Левски“, а в момента се обновява комплекса на „Зимния дворец“.\n\n„За мен е чест да бъда тук и да съм част от екипа , получаващ знамето на европейска столица на спорта. Ние ще бъдем най-добрата столица на спорта“, каза по време на церемонията легендарният спортист Йордан Йовчев.\n\nПред препълнената зала за пореден път Андрей Ковачев изнесе реч за ролята на спорта за бъдещето на обединена и силна Европа. Евродепутатът е в основата на идеята българската столица да кандидатства и да спечели преди три години званието Европейска столица на спорта.\n\n„В последните 2-3 години екипът в България работи много активно, като особено в информационно и в организационно отношение извърши огромна дейност. С удоволствие констатираме, че в подготовката София е сред отличниците в сравнение с досегашните 17 световно известни градове, заслужили това признание,“ заяви Джан Франческо Лупатели, президент на ACES Europe организацията, която всяка година определя европейска столица, град, общност и селище на спорта.\n\nПредседателят на Столичния общински съвет Елен Герджиков разясни подробности за инфраструктурните проекти, като напомни, че градската управа няма да позволи промяната на предназначението на спортните бази по паркове и градини. Голямата ни цел със София – Европейска столица на спорта е да поставим основа на един устойчив модел, който да остане в полза на гражданите и гостите на града, искаме да продължим дейността дори и след 2018 г.“, каза още Герджиков, който е и председател на УС на Фондация „София – Европейска столица на спорта“.\n\nСофия бе определена за Европейска столица на спорта за 2018-а преди три години, като решението бе обявено от Оценителната комисия на организацията ACES Europе с мотивите, че „градът е добър пример за спорт за всички, като инструмент за подобряване на здравословния начин на живот, интеграцията и образованието, които са в основата на инициативата.“ С избора си през 2018 г., София се нареди до градове, които през изминалото столетие са доказали приноса си към развитието на множество спортове с провеждането на стотици национални и световни първенства на територията на тези градове.\n\nРешението се базира на възможностите и намеренията на съответните населени места, като се приема, че спортът е фактор, който влияе върхуразвитието на обществото, подобряване качеството на живот, съдейства за доброто здраве и интеграцията на отделните социални общности.\n\nЗа последните три години в подготовка на кулминацията екипът на София2018 организира над 200 събития и активности, инициира редица инфраструктурни проекти и разгърна мащабна информационна кампания. В повече от 200 събития и активности, организирани по инициатива София –Европейска столица на спорта вече се включиха като участници, гости и зрители стотици хиляди за последните три години. Същевременно Столична община отделя все повече средства за спорт, включително за подобряване на спортната инфраструктура.\n\n \n\n \n                    ", "date": "2017.12.07", "title": "Официално: София е столица на спорта през 2018 г. "}
{"url": "http://www.monitor.bg/a/view/88803-%D0%91%D0%BE%D1%80%D0%B8%D1%81%D0%BE%D0%B2-%D0%9D%D0%B0-%D0%91%D0%B0%D0%BB%D0%BA%D0%B0%D0%BD%D0%B8%D1%82%D0%B5-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B1%D1%8A%D0%B4%D0%B5%D0%BC-%D0%BA%D0%B0%D1%82%D0%BE-%D0%BF%D1%80%D1%8A%D1%81%D1%82%D0%B8%D1%82%D0%B5-%D0%BD%D0%B0-%D1%80%D1%8A%D1%86%D0%B5%D1%82%D0%B5/", "text": "\n                    \n                    ", "date": "2017.12.07", "title": "Борисов: На Балканите трябва да бъдем като пръстите на ръцете (ОБНОВЕНА)"}
{"url": "http://www.monitor.bg/a/view/88707-%D0%91%D0%A1%D0%9F-%D0%B8%D1%81%D0%BA%D0%B0-%D0%BC%D0%BE%D1%80%D0%B0%D1%82%D0%BE%D1%80%D0%B8%D1%83%D0%BC-%D0%B7%D0%B0-%D1%87%D0%B0%D1%81%D1%82%D0%BD%D0%B8%D1%82%D0%B5-%D0%B1%D0%BE%D0%BB%D0%BD%D0%B8%D1%86%D0%B8-%D0%93%D0%95%D0%A0%D0%91-%D0%A2%D0%BE%D0%B2%D0%B0-%D0%B5-%D0%BF%D1%80%D0%BE%D1%82%D0%B8%D0%B2%D0%BE%D0%BA%D0%BE%D0%BD%D1%81%D1%82%D0%B8%D1%82%D1%83%D1%86%D0%B8%D0%BE%D0%BD%D0%BD%D0%BE/", "text": "\n                    БСП и ГЕРБ отново влязоха в задочен спор на тема здраве и състоянието на родните  болници. Червените предлагат забрана за лицензиране на нови частни болници, а общинските и държавните да се пререгистрират от търговски дружества по закона за лечебните заведения. В понеделник пък социалистите ще внесат промени в НПК за криминализирането на незаконния реекспорт на лекарства и да се въведе наказателна отговорност. Освен тези краткосрочни мерки, БСП предлагат и по-дългосрочни, сред които е идеята да се започне дебат за нов модел на здравеопазването, като са си поставили срок до март догодина той да бъде готов и приет с бюджета за 2019-та.От ГЕРБ обявиха, че ще подкрепят промени в интерес на обществото, но предложенията на социалистите не са такива. Шефката на здравната комисия Даниела Дариткова дори определи като противоконституционно предложението за мораториум над частните болници. „Нямаме нужда от поредния опит за политическа употреба на проблемите в здравеопазването”, каза тя и допълни – „Когато се използват определени теми с цел трупане на политически дивиденти, е неприемливо”.  „Факт е, че болниците натрупали дългове, но това не се изчерпва само с търговския характер на тяхното функциониране. Винаги съм се въздържала от квалификации, но преди дни Нинова смело излъга, че в закона за бюджета на Касата и държавата те били предложили да отпадне функционирането на лечебните заведения като търговски дружества. Нямаше такова, защото е регламентирано в закона за лечебните заведения”, каза тя.В темата се включиха и от „Обединените патриоти”, ДПС и „Воля”. Оказа се, че всички искат консенсус за нов модел в здравеопазването, но имат различни мнения по някои от въпросите.Патриотите се обявиха „за” мораториума, който предлагат червените, тъй като болниците у нас са прекалено много. Те са скептични обаче относно идеята за пререгистрация на държавните и общинските болници, без обаче да се стигне до закриване на част от тях. Относно предложенията болниците да не са вече търговски дружества, от патриотите обясниха, че това може да се случи само при много тежък контрол и при различно финансиране на клиничните пътеки.ДПС също смята, че трябва да има дебат за здравната система. Иначе имат резерви към идеите на левицата. Хасан Адемов обясни, че сега болниците са регистрирани като търговски дружества, защото извършват търговска дейност. Според него, за да се пререгистрират по друг закон първо трябва да обявят фалит по търговския закон, защото голяма част от тях имат дългове. Някой трябва да плати тези задължения, подчерта Адемов. Проблемът не е в това, че има повече болници, смята той. Пазарът е този, който трябва да реши този проблем, а не НС, каза още Адемов. Затова ДПС иска демонополизация на НЗОК, която била часа от проблема.От \"Воля\" пък поискаха децентрализация и премахване на монопола на здравната каса. Трябвало да се изготви и регистър на заболяванията в България и на база неговата статистика да се вземат решенията.Единственият въпрос, по който партиите са склонни на съгласие се оказва наказателната отговорност за незаконен реекспрот на лекарства. Патриотите и \"Воля\" биха подкрепили тази идея на червените. „Криминализирането на незаконния износ може да е част от решението”, заяви Хасан Адемов от ДПС.„Разкритията трябва да имат законодателно решение”, заяви пък Дариткова на въпрос за това, че съществуват „болници в болниците” и относно идеята за реекспорта на лекарства. „Има текст в закона за лечебните заведения, който забранява функционирането на територията на държавна или общинска болница на частно лечебно заведение, ако предметът е същия. Явно този текст не е достатъчно ограничителен и явно, за да няма изтичване на ресурс трябва императивно да се забрани функционирането на друго лечебно заведение. Изпълнителната власт е трябвало своевременно контролира и качеството на тези договори.”, заключи тя.Всъщност предложението на БСП за промени в НК идват след акцията преди седмица на МВР и прокуратурата, когато бе разбита група за износ на лекарства. В отговор темата бе подхваната от главния прокурор Сотир Цацаров и здравния министър Крили Ананиев, след което стана ясно, че започват масови проверки в болниците.\n                    ", "date": "2017.12.07", "title": "БСП иска мораториум за частните болници, ГЕРБ: Това е противоконституционно"}
{"url": "http://www.monitor.bg/a/view/15241-%D0%9F%D1%80%D0%B8%D1%8E%D1%82%D1%8F%D0%B2%D0%B0%D1%82-%D0%B1%D0%B5%D0%B7%D0%B4%D0%BE%D0%BC%D0%BD%D0%B8%D1%86%D0%B8%D1%82%D0%B5-%D0%B2-%D0%A5%D0%B0%D1%81%D0%BA%D0%BE%D0%B2%D0%BE-%D0%B4%D0%BE-%D0%BC%D0%B0%D1%80%D1%82/", "text": "\n                    Вторият етаж на здравният център, или като е по-известен като „Банята“ в хасковския ромски квартал Република ще стане временен приют за бездомници, предлагат от общината.\n\nИдеята е там да се поставят 8 легла, колкото са установените от социалната служба бездомници в Хасково. Помещенията са оборудвани с климатици и ще се отопляват с тях.\n\nБездомниците няма да бъдат настанявани там за постоянно, а само при падане на температурите дотам, че престоят на открито да е невъзможен.\n\nПри необходимост може да се поставят допълнително легла. За охрана ще бъдат назначени двама души, пише още в докладната на кмета.\n\nУслугата ще се предоставя до края на месец март, а необходимите средства ще са от бюджета на общината. Съветниците ще разгледат предложението на заседанието си на 15-и декември.\n\n \n                    ", "date": "2017.12.07", "title": "Приютяват бездомниците в Хасково до март"}
{"url": "http://www.monitor.bg/a/view/62269-%D0%95%D0%B2%D0%B0%D0%BA%D1%83%D0%B8%D1%80%D0%B0%D1%85%D0%B0-%D0%BF%D0%BE%D0%B4%D0%BB%D0%B5%D0%B7-%D0%BD%D0%B0-%D0%B1%D1%83%D0%BB-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D0%B7%D0%B0%D1%80%D0%B0%D0%B4%D0%B8-%D1%81%D1%82%D1%80%D0%BE%D0%B5%D0%B6%D0%B0-%D0%BD%D0%B0-%D0%BC%D0%B5%D1%82%D1%80%D0%BE%D1%82%D0%BE/", "text": "Спешно евакуираха хората от подземието на бул. „България“\n                    Трус по време на копаенето на тунелите от третия лъч на метрото в София напука витрините на магазините в подлеза на булевардите „България“ и „Акад. И. Ев. Гешов“. Аварията е предизвикана при гаф по време на строежа на една от метростанциите, чиято спирка се изгражда в този подлез, коментираха изплашените магазинери. Те обясниха, че с полиция са били принудени да се евакуират и да напуснат търговските обекти. „Притесняваме се, защото вътре имаме стока и ако се срути нещо ще имаме сериозни загуби и не знаем дали ще ни заплатят щетите след това“, коментира търговец. Собствениците на магазини са подали сигнал за случилото се на 112. \n\n Подлезът днес бе ограден с ленти и не се допускаше преминаването на хора.Минувачите бяха принудени да пресичат неправилно по изключително натоварената столична пътна артерия. На място бе изпратен патрул на полицията, за да оказва съдействие на гражданите. Засега достъпът е ограничен и не е ясно кога ще бъде възстановен.\n\nВ района бяха разположени над 10 екипа на полицията, Гражданска защита, Контрол на автомобилния транспорт и Аварийно-спасителни служби. Служителите на реда, отказаха да дадат информация за случилото се и препращаха към пресцентъра.\n\nОбстоятелствата около труса остават неизяснени, както и дали се очакват още аварии по време на строежа на спирката към третия лъч на метрото. От МВР обясниха единствено, че няма пострадали или жертви.\n\nШефът на столичния „Метрополитен“ Стоян Братоев заяви, че тунелопробивната машина, известна като Къртицата, е закачила водопроводните канали, които минават под подлеза. Според него няма опасност за хората. „Тунелната машина върви по посока ул. „Георги Софийски“, където е другата станция, минава под подлеза и понеже има колектор и канали и е малко покритието, машината, за да може да върви без да има слягане, инжектира разтвор в почвата, за да се запълни празнината между машината и почвата. Тъй като е с голямо налягане е избило малко от този разтвор в тоя канал, в шахтите. Почистено е. Няма нищо обезпокоително\", коментира Братоев.\n\n \n \n                    ", "date": "2017.12.07", "title": "Метрото напука подлез (ОБНОВЕНА)"}
{"url": "http://www.monitor.bg/a/view/83549-%D0%9D%D0%B0%D0%BA%D0%B0%D0%B7%D0%B2%D0%B0%D1%82-%D0%B7%D0%B0-%D1%84%D0%B8%D0%BD%D0%B0%D0%BD%D1%81%D0%B8%D1%80%D0%B0%D0%BD%D0%B5-%D0%B8-%D0%BF%D1%8A%D1%82%D1%83%D0%B2%D0%B0%D0%BD%D0%B5-%D1%81-%D1%86%D0%B5%D0%BB-%D1%82%D0%B5%D1%80%D0%BE%D1%80%D0%B8%D0%B7%D1%8A%D0%BC/", "text": "\n                    Наказателно преследване за финансиране при набиране, обучаване и пътуване с цел тероризъм. Това предвиждат промените в НК, които депутатите гласуваха на второ четене в парламента. Разширява се и обхватът на подбуждането към и закана за извършване не само на тероризъм, но и свързаните с тероризма дейности. Прецизират се и текстовете относно принудата на длъжностно лице към тероризъм. Между 5 и 15 години затвор за тероризъм грози всеки, който се опита да принуди оpган на влаcтта, пpедcтавител на  обществеността или на чужда държава да извърши престъпление, но само „в рамките на своите функции”. Сега това уточнение се премахва. Допълнен е и съставът на кражбата, като се въвежда нов квалифициран състав, когато деянието е извършено с цел тероризъм. До 2 години затвор пък е санкцията за всеки, който неправомерно осъществени достъп до информационна система. Разширява се обхвата и така ако някой незаконно използва, промени, изтрие, повреди или пък унищожи компютърни данни от дадена информационна система , се наказва със затвор до 2 години и глоба до 3000 лева. Има промени и свързани с финансовите престъпления. Така служител, ако използва противозаконно вътрешна информация, за да придобие или да се разпорежда за собствена сметка с финансови инструменти, от което са настъпили значителни вредни, то може да отнесе затвор до 4 години и глоба между 1000 и 3000 лева. \n                    ", "date": "2017.12.07", "title": "Наказват за финансиране и пътуване с цел тероризъм"}
{"url": "http://www.monitor.bg/a/view/3496-%D0%98%D0%B7%D0%B3%D1%80%D0%B0%D0%B6%D0%B4%D0%B0%D1%82-%D0%A6%D0%B5%D0%BD%D1%82%D1%8A%D1%80-%D0%B7%D0%B0-%D0%BD%D0%B0%D1%81%D1%82%D0%B0%D0%BD%D1%8F%D0%B2%D0%B0%D0%BD%D0%B5-%D0%BD%D0%B0-%D0%B4%D0%B5%D1%86%D0%B0-%D0%B2-%D0%94%D1%83%D0%BF%D0%BD%D0%B8%D1%86%D0%B0/", "text": "\n                    Община Дупница ще получи малко над 400 хил. лв. по Оперативна програма \"Региони в растеж\" за изграждането на нов Център за настаняване от семеен тип. Той ще бъде изцяло за деца и младежи до 18 години. \"Цялата сума е безвъзмездна и е за ново строителство на този център, който трябва да бъде готов през 2019 година. Функционирането му ще осигури социално включване и равен достъп до услуги на децата, настанени към момента в домове, включително и за децата с увреждания. Намеренията са да бъде изграден в района на социалните жилища. Условията в центъра ще бъдат като в един нормален семеен дом - спални, всекидневна, кухня, бани, тоалетни. Тези деца, които са лишени от семейния уют трябва да го усетят там, доколкото е възможно да го осигурим\", обясни кметът на Дупница инж. Методи Чимев. Центърът ще бъде и напълно обзаведен на следващ етап.\n\n \n                    ", "date": "2017.12.07", "title": "Изграждат Център за настаняване на деца в Дупница"}
{"url": "http://www.monitor.bg/a/view/79805-%D0%9D%D0%BE%D0%B2%D0%B8%D0%BD%D0%B8-%D0%BD%D0%B0-%D1%85%D0%B0%D0%BF%D1%87%D0%B5%D1%82%D0%B0/", "text": "Подопечните на фармацевтичния бос са журналисти на повикване\n                    Медии за лична употреба - това представляват изданията на олигарсите, с които в трудни моменти те помпат самочувствието си и се опитват да прокарват евтини манипулации.Какво е един олигарх, ако си няма собствена медия? Как ще се изживява като издател и ще дава медийна трибуна на магистрати, които евентуално могат да повлияят на хода на делата срещу него? Какво влияние може да има едно бутиково списание, приютило изпаднали от медиите журналисти, които не могат да се пласират другаде? Какво налага въпросните журналисти да работят на още няколко фронта, вместо да дадат всичко от себе си в изданието, от което си получават заплатите? Всички тези въпроси не фигурират в дневния ред на задкулисието. Важното е тиражирането на опорните точки да върви по план-график. Всичко останало е от второстепенно значение. Услуга В случая на фармацевтичния бос Огнян Донев за медийния експеримент приятелско рамо му удря друг мастит олигарх - Иво Прокопиев, който му е услужил с някои от непотребните си вече подопечни. Те са наясно, че са журналисти на повикване. Когато бившият им работодател свири сбор, трябва да се отзоват незабавно. Това обяснява защо авторите на списание \"Клуб Z\" гастролират както в българската секция на \"Дойче веле\", така и в сайта на \"Дневник\", както и в \"Капитал\". Това явно не се възприема като конкурентно начало от работодателите на изброените медии и даже се толерира, колкото и странно да изглежда отстрани.По подразбиране многофункционалните автори трябва да са активни в социалните мрежи и да работят всеотдайно за просперитета на издателя си. Също така - да се преструват на експерти и анализатори даже когато нямат никакво понятие от темата, върху която се упражняват.През февруари 2014 г. \"Капитал\" анонсира на страниците си предстоящата поява на ново месечно списание и \"информационно-аналитичен уебсайт\". Собственикът - фармацевтичният бос Огнян Донев, вече е натрупал опит и самочувствие като миноритарен собственик в \"Труд\" и \"24 часа\". Изпълнителният директор на \"Софарма\" си е харесал за главен редактор Светлана Джамджиева. От изтекла кореспонденция между тях по-късно ще стане ясно, че журналистката е в близки отношения с работодателя си, когото нарича на галено Оги. Пред нея Донев споделя, че му се е наложило да отреже Иво Прокопиев, който му е искал пари. \"Честно е да му кажа, че не може да разчита на мен\", признава фармацевтичният бос за колегата си по олигархическа линия. Този разговор между Светлана и Oги e проведен в началото на декември 2012 г. Две години по-късно помощ на свой ред търси бъдещият издател Огнян Донев. Прокопиев благосклонно му услужва с журналиста Иван Бедров, бивш негов служител в \"Икономедиа\" и провалилата се RE:TV. Преценил, че вече не му е чак толкова ценен, олигархът от Разград пробутва кадъра си на Донев, който моментално го гушва. В рекламната публикация на \"Капитал\" са цитирани още имената на бившият кореспондент на в. \"Труд\" в Брюксел Веселин Желев, както и бившите заместник главни редактори на същия вестник Мила Аврамова и Георги Трайков.\"Сайтът дава възможност за бърза реакция, но в интернет се прескачат по-дългите и понякога важни неща“ - коментира пред \"Капитал\" Светлана Джамджиева. - Затова екипът решава да издава и списание \"като поклон към хората, които все още предпочитат да четат на хартия.\" Донев ще финансира, а Джамджиева ще е главен редактор на месечно списание и уебсайт, става ясно от официално съобщение. И двете ще се появят на пазара в началото на март 2013 г. Изхвърляне \"Това ще са медии за хора, които искат да правят нормална, истинска журналистика\", изхвърля се Джамджиева в съобщението. \"Вярвам, че в България има място за интелигентна журналистика\", не остава по-назад издателят Огнян Донев.По-любопитни са реакциите на читатели под публикацията. Ето три от тях, оцелели при все жестоката цензура във форумите на \"Дневник\" и \"Капитал\". Първото мнение е на потребител с никнейм \"дурак\" и гласи: \"Какво нещо е наглостта... няма кантар за нея... Този дере собственото си племе с цените на лекарствата, но щял да прави нормална медия за същото това племе.\"Втората реакция е на kostakosta82: \"Като знам, че този човек беше клиент на прокуратурата, честно казано, нищо добро не очаквам от него и продължавам да вярвам в това, че заради него в момента купуваме толкова скъпи лекарства!\"Третото е на потребителя Мистър Антолини: \"Така Донев ще стане завършен олигарх. Наличието на собствена медийна бухалка е задължително условие за всеки, искащ да влезе в тесния клуб на вездесъщите у нас и по света.\"Вече споменатият зам. главен редактор на \"Клуб Z\" Бедров не се ограничава само с журналистиката. Вероятно заради опита му на манипулатор той е поканен и на тайната сбирка АРГО, където редом до издателката Стояна и до олигарха Прокопиев присъстващите „ниски топки“ журналисти четкат самочувствието си, участвайки в реденето на задкулисните планове в полза на повелителите на задругата. Вече разпознаваем от митингите и уличните хепънинги, в които кръгът „Капитал“ активно се опитваше да си реди пасиансите, на сбирки като АРГО на Бедров не му се налага да навира журналистическата си карта, за да покаже кой е. Преструвайки се на принципен журналист обаче, той много избирателно върти анализите, които обслужват кликата, към която се опитва да се присламчи. Ето една тема например, която Бедров никога няма да тръгне безстрашно да громи и да коментира - на 23 март 2017 г., три дни преди датата на изборите партия \"Да, България\" получава 5000 лв. Дарението е направено от Росица Димчева Донева, съпруга на олигарха Огнян Донев, подсъдим за укрити над 63 млн. лева данъци. Само ден след това Институтът за развитие на публичната среда на Антоанета Цонева, основно действащо лице в политическата формация на проваления правосъден министър, публикува информация за средствата, които партиите са платили за медийно отразяване в рамките на кампанията. От справката се разбира, че \"Да, България\" е прехвърлила на \"Клуб Z\" 5000 лв. С други думи спонсорът и спонсорираният са си разменили едни пари. Гара разпределителна От създаването си през март 2014 г. сайтът и едноименното списание \"Клуб Z\" неизменно следват спуснатите им опорни точки. В хора се включва и сайтът на бившата говорителка на правителството на Иван Костов Стояна Георгиева \"Медиапул\". Темите, които вълнуват изданията на Донев и Прокопиев, са толкова еднакви, че сякаш са манифактура. В \"Клуб Z\" се изявяват под формата на събеседници и спорни личности, като члена на бившия Висш съдебен съвет (ВСС) Калин Калпакчиев. Въпросите към него, както и към всички останали, на които медийно-олигархичното съдружие симпатизира, са статични и абсолютно безкритични.   Подобно на олигарха Иво Прокопиев, и бащата на фармацевтичния бос Огнян Донев е от Държавна сигурност. Разликата е, че таткото на Прокопиев е бил кадрови офицер на ДС, докато бащата на Донев - Иван Тенев, се е подвизавал като секретен сътрудник – агент на Първо главно управление на ДС в Австрия и в Германия с псевдоним Антонов.Днес Огнян Донев, който е подсъдим за укриване на близо 62 млн. лева данъци, се изживява като господар на хапчетата. Той е и собственик на жълто-кафявата медийна бухалка “Клуб Z” – малкото пристанище на фабриката за фалшиви новини на Прокопиев. Самият Донев се ползва с протекциите на Радан Кънев, Иво Прокопиев и Кристалина Георгиева. Всички те редовно и грижливо са обслужвани от медията на Донев.Характерно за днешните - както за новоизлюпените демократи, така и за олигарсите с номенклатурно минало, е, че пренаписват части от биографията си. Донев в това отношение е безцеремонен. За да не се обяснява, той клъцва един период от живота си, сякаш никога не е съществувал. И това не са месец-два, а цели 14 години.Огнян Донев е роден на 22 декември 1957 г. в Белград. Завършва международни икономически отношения във Висшия икономически институт „Карл Маркс“. През 1986 г. защитава докторска степен по икономика в Берлин и веднага става съветник в Министерския съвет на другаря Огнян Дойнов. Последният е една от знаковите фигури на прехода, който успя да напусне навреме страната след промените през 1989 година и да оглави икономически тръст във Виена.Изпраната биография на довереника на Дойнов започва с образованието му и прескача вече споменатия период - между 1986 и 2000 г. Тогава той заема шефския пост в „Софарма“.Едва на 29 години Донев е вече доктор по икономика, защитил е в Берлин, и получава първия висок държавен пост в България – съветник в Министерския съвет, и то не на кого да е, а на самия свой адаш, най-силния човек по онова време в икономиката на живковска България Огнян Дойнов, за когото вече ви разказахме. Преди това, за да натрупа опит, той минава през няколко асоциации и през Министерството на икономиката. Но ракетата, която го изстрелва нагоре, е периодът, в който работи за Дойнов. Стопанският съвет е нещо като мозъчен тръст към Живковия вицепремиер, който трябва да изработва концепции за прехода на България от социалистическо планово стопанство към някакъв тип пазарна икономика. В този орган Донев гради основите на собствения си капитализъм от 1987 до 1990 г., покровителстван и направляван от Дойнов. Казват, че някъде тогава в главата на Донев се зародила мечтата някой ден да оглави Министерския съвет. Мечта, която обяснява много от по-нататъшните му действия в годините.Самият Донев разказва, че след като напуснал МС, се озовал във вихъра на зараждащия се малък български бизнес. Легендата за първия му милион пък е пълна пародия. Иначе пестеливият на думи за биографията на баща си Донев с патос разказва как след падането на режима е продавал семки и бонбонки и е съградил основите на бизнеса си с гаражна търговийка през 90-те години на миналия век. Първия си удар реализирал с развъртането на автомати за детски игри, които внесъл от чужбина, ползвайки стари връзки в Германия. За целта двамата със сестра му направили фирма и поръчали автоматите. Имали малко спестени пари, в ролята на спонсори влезли и мама и тате. След като осъзнал, че „на този бизнес не се гледа с добро око”, Донев решил да скочи направо в дълбокото и се захванал да търгува с метали, като представлява чуждестранните купувачи в България. После сключил изгоден договор с „Метро” – да изнася стоки и да ги дистрибутира в магазините в Германия. Накрая му писнало и взел, че приватизирал “Унифарм”, която по това време представлявала малка фабрика в столичния кв. „Дървеница”. Големият залък обаче си остава „Софарма“.Каквито и да ги приказва към днешна дата олигархът Донев, истинският му възход започва през 1997 година, по времето на пълната синя власт в България, когато правителството, парламентът и президентството са под контрола на СДС, а начело на държавата като министър-председател е Драгалевския лаборант Иван Костов. Съвпадение или не, това е периодът, в който натрупват своите състояния и другите близки до Донев бизнесмени от нов, капиталистически тип и от фабриката за фалшиви новини – Иво Прокопиев и Българския Мадоф Цветан Василев.\n                    ", "date": "2017.12.07", "title": "Новини на хапчета "}
{"url": "http://www.monitor.bg/a/view/45194-%D0%A0%D0%B5%D0%BC%D0%BE%D0%BD%D1%82%D0%B8%D1%80%D0%B0%D1%82-%D1%81%D0%B3%D1%80%D0%B0%D0%B4%D0%B0%D1%82%D0%B0-%D0%BD%D0%B0-%D0%BD%D1%8F%D0%BA%D0%BE%D0%B3%D0%B0%D1%88%D0%BD%D0%B0%D1%82%D0%B0-%D0%A1%D0%BE%D1%84%D0%B8%D0%B9%D1%81%D0%BA%D0%B0-%D0%B1%D0%B0%D0%BD%D0%BA%D0%B0/", "text": "\n                    Някогашната Софийска банка, която е една от емблемите на Варна, но от близо 20 години тъне в разруха, е на път да възвърне блясъка си. За реставрирането й вече е издадено разрешение за строеж, съобщи главният архитект на Варна, Виктор Бузев, който вчера подписа документа. Сградата на банката е проектирана от известния варненски архитект Дабко Дабков. Тя е построена през 1922 година и е част от емблематичната варненска улица „Преслав“, която е била лицето на града в края на 19-ти и началото на 20-ти век. Вдигната е на мястото на бившия грандхотел „София“. При изграждане на архитектурния образ архитекта използва класически форми и детайли. Фасадата е разчленена с пиластри, които достигат до богато орнаментирания фриз. Изящно е оформена засводената врата, над която е изграден балкон с парапет, носен от балюстри. В центъра на атиката е поставена монументална скулптура на бога Меркурий, покровителя на банкерите, възседнал орел, която е акцент на цялата сграда. Автор на композицията е скулпторът Кирил Шиваров.Настоящият собственик на имота на „Преслав“ 24 дълго не се знаеше, защото наследниците на някогашни заминали за Гърция, а оттам се пръснали по света. Разказват, че преди няколко години при областния управител дошъл на посещение гръцкия консул, като в разговора си с него той го помолил да съдейства за намирането на наследниците на сградата. „Ще ни изядат плъховете“, казал му губернаторът и консулът поел ангажимент за съдействие, като удържал на обещанието си. Установено е, че собственикът днес е гръцка фирма, с която са уточнени подробностите по рестарацията на сградата. „През последния месец двама различни инвеститори са заявили желание да извършат ремонта и да върнат блясъка й, каза още арх. Бузев. Много се надявам след като имат разрешението, спешно да се захванат с работа. Поне сградата да бъде „облечена” със скеле и да бъде предпазена скулптурната композиция на покрива”, коментира главният архитект на Варна. Той отбеляза, че по инициативата на кмета Иван Портних за опазването на архитектурното богатство на града и с активното участие на общината, само през тази година са били възстановени 12 стари сгради в различни части на Варна. В момента се работи по реставрирането и на други 8 сгради с историческо значение за града. Арх. Бузев изрази задоволство и от цялостното обновяване на Морското казино, което е най-емблематичната сграда в Морската градина.\n                    ", "date": "2017.12.07", "title": "Ремонтират сградата на някогашната Софийска банка "}
{"url": "http://www.monitor.bg/a/view/43553-%D0%9F%D0%BE%D0%BB%D0%B8%D1%86%D0%B8%D1%8F%D1%82%D0%B0-%D0%BF%D1%80%D0%BE%D0%B2%D0%B5%D1%80%D0%B8-%D1%85%D0%BE%D1%82%D0%B5%D0%BB%D0%B8-%D0%B8-%D1%85%D0%B8%D0%B6%D0%B8-%D0%B2-%D0%9F%D0%B0%D0%B7%D0%B0%D1%80%D0%B4%D0%B6%D0%B8%D1%88%D0%BA%D0%BE-%D0%B7%D0%B0-8-%D0%B4%D0%B5%D0%BA%D0%B5%D0%BC%D0%B2%D1%80%D0%B8/", "text": "\n                    Инспектори от звената „Държавен противопожарен контрол” са извършили проверки на хижи, хотели, ресторанти и други питейни и увеселителни заведения в Пазарджишко, в които ще празнуват студентите. По време на инспекциите на територията на курортните комплекси във Велинград, „Свети Константин”, „Цигов Чарк” и Юндола, в градовете Пазарджик, Панагюрище, Стрелча, Белово, както и в селата Равногор, Варвара и Семчиново не са открити сериозни нарушения на изискванията за пожарна безопасност. Обърнато е внимание на представителите на охранителните фирми и звената за самоохрана в районите на провеждане на тържествата за засилен контрол и прецизен пропускателен режим.Това съобщиха говорителят на Областната дирекция на МВР в Пазарджик Мирослав Стоянов. В навечерието на празника, както и непосредствено след него, по основните пътни артерии ще има засилено присъствие на екипи от „Пътна полиция” и „Охранителна полиция”. Чести ще са проверките за шофиране след употреба на алкохол или упойващи вещества, неправоспособни водачи и технически неизправни МПС. И през тази година в мероприятията за осигуряване на обществен ред на територията на Пещера съвместно с автопатрулите от местното полицейско управление ще се включат и мобилни екипи на Зоналното жандармерийско управление в Пловдив.\n                    ", "date": "2017.12.07", "title": "Провериха хотели и хижи в Пазарджишко за 8 декември"}
{"url": "http://www.monitor.bg/a/view/21067-%D0%9D%D0%A1-%D0%B4%D0%B0%D0%B2%D0%B0-%D0%BD%D0%B0%D0%B4-82-000-%D0%BB%D0%B5%D0%B2%D0%B0-%D0%B7%D0%B0-%D0%BF%D0%BE%D0%B4%D0%B4%D1%80%D1%8A%D0%B6%D0%BA%D0%B0-%D0%BD%D0%B0-%D0%BC%D0%B5%D1%82%D0%B0%D0%BB%D0%BD%D0%B8%D1%82%D0%B5-%D0%B4%D0%B5%D1%82%D0%B5%D0%BA%D1%82%D0%BE%D1%80%D0%B8/", "text": "\n                    Над 82 000 лева ще отдели парламентът за поддръжка на рентгеновите системи и металните детектори. Това стана ясно от обществена поръчка, пусната от администрацията на Народното събрания.\n\nСамата поръчка е за 69 000 лева без ДДС и е за сервизно обслужване и ремонт на 8 системи и 8 металдетекторни рамки, каквито има на отделните входове на Народното събрание. Става дума за детекторите и във двете сгради на парламента – там където се провеждат пленарните заседания и в бившия Партиен дом, където са заседанията на комисиите и кабинетите на отделните депутати.\n\nПрез проверка през детекторите минават всички посетители в парламента. Изключение от това правило са само депутатите, за които проверките не са задължителни.\n\nЗа обслужване на системата парламентът ще наеме фирма, а желаещите да подадат оферта имат срок до 12 декември. В документацията по поръчката е записано, че задължително два пъти годишно рентгенови системи и металдетекторни рамки ще бъдат проверявани, а при повреда тя трябва да бъде отстранена до 24 часа.\n\n \n                    ", "date": "2017.12.07", "title": "НС дава над 82 000 лева за поддръжка на металните детектори"}
{"url": "http://www.monitor.bg/a/view/24436-%D0%92%D1%8A%D0%BD%D1%88%D0%BD%D0%BE-%D1%81-%D0%BF%D1%80%D0%B8%D0%B7%D0%B8%D0%B2-%D0%9D%D0%B5-%D0%BF%D1%8A%D1%82%D1%83%D0%B2%D0%B0%D0%B9%D1%82%D0%B5-%D0%B4%D0%BE-%D0%99%D0%B5%D1%80%D1%83%D1%81%D0%B0%D0%BB%D0%B8%D0%BC/", "text": "\n                    Да се избягва пътуването до до Йерусалим и Витлеем, както и в Палестинските територии, освен при крайна необходимост. Това препоръчват от външно министерство и от посолството ни в Тел Авив. Причината очакванията за публични демонстрации и локални прояви заради решението на САЩ по статута на Йерусалим като столица на Израел.\"Към момента няма информация за ограничения в движението, за непредвидени и неконтролируеми действия, но в градовете Йерусалим и Витлеем, както и в Палестинските територии се очаква да има масови прояви, които могат да доведат до инциденти\", съобщават от МВнР.От Външно съветват, ако все пак се пътува до там, да се избягват публични места с масово струпване на хора, както и да се проявява повишена бдителност при ползването на градски транспорт.\"Съветваме пътуващите български граждани да следят в средствата за масово осведомяване текущата информация за обстановката в посочените места и да изпълняват стриктно указанията на властите. Предвид възможността за публични демонстрации и протестни прояви и в други държави от Близкия изток и Северна Африка, призоваваме българските граждани, пребиваващи в региона да проявяват повишена бдителност и да избягват публични места с масово струпване на хора, да се осведомяват за обстановката и да изпълняват стриктно указанията на властите.\", пишат от ведомството. \n                    ", "date": "2017.12.07", "title": "Външно: Не пътувайте до Йерусалим"}
{"url": "http://www.monitor.bg/a/view/36478-%D0%A1%D0%B0%D1%88%D0%BE-%D0%94%D0%BE%D0%BD%D1%87%D0%B5%D0%B2-%D0%94%D0%BE%D0%B9%D0%BD%D0%B0%D1%82%D0%B0-%D0%BA%D1%80%D0%B0%D0%B2%D0%B0-%D0%9D%D0%9F%D0%9E-vi-%D0%B3%D0%BB%D0%B0%D0%B2%D0%B0-%D0%BE%D1%82-%D0%BA%D0%BD%D0%B8%D0%B3%D0%B0%D1%82%D0%B0-%D0%93%D0%B0%D0%B7%D0%BE%D0%B2%D0%B8%D1%8F-%D0%B1%D0%B0%D1%80%D0%BE%D0%BD/", "text": "\n                    Имаш крава – имаш мляко, нямаш крава – нямаш мляко. Нещо подобно е и с НПО-тата.През февруари 2016 г. тихомълком бе направен опит да се прокара лобистка поправка в закона, регламентиращ дейността на неправителствените организации, която би й дала достъп до над 80 млн. лева годишно. Въпросното изменение предвиждаше 3% от подоходния данък на всеки българин директно да се насочват поравно към избрано от него НПО, културна организация и регистрирано у нас вероизповедание. При положение че за 2014 г. приходите в хазната от данък общ доход са били над 2,7 млрд. лева, отчислението би възлизало на общо 82 млн. лева.Ако промяната беше приета, вместо да отиде в хазната, тази сума би потекла към неправителствения сектор, където се подвизават Соросовият институт „Отворено общество“, „Институтът за развитие на публичната среда“ на Антоанета Цонева, Българският институт за правни инициативи (БИПИ) на Христо Иванов, Училището за политика на Саша Безуханова и останалите „експерти“ от присъдружната на кръга „Капитал“ на Иво Прокопиев „Протестна мрежа“ за натиск.Зад скандалната поправка изплува името на енергийния бос Сашо Дончев. Тя е била лансирана от негови авери пред ресорната комисия в НС покрай приемането на спорните изменения в същия закон, които бяха предложени от провалилия се като правосъден министър Христо Иванов.Като стана дума за НПО-та, човек на газовия барон Сашо Дончев, който се изявява и като шеф на Българската стопанска камара, бе ангажиран да брани присъдружните на олигархията псевдоеколози по време на спор кой трябва да управлява зоните, попадащи в Натура 2000.За привидно странната симбиоза между уж бизнесорганизацията, оглавявана от Дончев и представящите се за зелени НПО-та, през юли 2017 г. съобщиха от Националната асоциация „Българско Черноморие“. В отворено писмо от организацията напомниха, че всъщност Дончев публично е заявявал подкрепата си към катастрофиралата на изборите коалиция между ПП ,,Зелените’’, ПП ,, Да България’’ и ПП,, Деос’’, така че странното поведение на представителката на БСК може да бъде обяснено с тези факти.Необичйната сценкасе разиграва един четвъртък, когато в МОСВ се провежда поредната работна среща за обсъждане подходи за управление на зоните НАТУРА 2000. По време на тези дебати представителката на БСК изненадва присъстващите с крайно зелено изказване. Становището й толкова изненадва участниците в работната група, че думите й провокират друг член на работната група да попита, дали БСК си е сменила устава и вече е радикално зелено НПО. В своето изявление представителя на БСК, няма и дума за включване в управлението на членове на БСК, развиващи своята дейност в зони НАТУРА 2000. Точно обратно, изказването акцентира върху абсолютизирането на държавната власт, пише в писмото на НАБЧ.От асоциацията настояват БСК да отговори дали нейните членовете знаят, че техен оторизиран представител, изказва тези свързани с биоразнообразието внушения, които съдържат в себе си идеи за национализация. От НАБЧ искат да знаят и дали това становище дали е внушено от г-н Сашо Дончев или е съгласувано с управителния съвет на БСК.„Ако първото е вярно, то може ли да се приеме, че г-н Дончев се опитва да използва най-старата (след 1989 г.), работодателска организация за свои лични политически пристрастия, с цел подмяна на легитимно избраните власти с непредставени в парламента политически партии плюс любими НПО, без да бъдат проведени парламентарни избори? Ако второто е вярно, то тогава БСК няма място в националния съвет за тристранно сътрудничество (Министерски съвет, работодателски организации и профсъюзи)“, категорични са тогава от НАБЧ.Но да се върнем към опита за лобистка поправка, с който започнахме. Всъщност промените на ексминистъра са били приети от комисията на първо четене още в началото на ноември 2015 година. Хронологията в сценария е следната. Преди да бъдат попарени мераците му за овладяване на прокуратурата чрез спорни идеи за промени в конституцията и да се наложи да хвърли оставка, Христо Иванов успя да вкара в НС предложение за разписване на нови текстове в Закона за юридическите лица с нестопанска цел. За пред широката публика лобистките изменения са замаскирани с мотива, че трябва да се актуализира информацията за сдруженията. Както винаги обаче дяволът е в детайлите. Именно един такъв – идеята регистрацията на НПО-тата да премине от окръжните съдилища към Търговския регистър, който е на пряко подчинение на министъра на правосъдието, поражда сериозни съмнения за лобизъм и опит за отсяване на „правилните“ организации. В мотивите към законопроекта пък самият Христо Иванов е постлал за внесеното по-късно предложение за отчисления от данъците, като е посочил, че държавата може да подпомага и да насърчава НПО-тата с „данъчни и други финансови и икономически облекчения“, както и с директно финансиране.В крайна сметка ексминистърът протестър успява все пак да наложи законопроекта си пред правната, както и пред ресорната парламентарна комисия. В това му помагат и двама тясно свързани с него протестъри и шефове на организацията „Български център за нестопанско право“ - Любен Панов и Надя Шабани.Подобно на БИПИ на Иванов и центърът е сред протестърските организации, облажили се с грантове за милиони, като само за проект за „подобряване на уменията за набиране на средства на български НПО-та“ сдружението е прибрало 116 бона. След като проектът е приет на първо четене, чрез обществения съвет към парламентарната комисия за взаимодействие с неправителствения сектор сдружение „Екофорум за устойчиво развитие“ отправя искане преди второ четене да бъде добавен и текстът за трипроцентовите отчисления от данъците ни. За огромно съжаление на НПО-тата на конци, този път кравата не пусна мляко.\n                    ", "date": "2017.12.07", "title": "Сашо Дончев: Дойната крава НПО (VI глава от книгата \"Газовия барон\")"}
{"url": "http://www.monitor.bg/a/view/5205-%D0%9E%D0%B3%D1%8A%D0%BD%D1%8F%D1%82-%D0%B2-%D0%9B%D0%BE%D1%81-%D0%90%D0%BD%D0%B4%D0%B6%D0%B5%D0%BB%D0%B8%D1%81-%D0%BF%D0%BE%D0%B4%D0%B3%D0%BE%D0%BD%D0%B8-25-000-%D0%B1%D1%8A%D0%BB%D0%B3%D0%B0%D1%80%D0%B8/", "text": "Няма пострадали нашенци, твърдят от консулството \n                    Пожарите, разразили се край многомилионния Лос Анджелис, подгониха от домовете им и около 25 000 българи, колкото по неофициални данни живеят в мегаполиса. Властите веднага след обявяването на тревога започнаха евакуация на жителите в засегнатите райони.„Няма данни за пострадали български граждани“, обявиха от генералното ни консулство в Лос Анджелис на Фейсбук страницата си.В капана на огъня се озовала дъщерята на журналистката Лияна Панделиева – Ванина, която се евакуирала в Палм Спрингс. Момичето участвало в голямото изнасяне от горящия град, което образувало километрични„Ще изгорим днес живи. Всички училища около нас са затворени, навсякъде мирише на пожар, отне ми 2 часа да шофирам разстояние, което отнема 25 минути. Иначе затворени са магистрали, евакуират квартали около нас“, разказа студентката Ванина.Момичето видяло как гори къщата на една от преподавателките й. „Видях от къщата й горят вече говорим за пламъци, излизащи от прозорците. Пълнят си колата в момента с най-важните си вещи, да ги откара дъщеря им, но те ще останат. Хората отказват да се евакуират, за да си пазят къщите“, разказва българската студентка.Димът затруднява дишането „Смрад, смог, люти, сълзи ми текат, по колата пада пепел“, казва Ванина.„Хотелите в „чистите“ зони свършват като на хотелски Черен петък“, разказа пък майката на момичето.Заради пожарите са били блокирани ключови пътни артерии 405 Freeway и Highway 101. В борбата със стихията участват повече от 1000 пожарникари, като усилията са съсредоточени върху спасяването на градовете Вентура и Санта Паула.Прогнозите съвсем не вещаят добро, защото в района ще има ветрове със скорост 130 км/ч. Огнената стихия вече е погълнала около 150 къщи, но се очаква пораженията да са доста по-големи.„Току-що близка приятелка ми писа, чеДва дни е духал силен вятър, от който се е разразил пожарът. Сега се очаква отново засилване на вятъра“, разказва в социалните мрежи Панайот Първанов.Най-малко шест жилища в едно от най-богатите предградия на Лос Анджелис - Бел Еър са унищожени. Пожарът е засегнал частично и имението на медийния магнат Рупърт Мърдок. Пламъците са застигнали лозята на 86-годишния милиардер. Имотът му е в списъка с местата за задължителна евакуация.Кметът на града е издал заповед за евакуацията на 230 000 души от Лос Анджелис и Вентура. Сред живущите в района няма пострадали. Над 250 000 души обаче нямат ток.Преди по-малко от два месеца огнен ад опустоши Северна Калифорния, тогава най-малко 17 души загинаха, а други 150 бяха обявени за издирване.\n                    ", "date": "2017.12.07", "title": "Огънят в Лос Анджелис подгони 25 000 българи "}
{"url": "http://www.monitor.bg/a/view/20918-%D0%9C%D0%B8%D0%BB%D0%B8%D0%BE%D0%BD%D0%B8-%D1%81%D0%B0%D0%BC%D0%BE-%D1%81-%D0%BB%D0%B5%D0%B2-%D0%B4%D0%B8%D0%B2%D0%B8%D0%B4%D0%B5%D0%BD%D1%82-%D0%BE%D1%82-%D0%BC%D0%B0%D1%81%D0%BE%D0%B2%D0%B0%D1%82%D0%B0-%D0%BF%D1%80%D0%B8%D0%B2%D0%B0%D1%82%D0%B8%D0%B7%D0%B0%D1%86%D0%B8%D1%8F/", "text": "30% от книжата спящи, не носят доходност\n                    3,4 млн. българи участваха в масовата приватизация и си взеха бонови книжки, но болшинството от тях не са получили нищо или само по лев-два дивидент за последните 20 години, други обаче натрупаха десетки и стотици милиони. На практика започналата при червеното правителство на Виденов, докарало хиперинфлацията, масова приватизация стана параван за поредния кръг разграбване на държавна собственост„В момента бонове имат над 2,5 млн. души за около 2 млрд. лв. Според изчисленията на централния депозитар забравените бонове често формират до 30% от собствеността на цели холдингови структури, обясни за „Монитор“ Десислава Николова, финансов експерт в сайта „Моите пари“. \n                    ", "date": "2017.12.07", "title": "Милиони само с лев дивидент от масовата приватизация"}
