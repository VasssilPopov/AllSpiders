{"url": "https://www.monitor.bg:443/bg/a/view/probvaha-se-da-vyrnat-opashkite-za-pyrvolaci-102641", "text": "Ръководството на столичното 81-во СУ „Виктор Юго“ опита да върне опашките за записване на първолаци. Това се случи, след като обяви, че е на трето класиране записването на ученици за обявените свободни 17 места ще се извършва по реда на подаването на документите, докато бройките бъдат запълнени. След сигнал на загрижени родители до „Монитор“ проверката ни установи, че школото не е разтълкувало правилно наредбата за прием в първи клас. С бързата намеса на началника на Регионалното управление на образованието Ваня Кастрева и Мария Минчева от дирекция „Образование“ към Столична община проблемът бе разрешен и кандидатстването за трето класиране ще се осъществява спрямо водещия от тази година критерий на уседналост. След като на 13 юни след 18 часа бяха обявени свободните места за трето класиране, наблюдателни родители сигнализираха „Монитор“, че в желаното от тях 81-во СУ „Виктор Юго“ са обявени за попълване 17 свободни места (16 за паралелката с разширена подготовка по английски език и 1 по немски), като самото класиране ще се извършва на 14, 15 и 18 юни по реда на подаването на документи, докато те бъдат изчерпани. Това от една страна е в разрез с наредбата, според която водещ критерий е уседналостта. От друга, създава предпоставка за опашки и спорове между родители кой кога отишъл да подаде необходимите документи. Майката на детето се бе притеснила дали има смисъл да опитва да запише детето си, тъй като няма възможност да отиде още в първия ден, което означава, че други родители ще я изпреварят. Тези деца обаче можеше да имат по-малко предимство спрямо водещия критерий на уседналост и допълнителните точки, но въпреки това да заемат свободните места. Припомняме, че от тази година за приема в първи клас от Министерството на образованието и науката въведоха като водещ критерий уседналостта, като предимство дава постоянен или настоящ адрес в прилежащия район на училището, а децата биват разпредели в три групи спрямо времето, от което живеят на този адрес. Спрямо Наредбата за прием в първи клас на Столична община за класиране в едно училище, когато броят на децата надхвърля броя на местата, определени с училищния план-прием, малчуганите трупат точки по допълнителни критерии. А ако и техният брой е равен, се прилага жребий на случайно избрани входящи номера. В наредбата е приложен и график на дейностите, в който са описани сроковете, в които се подават заявления за класиране, кога се обявява списъкът на приетите и след това в кои дни се записват децата за първо и второ класиране. За трето обаче е написано, че след като 13 юни обявят свободните места, от 14-и започва попълване на свободните места след трето класиране. Следвайки водещия критерий и знаейки, че това е трето класиране и нещата трябва да се случват, както досега, училищата трябва първо да приемат документи за участие в класирането, а след това то да се извърши. Пропуснатите два реда в наредбата за сроковете, в които се случва това, обаче може и да подведат някои училища, както се е случило с 81-во СУ „Виктор Юго. „След като е обявено трето класиране, критериите за прием продължават да бъдат водещи. От МОН са написали, че това е уседналостта, докато от общината са разгърнали вече цялата система, което е нейно задължение. Така, както е изписано като решение, може да подведе някои от директорите“, обясни началникът на Регионалното управление на образованието Ваня Кастрева. Мария Минчева от дирекция „Образование“ към СО обясни, че в наредбата ясно е регламентиран начинът на класиране и независимо за кое класиране децата се приемат единствено по водещия и допълнителните критерии. „Никъде не е разписано, че ако останат свободни места, се прилага друг принцип. Предполагам, че става дума за недоразумение. В графика сме вписали само обявяването на свободните места, но ще дадем указания на директорите. Ако имаше по-различни от критериите, те щяха да са заложени в наредбата“, обясни Минчева. Точно недоразумение се оказа и проблемът в 81-во СУ „Виктор Юго. „Ние следваме системата за прием, но за трето класиране нямаме никакви указания. В системата има график, но като стигнем трето класиране не е написано как ще става приемът. Не мисля, че нещо сме нарушили наредбата, след като нямаме допълнителни указания“, обясни първоначално директорката на школото Елена Налбантова и допълни, че ако има допълнителни пояснения, ще ги приложат, за да могат да изпълнят решението на общината. След сигнала на „Монитор“ грешката бързо беше поправена и сайтът на школото съобщи, че обявените свободни места са за трето класиране и заявление за участие в него се приемат до 18 юни 12.00 часа. Същия ден в 18 часа се обявяват и списъците с приетите ученици. Те са записват от 19 юни до 20 юни до 12 ч. От 20 юни след 18 ч. до 14 септември на интернет страницата на училището и РУО – София-град, се публикува информацията за свободни места. Едва тогава учениците не кандидатстват по водещия критерий за уседналост, а по документи до запълване на обявените свободни места.", "date": "2018.06.14", "title": "Пробваха се да върнат опашките за първолаци"}
{"url": "https://www.monitor.bg:443/bg/a/view/polzvame-povtorno-pod-50-ot-stroitelnite-otpadyci-102593", "text": "Под половината от строителните отпадъци у нас се рециклират. Това обяви по време на тематична конференция в София доц. Румяна Захариева от УАСГ. По думите й през 2015 г. официалната статистика е отчела 53%, но експертът смята, че не са били обхванати всички законни места за депонирането им или инсталации за оползотворяването им. „97% от влаганите в строителството материали подлежат на рециклиране“, обясни доц. Захариева. „Още преди 10 години в Холандия, Германия и Дания делът на повторното им използване е достигнал 93 на сто. У нас следвано индустрията - 26%, разрушаването на сгради - 23%, и с по 3% - жп инфраструктурата и битовите ремонти и новото строителство - 12%, като в последния случай става дума основно за земни маси“, уточни експертът. Според нея нелегалните сметища за строителни отпадъци са основно от малки строежи и битови ремонти. По време на конференцията „Как да печелим от отпадъци“, стана ясно още, че най-често рециклирани строителни отпадъци се влагат при изграждането и ремонта на пътища. Причината е законовото изискване техният дял да е 8% от използваните в проекта. „За това и повечето пътно-строителни фирми вече имат собствени мобилни рециклатори, но те се използват само за техни нужди“, поясни доц. Захариева. Големият проблем е, че в много области на страната Видин, Монтана, Ловеч, Плевен, Велико Търново, Търговище, Силистра, Габрово, Перник, Кюстендил, Благоевград, Хасково, Смолян, Кърджали, Ямбол няма инсталации за рециклиране и там се разчита на събирането им в специални депа. Доц. Захариева смята, че няма причини рециклираните строителни материали да са по-скъпи от добива на естествените, защото и не им се прави допълнително промиване. Тя посочи пример със „Софийска вода“, която купува с 20% по-евтини скални материали от рециклатора край Враждебна, отколкото да ги доставя от кариери в страната, които са по-отдалечени. За да се плати по-ниска такса при доставката до рециклатора е добре строителните отпадъци да бъдат предварително сортирани и за тях се плаща 3 лв./т, срещу 8 лв., ако не са разделени. За депонирането им на законно сметище цената е 45 лв. за тон, като до 2020 г. трябва да достигне 95 лв. „В целия ЕС цените на рецлираните скални материали са с 20-30% по-ниски, за да се стимулира търсенето им“, обясни тя. По думите й голяма част от арматурата за железобетонните конструкции у нас се произвежда от скрап, но в България все още няма механизъм металурзите да декларират каква част от съдържанието е от метални отпадъци.", "date": "2018.06.14", "title": "Ползваме повторно под 50% от строителните отпадъци"}
{"url": "https://www.monitor.bg:443/bg/a/view/volejbolistkite-sa-na-final-na-zlatnata-evropejska-liga-102643", "text": "Волейболистките от националния отбор на България се класираха без проблеми за големия финал на Златната европейска лига. Момичетата на селекционера Иван Петков надиграха категорично Финландия с 3:0 (21, 13, 14) в първия полуфинал от финалната четворка на Лигата, игран тази вечер пред около 700 зрители в зала \"Пап Ласло Спортарена\" в унгарската столица Будапеща. Така българските \"лъвици\" се класираха не само за големия финал на Златната европейска лига, но и за междуконтиненталния \"чалъндж\" турнир за влизане в Лигата на нациите догодина, който ще бъде следващата седмица в Перу. На финала България ще спори за титлата срещу победителя от втората полуфинална среща между домакините от Унгария и Чехия по-късно тази вечер. Финалът е утре (15 юни) от 21.00 часа българско време, а преди това от 18.00 часа ще бъде срещата за бронзовите медали между Финландия и изгубилия измежду Унгария и Чехия. Най-полезна за българския тим стана Силвана Чаушева с 14 точки (2 блока, 2 аса и 45% ефективност в атака) за победата. Гергана Димитрова и Нася Димитрова добавиха по 13 точки за успеха. За \"Суоми\" Паулина Вилпонен завърши със скромните 10 точки.", "date": "2018.06.14", "title": "Волейболистките са на финал на Златната европейска лига"}
{"url": "https://www.monitor.bg:443/bg/a/view/levski-startira-bez-novi-igrachi-i-bez-panajotov-102632", "text": "„Левски“ стартира своята лятна подготовка и проведе първо занимание на стадион „Георги Аспарухов“. Треньорът Делио Роси изведе своите подопечни на помощния терен на „Герена“, като от „сините“ редици отсъстваха напусналият Роман Прохазка и Васил Панайотов, който е прекратил договора си с клуба по взаимно съгласие. Нови попълнения се очакват в близките дни, като „сините“ са в напреднали преговори с трима играчи. Преди заниманието Роси даде и първата си пресконференция преди началото на подготовката и акцентира върху това, че приоритетът пред отбора са предстоящите мачове в Лига Европа. „Отборът се нуждае от 2-3 нови попълнения, но те трябва да са много високо качество, за да се подобри играта на тима. Изминаха месеци, сега съм наясно със ситуацията в клуба. Познавам много по-добре футболистите. Направихме много добри неща. Трябва да ги запазим и да работим върху другите. Отборът се подобри доста през втората част от сезона - започна Роси, като допълни, че не трябва да се говори за количество на новите футболисти. - Не смятам, че е достатъчно да сменим логото на екипа. Трябва да вземем футболисти, които са много високо качество, за да подобрим отбора. Не искам едно лице да го сменим с друго лице. Ще работя с всички сили, за да мога да доведа „Левски“ до най-доброто представяне. Мога да обещая, че ще работя с всички сили“, допълни Роси. На въпрос кой отбор би подкрепил на мондиала при липсата на Италия специалистът отвърна: „От сърце съм за Исландия. Там играе Холмар Ейолфсон! Ако ме питате за шампион, всички ще играят добър футбол, но Германия ще спечели“. Междувременно среща на високо равнище във Виена се проведе между спрягания за поста спортен директор на „Левски“ Вилибалд Рутенщайнер и собственика на „сините“ Спас Русев, който прави всичко възможно, за да доведе сделката до успешен завършек възможно най-скоро с оглед стартиращата подготовка. 55-годишният австриец се свързва и с Израелската футболна асоциация, но самият той е изтъкнал, че иска да се върне към работата в клубен отбор.", "date": "2018.06.14", "title": "„Левски“ стартира без нови играчи и без Панайотов"}
{"url": "https://www.monitor.bg:443/bg/a/view/sledvaj-pravilata-102639", "text": "Два пропуснати реда в Наредбата за прием в първи клас за малко да объркат края на кампания в столицата. В тях трябваше да бъде посочено, че и на трето класиране първо се подават документи за участие, а едва след това едно дете бива прието и може да бъде записано. Не че тези два реда са необходими на училища и родители, за да се досетят, че кампанията продължава да тече така, както досега. Действителността се оказа обаче друга. Регионален инспекторат на образованието и Столична община трябваше да изпращат допълнителни пояснения на директорите, за да са сигурни, че те не са изтълкували неправилно наредбата, след като се оказа, че има такива, които са я разбрали по свой си начин. Такива, които са решили, че критерият, въведен от Министерството на образованието и науката (уседналостта) може да бъде пренебрегнат само защото не било регламентирано никъде, че важи и за третото класиране и вместо него могат да си въведат друг, който никъде не е споменат (по реда на подаване на документи). Какво щеше да се случи с едно дете, което отговаря на водещия критерий, но не бива прието в това училище само защото майка му е подала документи за записване в школото в последния ден от кампания. Как щеше да се обясни на този родител, че след като е минал през цялата драма с приема в първи клас, изчакал е трето класиране с последна надежда, че детето му ще учи в близост до дома, това няма да се случи само защото нечие друго хлапе е записано преди това. Хлапе, което дори може да не отговаря на водещия за всички критерий, или да има по-малко предимство пред ощетеното дете, но пък неговите родители са избързали да го запишат. Как този родител да се примири, че само защото не е нощувал пред училището, детето му ще трябва да ходи да се обучава на другия край на София? Добрата новина е, че се разминахме с тази картинка, разминахме се ощетени деца и родители, след като тези директори поправиха грешката си. Колко по-лесно щеше да е всичко, ако все пак се следваха наредбите на МОН, РУО и СО и никой не си позволяваше произволно да ги тълкува. Колко по-лесно щеше да е, ако се следваха зададените правила от всички, като тук не става дума само за тези, свързани с образованието. Тук говорим за всички наредби, закони, постановления и т.н. в страната. Само така можем да сложим ред в нещата, а не само да протестираме кой ни е крив и кой прав.", "date": "2018.06.14", "title": "Следвай правилата"}
{"url": "https://www.monitor.bg:443/bg/a/view/robi-uiljams-otkri-sys-sreden-pryst-svetovnoto-102635", "text": "Световното първенство по футбол в Русия започна със скандал. Централната фигура на стадион „Лужники“ в Москва в кратката, но пищна 15-минутна церемония бе английският певец Роби Уилямс. Британецът се появи на терена заедно с оперната певица от Татарстан Аида Гарифулина, но не пропусна да покаже бунтарския си нрав. По време на един от хитовете си Роби Уилямс показа среден пръст на камерата в прякото телевизионно излъчване, а жестът му беше видян от цялия свят, включително и от президента на Русия Владимир Путин. Държавният глава обаче не реагира, а след това произнесе кратко приветствие към участниците на Мондиал 2018. След него реч в подкрепа на феърплея имаше и от президента на ФИФА Джани Инфантино. Компания на стража правеше хубавицата Наталия Водянова. Ритуалът обаче бе малко странен, тъй като Икер е шампион от по-предишното световно първенство през 2010 година. По пътя на логиката трофеят трябваше да бъде внесен от представител на настоящия световен първенец Германия, но организаторите не обясниха каква е причината за странното решение. Мачовете от световното първенство ще се играят на 12 стадиона в 11 руски града, като за първи път в историята двубоите ще са на два континента. За първи път на световни първенства ще бъде използвана системата за видеоповторения VAR, която трябва да намали до минимум спортните ситуации и оплакванията от ощетени отбори след мачовете. Веднага след церемонията по откриването започна и първият двубой от световното между Русия и Саудитска Арабия. В часовете преди срещата пък от лагера на арабите се оплакаха, че трудно са понесли последните дни от Рамадана. Според религията им играчите могат да консумират вода и храна едва след залез, а проблемът в случая са т.нар. “бели нощи” в Санкт Петербург, при които настъпването на нощта идва часове след полунощ, с което времето им за вечеря е силно ограничено.", "date": "2018.06.14", "title": "Роби Уилямс откри със среден пръст световното"}
{"url": "https://www.monitor.bg:443/bg/a/view/antikorupcija-potvyrdi-peevski-e-s-jasni-dohodi-v-danychna-proverka-e-ot-15-g-102598", "text": "Всички доходи на депутата от ДПС и наш издател Делян Пеевски са с ясен и чист произход, а самият той е в постоянна данъчна ревизия от 2003 година досега. Самият Пеевски пък е сред най-големите данъкоплатци в страната, а сигналите срещу него се прекратяват заради липса на извършени престъпления. Това е установила поредната проверка, която този път беше извършена от новата Комисия „Антикорупция“ (Комисията за противодействие на корупцията и отнемане на незаконно придобитото имущество – КПКОНПИ). До нея се стигна след сигнал, „в който липсва конкретика за извършено престъпление“ (по думите на шефа на КПКОНПИ Пламен Георгиев – б.а.), подаден от издържаното от Българския Мадоф НПО „БОЕЦ“. Шефът на сдружението, - Георги Георгиев, който обича да се снима с банкера-беглец Цветан Василев се опита да предизвика скандал като преди седмица публично обвини комисията, че не разследва депутата. Оказа се, че КППКОНПИ е извършила проверката, чийто резултати бяха оповестени на пресконференция обаче едва днес,  за да се спрат спекулациите с името му. Председателят на комисията и трима нейни членове дадоха брифинг, на който да отчетат дейността на звеното от неговото съставяне досега. По време на пресконференцията стана ясно, че срещу Пеевски в комисията са били подадени два сигнала. Единият е зле скалъпения донос на отрочето на Цветан Василев - „БОЕЦ“. В него се говори за неясни доходи и за незаконно прекратяване на прокурорските проверки срещу депутата. Вторият сигнал пък идва през парламента по линия на друго олигархично ГМО - „Да(й), България“ на Христо Иванов и кръга „Капитал“. В него пък се иска проверка за конфликт на интереси заради внесените от Пеевски предложения за промени в Закона за задължително депозиране на печатни издания, с които се иска осветляване на медийната собственост и непазарното финансиране на издания в страната. Самият кръг „Капитал“ видя в законопроекта сериозен проблем, тъй като ако той влезе в сила, обществото с грантове и финансови инжекции от закъсали с правосъдието олигарси. И по двата сигнала от КПКОНПИ са категорични, че няма данни за извършени нарушения от страна на Делян Пеевски. Дори напротив – осветяването на парите за медиите е обществено полезна дейност, която не носи ползи на медиите от издателската група, собственост на депутата, а на всички граждани на страната. Освен това проверката на доходите на Пеевски е показала и, че депутатът е сред най-големите данъкоплатци у нас, а имуществото се следи постоянно под лупа от данъчните на страната. От НАП е постъпила информация, че данъчните са проверили доходите и разходите на Делян Пеевски, който е и всички те са завършили със заключение, че няма несъответствие. Комисията дори е изискала от Пеевски първичните документи за приходите му, които той предоставил, но не били открити разлики с декларираното. Заради твърдението, че са спирани неправомерно дела срещу депутата пък, КПКОНПИ е изискала от прокуратурата цялата налична информация за Делян Пеевски. От нея е станало ясно, че за него е имало заведени общо пет преписки, които или са били прекратени или са завършили с отказ за образуване на досъдебно производство. Всички постановления са били потвърдени от горестоящите прокуратури и отново не са намерени пропуски в работата на държавното обвинение или нарушения, извършени от депутата.", "date": "2018.06.14", "title": "„Антикорупция“ потвърди: Пеевски е с ясни доходи, в данъчна проверка е от 15 г. (ОБНОВЕНА)"}
{"url": "https://www.monitor.bg:443/bg/a/view/ubeditelno-nachalo-za-domakina-na-svetovnoto-102642", "text": "Началото на Мондиал 2018 беше сложено с изразителна победа на домакина Русия с 5:0 над Саудитска Арабия в среща от група “А”, играна на стадион “Лужники” в Москва. Юри Газински откри с първия точен удар във вратата в 12-ата минута, а след него се разписаха резервите Денис Черишев (43-ата и 90-ата) и Артьом Дзюба (71-ва), както и Александър Головин (90+5). Така беше спазена традицията домакинът никога да не губи в първия си двубой от форума. В месеците преди финалите “сборная” играеше много слабо, но днес показа съвсем друго лице. В същото време саудитите се представиха незадоволително и с тази игра трудно ще вземат дори точка по руските терени. Днес те владееха топката в 59% от времето, но не отправиха нито един точен изстрел в очертанията на вратата. Другите два отбора в групата са Египет и Уругвай, които играят утре.", "date": "2018.06.14", "title": "Убедително начало за домакина на световното"}
{"url": "https://www.monitor.bg:443/bg/a/view/palatkovite-lageri-ostavat-do-priemaneto-na-zakona-za-lichnata-pomosht-102625", "text": "Цялостна реформа по отношение грижите за хората с увреждания няма как да стане за месец-два. Това заяви министърът на труда и социалната политика Бисер Петков в разговор с родителите на деца с увреждания, които са на палатков лагер до Община Варна. Социалният министър се среща с родителите от палатковия лагер и разговаря с тях близо час. Министърът изрази опасение, че дори след приемане на Закона за личната помощ, ще е необходимо време, за да се получат нужните резултати. „На кравата Пенка проблемът се реши за една седмица. А ние години наред обясняваме едно и също нещо. Това е геноцид. Искаме пълна реформа в системата. Искаме човекът да бъде обслужван, а не ние да обслужваме системата. Не чиновници, които да ни обучават как да си гледаме детето”, заяви една от майките с черна фланелк и надпис „Системата ни убива“. Друга майка сподели, че се стига до там родителите на деца с увреждания да получават работно облекло, за да си гледат детето. „Идеята на закона е хората с увреждания да получават по-голяма месечна помощ и възможност за личен асистент. Законопроектът стана причина министърът да подаде оставка преди три дни. Днес Бисер Петков обясни, че не е срещнал достатъчна подкрепа за провеждането на реформата. Ултимативното поставяне на въпроса „Ние ще сме тук, докато Парламентът не приеме Закона за личната помощ” за мен поражда притеснение, че може отново да не направим най-вярната крачка”, изрази опасенията си социалният министър. „По-добре да сгрешим и после да си поправим грешката, отколкото да останем в това състояние, в което сме в момента”, отговориха майките, които изразиха подкрепата си за действията на социалния министър. „Надявам се законопроектът за социалната икономика да бъде приет от Народното събрание до края на юли. Той е готов и вече приключва общественото му обсъждане. Концепцията за закона за социалните услуги беше публикувана за обществено обсъждане и в нея има ново виждане за мисията на социалните услуги, коментира още министърът. Има съществени предложения, свързани с планирането на социалните услуги - създаване на карта на националните услуги, която да е на база на анализ на потребностите. Има съществени промени и при доставчиците на социални услуги, с по-широко участие на т.нар. сега външни доставчици. Смятам, че концепцията е доста задълбочена и предоставя основните насоки за промени в бъдещото законодателство, обясни още Петков. Утре трябва да са готови финансовите разчети за необходимите средства по готвения закон за личната помощ за хората с увреждания, каза още социалният министър. Преди това Бисер Петков участва в Европейската конференция „Социалната икономика като ефективен модел за социално включване, социално предприемачество, социални услуги, заетост“.  ", "date": "2018.06.14", "title": "Палатковите лагери остават до приемането на Закона за личната помощ"}
{"url": "https://www.monitor.bg:443/bg/a/view/v-stolichnija-kv-nadejda-vyvejdat-probno-pylno-razdelno-sybirane-102628", "text": "По пилотен проект на Столична община от септември в една кооперация в столичния кв. „Надежда“ ще се въведе пълно разделно събиране на отпадъците. Това съобщи Божидара Генева, ръководител на звено предприятието за третиране на отпадъци по време на конференция „Как да печелим от отпадъци“ провела се днес. По думите й проектът е на стойност 143 хил. евро и предвижда да бъдат закупени 300 контейнера, за разделно събиране на отпадъците, включително и хранителни. Генева каза още, че през миналата година в София са били събрани 8 хил. т хранителни отпадъци, като при изгарянето им са произведени 2000 МВтч ток за 300 хил. лв. На конференцията доц. д-р Ирина Шнайдер от СУ „Св. Климент Охридски“ разказа за нова технология за производство на компост. Аглика Павлова от Balkanika energy обясни за евтин сух способ за производство на метан от биоотпадъци. Презентацията на Нора Динова също бе на тема за производството на биогаз, но акцентът бе за иновациите в тази област. Според нея най-напред в тази област са в Германия, където успяват да добиват най-чист метан от отпадъци.", "date": "2018.06.14", "title": "В столичния кв. „Надежда“ въвеждат пробно пълно разделно събиране"}
{"url": "https://www.monitor.bg:443/bg/a/view/bg-madof-prebojadisva-ruskite-si-vryzki-102640", "text": "Банкерът беглец Цветан Василев се опита да прикрие руските си връзки по подобие на къносания си перчем. В духа на публикацията на „Монитор“ от началото на седмицата „Пременил се Илия - пак в тия“, Цветан Василев проведе френетичен видеосеанс в интернет, чрез който се опита да облъчи аудиторията с пошлите си лъжи, но единственото безспорно нещо, което успя да демонстрира, е, че си е боядисал косата. Освен сменения цвят на косата, който беше и основна тема на коментарите във форумите под видеосеанса му, Цветан Василев безуспешно се опита да се маскира и в антируски камуфлаж. Лайтмотивът на монолога му, продължил рекордните четири часа и половина, беше абсурдната жалба по закона „Магнитски“, която е завел в Държавния департамент в САЩ, и опитите му да се представи като човек със силни американски контакти. Връзките му с руската олигархия, в лицето на Константин Малофеев и аверите му Дмитрий Косарев, Игор Гиркин-Стрелков и Николай Малинов, обаче са дебели като корабни котвени въжета. Каквито и глупости да разказваше под блесналия овчи поглед на интервюиращия, Василев нямаше как да не признае, че се е срещал с Малофеев. Именно с него БГ Мадоф договори разделяне на част от заграбените активи, купени с пари от КТБ. Първо опита да ги прилапа чрез бандата за едно евро на марионетката на Малофеев – Пиер Луврие. След това Василев сключи срамния договор с другото подставено лице на руския олигарх – Дмитрий Косарев. Според споразумението чрез разделяне на заграбените активи като БТК, НУРТС и „Дунарит“ хората на Малофеев трябваше да му предоставят охрана. В същото време, въпреки настоятелните питания от зрители, въпросът за връзките му с агента за влияние на Русия у нас Николай Малинов не беше зададен. Има ли отпуснат кредит на стойност 900 000 лв. на НД \"Русофили\" за \"покупка на хартия“?, беше конкретното питане, което многократно бе повтаряно в коментарите, но никой не му обърна внимание. Фактът, че Цветан Василев е спонсор и съучастник във всички руски проекти у нас, обаче няма как да бъде скрит. Като цяло публичната изява на Цветан Василев може да се опише с перифраза на известна театрална постановка като „Монолозите на мустака“. Четири часа и двадесет и шест минути Василев уж трябваше да отговаря на зрителски въпроси, но прегънатият в кръста водещ силно филтрираше само тези, които са в изгода на опорните точки на БГ Мадоф. А те отдавна са ясни: КТБ е била прекрасна банка, Делян Пеевски и „групата му“ я фалирали, имали кредити към банката и прочее отдавна опровергани лъжи, чрез продуцирането на които мустакатият аферист отчаяно се опита да се изплъзне от правосъдието. С нетипично за ранния час на интервюто опиянение Цветан Василев не спираше да си приписва всевъзможни бутафорни геройства. При банковата криза през 90-те бил спасил една банка. После, докато всички международни инвеститори се страхували, той с гениалните си ходове бил забогатял. Василев си приписа, че спасявал предприятия в енергетиката, индустрията и въобще цялата икономика на България съществувала благодарение на прозорливия му банкерски мустак. Опиянението от собствения му глас и наколенките на интервюиращия го окрилиха дотам, че Цветан Василев даде експертно мнение дори за турбофолка в Сърбия и влиянието му над българската чалга. Все теми за раздумка на маса, над чаша (или повече) отлежало високоалкохолно питие. Паралелният свят, в който живее Цветан Василев, най-ясно лъсна и при неизбежния му коментар за отношенията му с Иван Костов, който го инсталира в КТБ по време на премиерския си мандат. БГ Мадоф имаше наглостта да обясни, че многократно се е срещал с Костов, но само били обменяли мисли и той се бил абонирал за анализа на лабораторията му. Фактът, огласен в отчетите на синдиците на КТБ, че Костов и семейството му са имали близо половин милион лева депозити с преференциални условия в КТБ, беше пропуснат. Даренията за фондация „Демокрация“, депозитът на партийната субсидия на ДСБ също не бяха споменати. Скандалните хонорари на стойност 300 бона, които куха фирма, финансирана от КТБ, е изплащала на щерката на Иван Костов Мина, също бяха пропуснати. Като се тегли чертата, излиза, че Костов не само е бил чест гост на Цветан Василев, но е получавал и пари от КТБ чрез децата си.", "date": "2018.06.14", "title": "БГ Мадоф пребоядисва руските си връзки"}
{"url": "https://www.monitor.bg:443/bg/a/view/vavrinka-otkaza-oshte-dva-turnira-102624", "text": "Носителят на три титли от „Големия шлем“ Стан Вавринка отказа участие в два турнира на клей. Швейцарецът ще играе на трева в Куинс Клъб и на „Уимбълдън“, но оттегли участието си от надпреварите на червено в Бостад и Гщаад след това. Той претърпя операция на коляното миналата година, но след завръщането си на корта не може да навлезе в оптимално физическо състояние и е принуден да отказва участия в турнири. Ден по-рано от Куинс Клъб в Лондон се отказа и световният номер 1 Рафаел Надал. Той обяви, че иска да си даде по-дълга почивка заради тежкия сезон на клей. В същото време Ник Кириос изигра първия си двубой на единично от два месеца насам. Австралиецът се наложи с 6:4, 4:6, 6:3 над Максимилиан Мартерер и се класира за четвъртфиналите на турнира на трева в Щутгарт. Срещата продължи 87 минути, в които двамата тенисисти демонстрираха отлични умения, особени при начален удар. Кириос приключи двубоя с 20 аса на сметката си, докато Мартерер, осминафиналист от „Ролан Гарос“, се отчете с 18. В спор за място на полуфиналите Кириос ще се изправи срещу Фелисиано Лопес.", "date": "2018.06.14", "title": "Вавринка отказа още два турнира"}
{"url": "https://www.monitor.bg:443/bg/a/view/nad-100-hiljadi-pytnici-blokirani-za-chas-na-garite-102617", "text": "Над 100 хил. пътници се оказаха блокирани по гарите в страната, след като 2480 автобуса вчера тръгнаха със закъснение. Превозвачите спряха да возят хора между 14 ч. и 15,30 ч., като действията им са в знак на протест срещу внесения законопроект за създаване на Българска автомобилна камара. От Централната автогара в София в следобедните часове не потеглиха 25 автобуси. Пловдив, Ямбол, Бургас и Благоевград пък се оказаха със 100% блокиран транспорт. На столичната Централна гара напрежение сред пътниците обаче нямаше. „Протестът в момента е нещо много добро и положително, тъй като може да се постигне много, защото не властта, а хората могат да оправят България“, заяви пред „Монитор“ един от чакащите, който повече от два часа и половина трябваше да чака рейса за Русе. По думите му обаче би било добре автобусът да е на сектора, за да могат пътниците да си оставят багажа в него и да могат да си вземат нещо за пиене предвид високите температури. Законопроектът, внесен от няколко народни представители на мнозинството, предвижда създаването на една организация – камара, която да бъде представителна за тежкотоварните превозвачи, но и за автобусните. Сред аргументите на автобусните фирми са, че у нас има 1500 фирми, които се занимават с превоз, докато тежкотоварните са около 15 000, т.е. в камарата няма да са равнопоставени. Според друга разпоредба транспортният министър може да даде правомощия на шефа на камарата да дава лицензи. Автобусните превозвачи обаче смятат, че така функционирането на камарата ще бъде в разрез с всички принципи за свободната конкуренция. Освен това автобусните превозвачи виждат в бъдещите вноски за членски внос - между 1200 и 80 000 лева, тежест за пътуващите, защото те трябва да ги платят. „Ние по никакъв начин не се противопоставяме на обединението, напротив, ние го искаме. Ние сме повече обединени от всякога, никога не сме били толкова единни, говоря като бранш. И в отговор на това, още в началото на месец юли ще учредим Конфедерация на автобусните превозвачи в България и очакваме законодателни промени в тази посока. Това означава доброволно обединение на бранша, а не направата на подобно нещо със закон и с назначени ръководители“, заяви по време на протеста на Централната автогара в София бившият депутат от ГЕРБ Ивайло Константинов. По-рано през деня обаче шефът на ПГ на ГЕРБ Цветан Цветанов каза, че задължителното членство в автомобилната камара ще отпадне. „Не бихме казали категорично дали Законът за автомобилната камара ще бъде оттеглен или не, но искаме да има диалог и под такава форма сме готови на компромиси“, каза той. Цветанов обвини БСП, че преследват политически цели, засилват напрежението в обществото и така се създава противопоставяне на транспортния бранш. Цветанов допълни, че с проекта за камарата ще се подобри работната среда и ще се ограничи възможността за сив сектор и за тежките пътни инциденти, които се случват. На свой ред от БСП отхвърлиха обвиненията, че умишлено създават напрежение. Идната седмица се очаква да има още протести. Следващият подобен ще бъде на 25 юни (понеделник), когато 740 автобуса ще изразят несъгласие към готвените промени. Към тях ще се присъединят и 200 камиона. Само три дни по-късно – на 28 юни се очаква още една стачка, но все още не се знае колко рейса ще се включат. Ако пък нещата ескалират от Националния съюз на превозвачите – Варна, се заканили, че всички камиони и автобуси ще отидат на Дуранкулак, каза Магдалена Милтенова от Браншовия съюз за стопанска инициатива в транспорта. „Най-вероятно такава организация ще има и в други градове“, бе категорична тя.", "date": "2018.06.14", "title": "Над 100 хиляди пътници  блокирани за час на гарите"}
{"url": "https://www.monitor.bg:443/bg/a/view/ispanija-mesti-katalunskite-separatisti-po-blizo-do-doma-102626", "text": "Новото испанско правителство обяви, че е отворено за преговори за преместването на задържаните в затвора каталунски сепаратисти по-близо до домовете им, като пореден жест на добра воля за решаване на кризата със сепаратистите в Каталуния чрез диалог, предаде Ройтерс. Правителството вдигна финансовия контрол над Каталуния миналата седмица и заяви, че ще поднови разговорите с регионалното правителство. Министър-председателят Педро Санчес ще се срещне с каталунския регионален лидер Ким Тора преди началото на лятото - първата такава среща от няколко години. Девет членове на бившето каталунско правителство и ръководители на активистки групи са задържани и очакват процес за участието си в референдума за независимост, забранен от конституцията. Те са в затвори близо до Мадрид, на стотици километри от домовете си, и нееднократно молиха да бъдат преместени в затвори в Каталуния.", "date": "2018.06.14", "title": "Мадрид мести каталунските сепаратисти по-близо до дома"}
{"url": "https://www.monitor.bg:443/bg/a/view/chernomorskite-dyrjavi-syzdavat-obsht-turisticheski-brand-102621", "text": "Черноморските държави ще създават общ туристически бранд, като целта е да се развива вътрешнокруизния туризъм в Черно море. Това каза министърът на туризма Николина Ангелкова във Варна, където се проведе срещата на министрите с ресор туризъм на страните-членки на Организацията за Черноморско икономическо сътрудничество (ОЧИС). Една от инициативите, по която ще работим заедно е създаване на общ продукт, който да обединява вино, гурме, културен, балнео и СПА туризъм, посочи Ангелкова. Тя информира, че резултат от срещата е подписването на „Съвместна декларация от Варна на министрите, отговарящи за туризма на държавите-членки на организацията за Черноморско икономическо сътрудничество“ (ЧИС). И уточни, че този документ дава рамката за бъдещите съвместни дейности. В него държавите от ЧИС декларират намеренията си да работят за увеличаване на туристическите потоци между дестинациите и за превръщане на устойчивия туризъм в един от основните двигатели на социално-икономическото развитие в региона.", "date": "2018.06.14", "title": "Черноморските държави създават общ туристически бранд"}
{"url": "https://www.monitor.bg:443/bg/a/view/hvanaha-tuniziec-s-biologichno-oryjie-v-kioln-102627", "text": "Германските власти имат \"силни подозрения\", че тунизиец, арестуван, след като в дома му в град Кьолн е бил намерен рицин, \"преднамерено е създавал биологически оръжия\", заяви федералната прокуратура.  Няма данни 29-годишният мъж да е имал конкретен план за терористично нападение или да е бил член на терористична организация. Тунизиецът е задържан по подозрение в нарушаване на закона за контрол на военните оръжия и властите проучват дали той е планирал \"сериозен акт на насилие срещу държавата\". Полицаи и пожарникари са претърсили апартамента на тунизиеца, а специалисти в защитно облекло са изнесли отровното вещество от жилището, за да бъде изследвано. Мъжът, идентифициран като Сиеф Аллах Х., е започнал в средата на май да си поръчва по интернет необходимия материал за създаване на рицин, включително семена.", "date": "2018.06.14", "title": "Хванаха тунизиец с биологично оръжие в Кьолн"}
{"url": "https://www.monitor.bg:443/bg/a/view/ministyr-ananiev-nzok-otmeni-limitite-za-lycheterapija-prez-uni-102618", "text": "Националната здравноосигурителна каса е отменила лимитите за лъчетерапия за този месец, стана ясно от изказване на здравният министър Кирил Ананиев. „За да няма допълнително напрежение занапред, каса изпрати писмо до директорите на районните здравноосигурителни каси, с което им нареди индикативните стойности, определени за юни, да се отменят. За месеците до края на годината нямаше предвидени индикативни стойности за брой пациенти, които имат нужда от лъчетерапия, каза той пред депутатите от здравната комисия в парламента Има явно неразбиране или неправилно тълкуване на т.нар. индикативни стойности. Няма наложени ограничения за лъчелечение на онкоболни лица. Тези стойности не ограничават лечението, а обратното – служат единствено и само за нуждите на контрола, допълни министър Ананиев и увери, че нито един български гражданин няма да остане без необходимото му лъчелечение. В подкрепа на думите си той посочи, че броят на онкоболните на лъчетерапия през 2017 г. е бил 12 393, а за 2018 г. прогнозно се очаква те да са 13 706, което прави с 1 313 пациенти повече. Средствата, които са осигурени за 2018 г., са със 7 600 000 лв. повече от 2017 г. или 29 500 000 лева. По думите му е важно представителите на медицинското съсловие, в това число и националните консултанти, своевременно да обсъждат с НЗОК възникнали проблеми от прилагането на Националния рамков договор. В понеделник представители на НЗОК, лекари и националният консултант по лъчелечение, както и представители на пациентски организации ще обсъдят съвместни дейности през 2018 г., които ще са в подкрепа на пациентите. Пациентски организации предупредиха, че касата подготвя ограничения, които засягат всички центрове за лъчетерапия у нас и така хиляди онкоболни да се окажат в листи на чакащите. Раковите заболявания поразяват у нас над 30 хиляди души годишно. Повече от половината се нуждаят от лъчелечение. Само преди няколко години беше закупена високотехнологична апаратура за тази терапия за милиони левове. Пациентски организации предупредиха, че е възможно да бъде наложен лимит и върху ПЕТ-скенерите, труднодостъпни ще станат и други образни изследвания. Междувременно, лекари от диспансерите и онкоотделенията в страната обявиха, че няма да се съобразяват с лимитите и да оставят болните без лечение. „В Българският лекарски съюз винаги сме били против лимитите. Тези за лъчетерапията са едно недоразумение. Ние никога няма да оставим пациент без лечение. Съсловната ни организация не е договаряла лимити. Мярката не е съгласувана и с гилдията на лъчетерапевтите“, категоричен беше и новият председател на БЛС д-р Иван Маджаров.      ", "date": "2018.06.14", "title": "Министър Ананиев: НЗОК отмени лимитите за лъчетерапия през юни "}
{"url": "https://www.monitor.bg:443/bg/a/view/borisov-otkaza-sreshta-s-makedonskija-prezident-obzor-102629", "text": "Премиерът Бойко Борисов отказа да се срещне с президента на Македония Георге Иванов при визитата му в София. “Спорът е между Гърция и Македония, да си го решат”, коментира той минути след като пристигна от Израел. Иванов пристигна  по покана на българския си колега Румен Радев и по програма двудневната му визита трябваше да продължи в петък с разговори с премиера Борисов и външния министър Екатерина Захариева. Часове преди македонският президент да пристигне у нас обаче от пресслужбата на Министерския съвет съобщиха, че Борисов няма да се среща с него. Причината е договорката за новото име на Македония, която Иванов блокира ден по-рано. това гласи позицията на българското правителство, която беше разпространена, докато Борисов пътуваше от Израел, където вчера приключи официалната му визита. Още с пристигането си на летището в София премиерът коментира, че когато бил боят в парламента на Македония, и Груевски, и Заев, и президентът Иванов са се обадили първо на него. “Винаги съм се отнасял с огромно уважение към президента Иванов. Преди месец бях в Скопие с председателя Туск, водихме Съвета и имахме вечеря. Той знае прекрасно, че единственото, което искаме за Македония, е европейска интеграция. Във всяко мое изказване съм казвал, че не се месим по никакъв начин във вътрешните работи на Македония, както и в спора за името.  коментира Борисов. По думите му опозиционните партии и в Гърция, и в Македония са членове на ЕНП. “Ние настояхме те да помогнат в решаването на спора за името”, припомни той и допълни: “Въпреки че са социалисти, и Ципрас, и Зоран Заев са изключително храбри премиери от противниковото политическо семейство, но имат цялата ми подкрепа за усилията и рисковете, които поемат”. Борисов бе категоричен, че докато няма споразумение за името, няма никакъв шанс да мръднат напред. “Как ще се казва Македония, е работа на гръцкия и македонския народ. “След това, което ми казаха за срещата, няма как днес да посрещам президента Иванов в София с фанфари и почести. Днес не е моментът”, каза още премиерът. Борисов коментира още, че трябва да се обмисли въпросът, ако трябва в самата Македония, и да се мисли какво да се направи. На въпрос дали е допустимо президентът Радев да го критикува Борисов обясни, че това е негово право. “Натикахме се в скандал, който не ни е нужен. Спорът е между Гърция и Македония, да си го решат, ако не го решат, си е тяхна работа”, заяви премиерът и допълни, че все пак не вижда разлика в позициите на правителството и президента. В същото време, след като бе предупреден от Захариева за позицията на правителството, президентът Румен Радев прие Георге Иванов и двамата дадоха съвместно изявление след срещата си.  между институциите в страната, който в момента е скъсан“, обяви Радев, но напомни, че каквито и преговори да се водят за името, трябва да се спазва договорът за добросъседство с България. Отказът на Борисов да се срещне с македонския президент пък предизвика разнопосочни тълкувания в НС. Според БСП това е доста директна намеса във вътрешен спор в Република Македония. На друго мнение се оказаха от \"Обединени патриоти\". С отказа на премиера Бойко Борисов да приеме македонския президент се дава ясен знак, че България не е съгласна с политиката, която се водеше от Македония допреди една година, каза Юлиян Ангелов.  Напрежението в Македония се засили ден по-рано, след като Георге Иванов заяви в обръщение към нацията, че няма да подкрепи и да подпише споразумението за името на Македония, постигнато между премиерите на Македония и Гърция Зоран Заев и Алексис Ципрас. Иванов изтъкна, че документът се отклонява от държавните позиции да не се приемат поправки в конституцията и да не се приема име за всеобща употреба. Междувременно привърженици на македонската опозиция замеряха сградата на парламента в Скопие с коктейли „Молотов“ и консерви. Около 1500 души скандираха „Едно име имаме – Македония“ по време на протестния митинг в сряда вечерта. От своя страна лидерът на главната гръцка опозиционна партия „Нова демокрация“ Кириакос Мицотакис внесе вчера вот на недоверие срещу правителството на Ципрас заради споразумението.  ", "date": "2018.06.14", "title": "Борисов отказа среща с македонския президент (ОБЗОР)"}
{"url": "https://www.monitor.bg:443/bg/a/view/angelkova-vajno-e-da-chuem-turisticheskija-biznes-za-zakona-za-shuma-102620", "text": "„Важно е да чуем бизнеса, който работи в този сектор. По никакъв начин не саботираме действията за приемане на Закона за шума. Аз като министър на туризма съм сезирана от над 30 туристически организации, агенти и индивидуални лица, които на няколко пъти заявиха, че има необходимост от по-широко обществено обсъждане на тази тема“. Това каза  във Варна министърът на туризма Николина Ангелкова във връзка с вчврашното изявление на вицепремиера Валери Симеонов. Тя посочи, че правителството и министерствата трябва да са в услуга на обществото и след като има искания по тази тема, е нужен баланс. „Ние сме се опитали да предложим този баланс, вследствие на двугодишния труд, по отношение на статута на националните курорти и вследствие на това, че те са имиджа на българския туризъм“, каза още министър Ангелкова. Тя беше категорична, че държавата трябва да се вслуша и в това, което браншът иска. „Кметовете на общини, заедно с представителите на местния туристически бранш, трябва да могат сами да определят това, което е най-важно за развитието на всеки един национален курорт, заяви още министърът на туризма. Не случайно статутът на курортите се обсъжда в продължение на 2 години, за да може да се намери подходящата формула. Това, което министерството предложи в Закона за туризма, е да се определи статутът на националните курорти, като специална наредба определя дейностите по ключовите елементи, свързани с инфраструктурата, сметоизвозването, озеленяването, шума, рекламата и архитектурната визия“, поясни Ангелкова. „Местната власт си познава най-добре курортите. Ние не ги задължаваме всеки курорт да бъде разделен на зони. Даваме възможност да има баланс и кметовете да решат как да регулират тези отношения. Изключително важно е Министерството на туризма да защитава и интересите на бранш“, каза още министърът на туризма, като даде за пример община Балчик, кметът на която може да прецени дали курортът „Албена“ да влезе в една единствена зона и да бъде предназначен само за семеен туризъм, без шум след 22 часа. „Даваме възможност на местните власти с общинската наредба да приемат за курортите съответно зониране и санкции. Примерно в „Слънчев бряг“ или в „Златни пясъци“ могат да решат да има 2 или 3 зони, в зависимост от възможността това да се случи. Така всеки турист може да прецени дали иска да бъде в зоната за отдих или в така наречената „парти зона“, обясни още министър Ангелкова. Тя посочи, че проектът е в процес на обсъждане, но дава възможност за баланс и развитие на всички видове туризъм. Той е подкрепен от всички големи туроператори, от Националния борд по туризъм и от кметовете на общини, на територията на които има национални курорти. ", "date": "2018.06.14", "title": "Ангелкова: Важно е да чуем туристическия бизнес за Закона за шума "}
{"url": "https://www.monitor.bg:443/bg/a/view/15-ryst-na-pytnicite-ochakva-varnenskoto-letishte-102614", "text": "С 15 % ще се повиши пътникопотокът на варненското летище през тази година, вместо с предварително прогнозираните 12 %. Това обяви Улрих Хеппе, главен изпълнителен директор на концесионера „Фрапорт туин стар еърпорт мениджмънт“. От фирмата, която оперира на двете ни морски летища, очакват значителен ръст на пътниците от Германия. При 2% ръст за миналата година, немските туристи през тази се очаква да са с 19 на сто повече. 19 полета на седмица от Германия се извършват от нискотарифната компания „Sun Express“. Вече 3 години тя предлага полети до Варна, което я нарежда сред четирите най-големи компании на нашето летище, посочи Хеппе. Самолетите на турско-немската компания свързват българската морска столица с 9 германски града - Кьолн, Хамбург, Дюселдорф, Лайпциг, Щутгарт, Хановер, Мюнхен, Франкфурт и Нюрнберг“, посочи търговският директор на „Sun Express“ Петер Гладе.  SunExpress е и основен спонсор на МТV Presents Varna Beach 2018 - най-големия музикален фестивал в България. Новото партньорство ще помогне за привличане на много нови туристи за каузата „Варна-един уникален град“. Невероятното шоу на МТV Presents Varna Beach‘2018 ще се проведе на 12 август с много звезди, сред които Rita Ora, Years&Years, Redfoo... „Очакваме всичките 4 милиона немци, които превозва годишно до България „Sun Express“, да дойдат на концерта“, пошегува се Робърт Куърк, президент на ROQU Media, която организира събитието. Според него, във Варна ще дойдат фенове от цяла Европа и дори от Австралия. Миналогодишното издание във Варна, заснето на едночасов видеоклип, е гледано от над 300 милиона души в над 160 страни. С решение на ОбС, Варна се включи в организирането на събитието за 2018 година със 150 000 евро.", "date": "2018.06.14", "title": "15%  ръст на пътниците очаква варненското летище"}
{"url": "https://www.monitor.bg:443/bg/a/view/trymp-ne-vyrshi-nishto-na-rojdenija-si-den-102623", "text": "Американският президент Доналд Тръмп, който бе най-възрастният кандидат, избран на поста, навършва днес 72 години. От Белия дом не съобщават как държавният глава смята да отбележи рождения си ден, но според неговата програма, оповестена предварително, той не е планирал публични мероприятия, предаде ДПА. Тръмп вече получи предварително една торта за рождения си ден още в понеделник в Сингапур, преди своята историческа среща със севернокорейския лидер Ким Чен-ун във вторник. Президентът на САЩ бе изненадан приятно от сингапурския премиер Ли Сян Лун, който му поднесе торта с пресни плодове и една свещ, признавайки, че малко е \"избързал\". Междувременно норвежки депутати съобщиха, че са предложили американския президент Доналд Тръмп за Нобеловата награда за мир след историческата му среща с лидера на Северна Корея Ким Чен Ун. Номинацията дойде от двама членове на Норвежката прогресивна партия, която е третата по големина политическа партия в страната. Пер-Вили Амундсен, който е член на партията, каза за Норвежкото радио и телевизия, че случващото се е историческо и че е започнал процес, който може да допринесе за световния мир. Неотдавна група американски законодатели също обяви, че е предложила Тръмп за Нобеловата награда.", "date": "2018.06.14", "title": "Тръмп не върши нищо на рождения си ден"}
{"url": "https://www.monitor.bg:443/bg/a/view/glasjat-miliarder-za-premier-v-gruzija-102630", "text": "Грузинският президент Гиорги Маргвелашвили подкрепи влиятелен милиардер да стане министър-председател - ден след внезапната оставка на предишния премиер, предаде ДПА. \"Този маскарад за избор на премиер трябва да спре. Призовавам управляващата партия да номинира Бидзина Иванишвили\", заяви Маргвелашвили. Иванишвили е основател на управляващата партия \"Грузинска мечта - Демократична Грузия\", към която принадлежат и президентът, и Гиорги Квирикашвили, който подаде оставка като министър-председател. Иванишвили вече има опит като министър-председател, заемайки за кратко поста през 2012-2013 г. по време на политическия преход.", "date": "2018.06.14", "title": "Гласят милиардер за премиер в Грузия"}
{"url": "https://www.monitor.bg:443/bg/a/view/cska-sofija-podpisa-s-gvinejski-half-102619", "text": "Полузащитникът Жанио Бикел Фигейредо Да Силва вече е част от ЦСКА-София. Той е третото ново попълнение на \"червените\", след като договори вече подписаха защитникът Стивън Перейра и вратарят Данте Стипица. Халфът идва от холандския НЕК (Ниймеген), роден е в Гвинея-Бисау, но има португалско гражданство. Да Силва дори е играл за младежкия национален отбор на Португалия на световното първенство през 2015 година. За последните 3 години той има 67 мача в холандския елит. В същото време звездата на ЦСКА-София Фернандо Каранга се прибра в България. Директно от летището голаджията потегли към лагера на тима в Тетевен, където мина медицински прегледи. Резултатите са категорични, че Каранга вече е напълно възстановен от контузията в коляното. От клуба обаче решиха да не поемат рискове и в следващите 10 дни бразилецът ще се подготвя на облекчен режим. В ЦСКА-София няма да рискуват нова травма на Каранга, който е гласен за трансфер и се очакват сериозни постъпления в касата на „армейците“. В ЦСКА-София няма други проблеми с контузени играчи, като единствено Станислав Манолев отсъства и се възстановява след операция и ще се върне към тренировките след лагера в Австрия.", "date": "2018.06.14", "title": "ЦСКА-София подписа с гвинейски халф"}
{"url": "https://www.monitor.bg:443/bg/a/view/vzimat-chervenata-kyshta-ot-kryga-kapital-stava-muzej-prez-avgust-102622", "text": "Червената къща да бъде взета от сегашните наематили и от август да стане музей на скулптура  Андрей Николов. Това поискаха депутатите от културната комисия от НС от министър Боил Банов, който бе изслушан от депутатите. Именно през август изтича договорът за наем на фондация \"Гъливер\", която стопанисва сградата като център за дебати. Народните предсатвители настояха родният дом на твореца, който е дарен на държавата, да приюти само неговата експозиция. Депутатите се позоваха и на гражданска подписка до Народното събрание, под която са се подписали стотици хора, сред които издателят Иван Гранитски и творецът Валентин Старчев.  Пръв темата повдигна соцдепутатът Александър Симов, а след това въпросът бе продължен и от Вежди Рашидов. \"Умните, красивите, богатите, съвременните, бляскаво сияйните да минат на свободен наем и да вършат същата процедура, ако обичат“, каза Рашидов, визирайки кръга „Капитал“. „Напрежение има от едни хора, които смятат, че всичко им се полага и за разлика от хората на културата притежават фотоволтаични паркове. Те са агресивни, живеят така, а животът е по друг начин. Те ще си пожелаят това, което си платят, където трябва. Не всичко им принадлежи. Аз например не им принадлежа“, заяви Рашидов. Несериозно е да има нещо друго, освен негови творби\", коментира пък депутатът от ДПС Ерджан Ебатин.  Самият Банов каза, че принципно е съгласен с комисията, но не каза дали наемателите ще бъдат изгонени, а само обясни, че освен експозиции трябва да има и дебати. Министърът уточни, че не цялата Червена къща е собственост на Националната художествена галерия, тъй като наследниците са си върнали част от нея. „Досега фондацията, която беше наемател, всъщност един път е наемател на нашите пространства, втори път на другите собственици“, обясни Банов. По думите му културното ведомство трябва да плаща наем, ако иска къщата на Андрей Николов да стане къща-музей.  „Червената къща“ е проект на фондация „Гъливер клиринг хауз“, съучредител на която е една от собственичките на тясно свързаното с Прокопиев електронно издание „Медиапул“ -­ Десислава Гаврилова, а в самата „Червена къща” като лектор се подвизава Огнян Минчев, причисляван към идеолозите на Агнешките главички. Гаврилова-Кръстева всъщност е основно звено в грантаджийските схеми, въртени от шефовете на неправителствени организации, свързани с „Хидрата”. НПО-та, свързани с магистратите, адвокатите и т.нар. експерти, протестиращи от сутрин до вечер по телевизионни студиа, онлайн издания и дебати в полза на мафиотската ламя, са лапнали през годините субсидии от над 33 млн. лева. Немалка част от лекциите и дискусиите, с които се оправдават парите по проектите, са провеждани именно в „Червената къща“, чийто съсобственик е Десислава Гаврилова-Кръстева  ", "date": "2018.06.14", "title": "Взимат „Червената къща“ от Кръга \"Капитал\", става музей през август"}
{"url": "https://www.monitor.bg:443/bg/a/view/georgi-bratoev-se-vryshta-za-machovete-vyv-varna-102611", "text": "Разпределителят Георги Братоев се завръща в състава на България за мачовете от Лигата на нациите във Варна. Утре момчетата на Пламен Константинов излизат от 18:30 ч. в Двореца на културата и спорта срещу Франция, в събота по същото време играят с Канада, а в неделя – с Бразилия. 30-годишният Братоев изкълчи глезен по време на срещата с Австралия от втория турнир в София. Той беше изнесен на носилка, а прогнозата беше, че ще отсъства от игрището около месец. Възстановяването му обаче не се проточи толкова много и Братоев отново ще бъде на разположение на Константинов. Той заменя в състава включения за турнето в Япония Добромир Димитров. Константинов направя промяна и в центъра, като на мястото на Илия Петков бе повикан Красимир Георгиев. Останалите играчи на тази позиция са Виктор Йосифов, Светослав Гоцев и Алекс Грозданов. С отбора в морската столица тренира и Николай Николов, който до този момент лекуваше контузии. Той обаче няма да вземе участие в мачовете. Очаква се Николов да бъде включен в групата за гостуването в Иран следващата седмица. В състава се завръщат и Тодор Скримов, и Владислав Иванов, които пропуснаха мачовете в Япония. „Турнирът във Варна ще е на много високо ниво и ще е интересен, коментира националният ни селекционер Пламен Константинов. Преди началото на официалната пресконференция на четиримата треньори той бе изненадан от домакините с торта под формата на волейболна топка и лъвче по случай 45-ия му рожден ден. Той смята, че всеки от четирите отбора иска да види в какво състояние е в момента. \"Първото, което нас ни интересува най-много, е да играем добър и равностоен волейбол с толкова силни отбори\", каза Константинов. \"Приятно е да играем в тази група, защото нивото е много високо\", посочи треньорът на Франция Лоран Тили. \"Очаквам много труден турнир, четирите отбора, които са в групата, играят много силен волейбол\", смята и наставникът на Бразилия Ренан Дал Зото. \"Нашите противници са на много високо ниво, надявам се и ние да играем много добре\", коментира селекционерът на Канада Стефан Антига.", "date": "2018.06.14", "title": "Георги Братоев се връща за мачовете във Варна"}
{"url": "https://www.monitor.bg:443/bg/a/view/makron-chaka-konte-v-elisejskija-dvorec-102615", "text": "Елисейският дворец потвърди провеждането среща между френския президент Еманюел Макрон и италианския премиер Джузепе Конте в Париж, след като двамата са провели телефонен разговор, предаде АФП. В същото време италианският вицепремиер Луиджи Ди Майо заяви, че все още очаква извинение от френския президент Еманюел Макрон заради критичните му коментари за имиграционната политика на Италия отпреди два дни, предаде Ройтерс. Макрон каза, че Италия е действала \"цинично и безотговорно\", като затвори пристанищата си за мигрантски кораб по-рано тази седмица, причинявайки остър дипломатически спор между двете страни. В резултат на неразбирателството се появиха съобщения, че новият италиански премиер Джузепе Конте обмисля да отложи срещата си с френския президнет, планирана за петък, отбелязва Ройтерс. \"Чакаме извинение. Ако получим такова, ще можем да тръгнем по нов път\", каза Ди Майо пред италианско радио. Той добави, че \"все още има време да се направи крачка назад, да се поднесе извинение и да се започне отначало\". От своя страна Макрон е подчертал, че не е казал нищо с цел да обиди Италия и италианския народ. По време на разговора с Конте е обсъдено също така положението във връзка с кораба \"Акуариус\". Двамата лидери са отбелязали, че Франция и Италия трябва да задълбочат двустранното и европейското сътрудничество, за да проведат по-ефикасна миграционна политика със страните, от които произхождат мигрантите и през които те преминават. Макрон и Конте са се съгласили за необходимостта от нови инициативи и от тяхното съвместно обсъждане, посочиха от Елисейския дворец.", "date": "2018.06.14", "title": "Макрон чака Конте в Елисейския дворец"}
{"url": "https://www.monitor.bg:443/bg/a/view/bri-larsyn-iska-poveche-raznoobrazie-sred-kinokriticite-102610", "text": "Повече равнопоставеност между расите и половете сред филмовите критици – за това призова актрисата Бри Ларсън по време на официалната церемония по раздаването на наградите „Кристъл и Луси“. Звездата от „Стая“ се качи на сцената, за да получи приза си за изключителни постижения в киното („Кристъл“). Тя припомни, че 80% от журналистите, пишещи за кино, са мъже и преобладаващо с бял цвят на кожата.  Чанинг Дънгли – президентът на ABC, получи другата голяма награда на вечерта - „Луси“ (за постижения в телевизията – б.а.). С отличия от церемонията си тръгнаха и жените, работили пред и зад камерата на „Черната пантера“. Припомняме, че лентата от каталога на Marvel се разписа, както с първия чернокож супергерой, така и с това, че 75% от водещите длъжности в нея бяха поверени на представителки на нежния пол. Актрисата Александра Шип получи наградата „Лице на бъдещето\". \"Кристъл и Луси\" се присъждат от 1977 г. от организацията \"Жени в киното\". Церемонията се използва за набиране на средства за нейните програми.  ", "date": "2018.06.14", "title": "Бри Ларсън иска повече разнообразие сред кинокритиците"}
{"url": "https://www.monitor.bg:443/bg/a/view/nov-skandal-v-lagera-na-ispanija-predi-derbito-s-portugalija-102601", "text": "Скандалите в лагера на Испания следват един след друг само часове преди първия мач на тима от Мондиал 2018. Утре от 21 часа Ла Фурия излиза в дербито от Група В срещу Португалия на Кристиано Роналдо, а атмосферата в тима е взривоопасна. След като треньорът Хулен Лопетеги бе уволнен и заменен „на пожар“ от Фернандо Йеро, напрежението в националния отбор бе вдигнато и от изказване от президента на „Барселона“ Джосеп Бартомеу, който се изцепи, че ще подкрепя Аржентина на световното. Думите му внесоха смут дори сред испанските национали от „Барса“, които не можеха да повярват. “Странен избор, защото за “Барселона” играят футболисти от различни национални отбори, а не само от Аржентина. Можеше да бъде по-коректен в изказването си. Възможно е той да иска Аржентина да стане шампион заради Меси и Масчерано, но за мен това изказване е необяснимо. Нека той да каже какво е имал предвид“, ядосан бе халфът Серхио Бускетс. Наложи се намесата и на двамата капитани Серхио Рамос и Андрес Иниеста, които пуснаха общо послание до феновете. „Отборът е единен и сплотен. Ако сме заедно, можем всичко, но ако сме разделени, ще се провалим със сигурност“, написаха Рамос и Иниеста в социалните мрежи, като призоваха феновете да не се поддават на призиви за сепаратизъм.", "date": "2018.06.14", "title": "Нов скандал в лагера на Испания преди дербито с Португалия"}
{"url": "https://www.monitor.bg:443/bg/a/view/bionse-i-djej-zi-puskat-erotichna-kniga-102609", "text": "Една от най-бляскавите двойки в музикалната индустрия – Бионсе и Джей Зи, ще зарадват феновете си с еротична книга в снимки. Това стана ясно, след като двамата публикуваха голи кадри от леглото си в социалните мрежи. Почитателите на гласовитата фамилия а във възторг и нямат търпение да надникнат под чаршафите им. Междувременно поп дивата и рапърът стартираха турнето си Bey and Jay On the Run, в чест на 10-годишнина от сватбата им. Събитието те поляха с вечеря в центъра на Лос Анджелис, като звездната двойка запази целия покрив на елитния хотел NoMad за щастливото събитие. Обиколката им започна на 6 юни и ще включва 48 концерта в Северна Америка и Европа. Последната дата от турнето е 4 октомври, след което Бионсе и Джей Зи ще се завърнат при трите си деца – 6-годишната Блу Айви и близнаците Ръми и Сър Картър.", "date": "2018.06.14", "title": "Бионсе и Джей Зи пускат еротична книга"}
{"url": "https://www.monitor.bg:443/bg/a/view/vezenkov-zapochva-utre-s-nacionalite-102616", "text": "Александър Везенков вече е в България и ще се включи от петък в тренировките на националния отбор, съобщиха от федерацията. Отборът ни вече 10 дни тренира заедно за важните мачове с Исландия и Чехия, които са последни за нашите от тази фаза на квалификациите за световно първенство в Китай през 2019 г. Везенков приключи ангажиментите си с „Барселона“ за този сезон и побърза да се прибере в България, за да се включи в подготовката на тима на Любомир Минчев. Той ще направи първо занимание в петък, в зала „Триадица“ от 18:00 ч. Единият от капитаните на България – Павел Маринов, ще се присъедини към отбора в понеделник в същия час, след като и той приключи сезона с клубния си „Стяуа“. Все още обаче не е ясно кога ще се включи и Дий Бост, който бе повикан от „Мемфис Гризлис“ за Лятната лига в НБА, която стартира от 6 юли. В същото време гардът на „Левски Лукойл“ Павлин Иванов претърпя операция на ръката в болница \"Софиямед\" и ще се възстановява около шест месеца. Днес той бе посетен от съотборниците си в националния тим, които му пожелаха бързо възстановяване и го увериха, че е един от тях. Нашите приемат Исландия на 29 юни в „Арена Ботевград“, а на 2 юли гостуват на Чехия. Билетите за двубоя с исландците са с цена 5 лв. и вече са в продажба в мрежата на ticketpro.bg.", "date": "2018.06.14", "title": "Везенков започва утре с националите"}
{"url": "https://www.monitor.bg:443/bg/a/view/seriozen-razkol-v-lagera-na-merkel-102612", "text": "Сблъсъкът в общата парламентарна фракция на християндемократите на Ангела Меркел и баварския Християнсоциален съюз на Хорст Зеехофер заради политиката на Германия относно предоставянето на убежище доведе до сериозен разкол, като Зеехофер заплаши с отделяне. Стигна се до отделни заседания на представителите на двете партии в Бундестага. Според информация на в. „Билд“ баварския министър председател Маркус Зьодер е заявил, че няма да приеме идеята за компромис, предложена от Меркел, според който трябва да се сключват двустранни споразумения между европейските държави, които са най-силно засегнати от мигрантския натиск. По този начин ще бъде създадена възможност за законно отхвърляне на германската граница на онези от мигрантите, на които вече е била отказана закрила в друга държава от Европейския съюз. От ХСС не само не са съгласни с Меркел, но дори са склонни да се отделят от партията й, като ако не бъде постигната договореност, сестринската партия на консерваторите ще се събере на специално заседание в понеделник, за да определи бъдещите си действия. Според наблюдатели проблемът с предоставянето на убежище може наистина да доведе до разпадане на общата фракция на двете партии. „На края на границата на доверие сме. Трябва да докажем, че сме твърди“, категоричен е Зьодер. Според друг, неназован представител на ХСС, цитиран от „Билд“, Канцлерът иска доверие и търпение, а в партията няма нито доверие нито търпение“. По-рано тази седмица федералният министър на вътрешните работи на ФРГ отложи официалното представяне на своя „генерален план за миграцията“. Зеехофер бе категоричен, че не е готов за „лош компромис“. Неговият генерален план обхваща всички мерки, „които според мен са необходими за възстановяване на закона и реда в Германия\". Министрите на вътрешните работи на Италия, Австрия и Германия, ще създадат \"ос на желаещите\", за да се противопоставят на нелегалната имиграция, увеличавайки европейските разногласия по въпроса, коментира АФП. За Меркел, критикувана вече в своята страна заради политиката си за предоставяне на убежище, смятана за прекалено благосклонна, този анонс представлява тежък удар в рамките на борбата й с министъра на вътрешните работи, силно консервативния баварец Хорст Зеехофер. Според някои медии техният конфликт, свързан със затягането на германската миграционна политика, е такъв, че застрашава крехкия баланс на коалицията между Християндемократическия съюз, баварската десница и социалдемократите.", "date": "2018.06.14", "title": "Сериозен разкол в лагера на Меркел"}
{"url": "https://www.monitor.bg:443/bg/a/view/simona-pejcheva-otnovo-shte-igrae-102602", "text": "Една от най-добрите български гимнастички от близкото минало Симона Пейчева ще участва на международен турнир по художествена гимнастика в Дубай (ОАЕ).  Тя ще бъде там по покана на клуб DuGym Angel. Българката ще отпътува за Дубай на 20 юни, а надпреварата ще се проведе от 22 и 23 юни. Грацията ще играе по избор съчетание с топка или без уред. \"Тренирам усилено от един месец. За последно съм играла на състезание в САЩ преди две години\", заяви Симона Пейчева за БТА. Тя е носителка на три златни, два сребърни и един бронзов медал от световното първенство в Мадрид през 2001 г. Участвала е два пъти на олимпийски игри - Атина 2004 е 6-а в многобоя, а в Пекин 2008 е 10-а в многобоя. През декември 2008 година Пейчева официално сложи край на състезателната си кариера. Международното състезание в Дубай и Мастърклас ще се проведе за трета поредна година. През 2017-а специален гост беше Евгения Канаева (Рус), двукратна олимпийска шампионка от Пекин 2008 и Лондон 2012.", "date": "2018.06.14", "title": "Симона Пейчева отново ще играе"}
{"url": "https://www.monitor.bg:443/bg/a/view/prekratiha-predsrochno-mandata-na-shefa-na-zdravnata-kasa-102603", "text": "С 11 гласа за и 7 против парламентарната здравна комисия реши да прекрати предсрочно мандата на шефа на здравната каса проф. Камен Плочев. Причината е над 3-месечното му отсъствие по болест и невъзможността да се върне на работа заради необходимостта от лечение. Днес решението на здравната каса ще бъде внесено в деловодството на Народното събрание. На следващо заседание на надзора на касата надзорниците ще гласуват и официално освободят от поста проф. Плочев. Това ще задвижи процедурата по избор на нов шеф на НЗОК. След решението на надзора парламентът разполага с един месец, за да избере нов председател.    ", "date": "2018.06.14", "title": "Прекратиха предсрочно мандата на шефа на здравната каса"}
{"url": "https://www.monitor.bg:443/bg/a/view/penelope-krus-uchi-kak-da-obichash-pablo-102589", "text": "Любовта е сляпа, но когато се влюбиш в наркобарон, рано или късно виждаш грозната истина. Филмът „Да обичаш Пабло“ ни показва точно това Лентата има всичко необходимо, за да погъделичка любопитството на зрителя – реални факти, екшън, страст, страхотна актьорска игра и дори българска следа. Компанията B2Y Productions, част от филмовото студио „Ню Бояна“, е копродуцент на проекта, а режисурата и сценарият са поверени на Фернандо Леон де Араноа. Сюжетът проследява любовната афера на колумбийския наркобарон Пабло Ескобар с тв водещата Вирхиния Валехо, представена през погледа на журналистката, в чиято рокля скача Крус. Под мустака на един от най-знаменитите дилъри в историята доволно се подсмихва партньорът на 43-годишната красавица на екрана и в живота – Хавиер Бардем. - с тези думи Ескобар окончателно печели доверието на любовницата си. Тя е привлечена както от харизмата му, така и от скъпите подаръци и благотворителните му каузи, като строеж на училища и болници. След като наркобаронът обявява война на колумбийското правителство и предизвиква вълни от насилие, кариерата на Вирхиния е съсипана и тя започва Спасение намира в това да си сътрудничи с американците в бясното преследване на опасния си възлюбен, с което си навлича яда му. Черешката на тортата, поръсена с тонове хероин за 150 000 долара на килограм, е химията между Крус и Бардем. Те неведнъж са си партнирали на екран, но след 10-годишна връзка и две деца – това е първият им съвместен проект, а успехът е налице. заяви Бардем в интервю пред SBS. Сценарият е адаптиран по мемоарите на Валехо - „Да обичаш Пабло, да мразиш Ескобар“, проследяващи аферата им, които излизат на бял свят през 2007 г. След успешния си дебют на фестивала в Кан и галапрожекцията на 22-рия „София филм фест“, от утре може да се види какво е „Да обичаш Пабло“ и в кината.", "date": "2018.06.14", "title": "Пенелопе Крус учи как „Да обичаш Пабло“"}
{"url": "https://www.monitor.bg:443/bg/a/view/audi-q8-zavladjava-s-ekspresiven-dizajn-i-interior-102606", "text": "В технологичния център на Китай – град Шенжен, дебютира новият модел Audi Q8. Спортният кросоувър съчетава елегантността на луксозното купе с четири врати с практичната функционалност на голям SUV. Новото Audi Q8 е сигурен партньор за пътуване и удоволствие, благодарение на солидното си качество, богатото оборудване, свързаността с широк обхват и достатъчно голям пътен просвет и система за двойно задвижване, които да му предоставят отлично сцепление и възможност за движение извън пътя. Новото Audi Q8 ще бъде представено на европейските пазари през третото тримесечие на 2018 година. Още от пръв поглед новото Audi A8 завладява с експресивния си външен вид и новото лице на семейството от Q модели. В дизайна изпъкват стилистичните отправки към дизайна на оригиналното Audi Quattro, като атлетичните контури и повърхности. Предните светлини стандартно са светодиодни, но като опция могат да бъдат и с матрична LED технология. Дневните светлини са с триизмерна графика, а задните светлини се отличават със своя дигитален характер. Двете осветителни тела в задната част са свързани със светлинна лента, а подобно на оригиналното Audi Quattro, тази лента е свързана с черна повърхност. От приложението myAudi на смартфоните на бъдещите собственици, може да се активират различни функции. Новото Audi Q8 изразява спортната динамика и престижа по-ярко от всеки останал модел от гамата всъдеходи на марката с четирите кръга. С дължина от 4,99 метра, широчина от 2 метра и височина от 1,71 метра, високопроходимото купе е по-широко, по-късо и по-ниско от своя брат Audi Q7. С междуосие от почти 3 метра, кросоувърът предлага просторен интериор, който надхвърля този на конкурентите му по отношение на най-важните размери, включително дължина на интериора и пространство за главите. В задната част на разположение е система от три седалки, които могат да се изместват в надлъжна посока при желание.  При сгънати седалки, багажното отделение под електрически задвижвания заден капак достига 1755 литра. Централно място в новия дигитален кокпит заема системата MMI, която се управлява с докосване и осигурява достъп до почти всяка функция с помощта на два големи екрана на централната конзола. Горният 10,1-инчов сензорен реагиращ екран се използва за контролиране на мултимедийната и навигационната системи, а под него се намира 8,6-инчов дисплей с удобни функции и текстово въвеждане на команди, с удобно и ергономично разположена китка на селектора за предавките. Уредите за управление се показват на изцяло дигиталния 12,3-инчов виртуален дисплей с висока резолюция, който може да превключва между различните екрани с помощта на мултифункционалния волан. Предлагат се опции като контурни седалки с функции за масаж и вентилация, автоматична климатична система с четири зони и пакет за качество на въздуха. Новото Audi Q8 се предлага с аудиосистема Bang & Olufsen, която предлага невероятен звук с данни за силата за всички места. В помощ на водача на борда на Audi Q8 има адаптивен круиз контрол, асистент за ефективност, за кръстовища, за смяна на лентата, предупреждение за наличие на обекти около автомобила и панорамна система от камери с 360-градусов обзор. За задвижването на новото Audi A8 първоначално ще се предлага 3,0-литров V6 турбобензинов двигател с мощност 340 к.с. и 3,0-литров V6 турбодизелов мотор с 231 или 286 к.с. Двата мотора са допълнени с 48-волтова микрохибридна технология, осигуряваща краткосрочно увеличение от 16 к.с. Бензиновият двигател е съчетан със 7-степенна автоматична скоростна кутия с два съединителя S Tronic, а дизеловият мотор е с 8-степенна автоматична трансмисия Tiptronic. На по-късен етап ще се появят и пълноценен хибрид Q8 e-tron и спортен вариант SQ8. Всички модификации на Audi Q8 ще са с постоянно задвижване на четирите колела Quattro. Чисто механичният централен диференциал пренася тягата към предния и задния мост в съотношение от 40:60. Когато е необходимо, той разпределя въртящия момент с приоритет към моста с по-добро сцепление. Окачването с адаптивни амортисьори е стандартно, а като опция се предлага адаптивно въздушно окачване с управление на характеристиките на амортисьорите, с избор за комфортна или спортна настройка. То настройва височината на каросерията в зависимост от пътната ситуация и предпочитанията на водача с промяна на пътния просвет в диапазон от 90 милиметра от 164 до 254 мм. Всичко това, в съчетание с късите надвеси и контрола на спускането по наклон, означава че Audi Q8 може спокойно да се движи и извън асфалтираните шосета. Освен стандартното прогресивно кормилно управление, чието предавателно отношение става по-директно със завъртането на волана, Audi предлага също и като опция управление на четирите колела. То извършва завъртане на задните колела под ъгъл от до 5 градуса в обратна на предните посока при ниска скорост за подобряване на маневреността, и в същата посока като предните при висока скорост, за постигане на по-добра стабилност.", "date": "2018.06.14", "title": "Audi Q8 завладява с експресивен дизайн и интериор"}
{"url": "https://www.monitor.bg:443/bg/a/view/sled-burni-debati-ns-othvyrli-doklada-za-intergacijata-na-romite-102591", "text": "НС отхвърли доклада на кабинета за 2017 година как се изпълнява стратегията за интеграцията на ромите. Дебатите по него продължиха около три часа, а партиите се обвиняваха взаимно провал или не е интеграцията на ромите у нас. В крайна сметка документът не мина на косъм. „За“ гласуваха 83 от депутатите от ГЕРБ и „Воля“, 68 бяха „против“, а 17 се „въздържаха“. Малко преди гласуването коалиционният партньор на ГЕРБ в парламента – Волен Сидеров обясни,че изготвянето на специални програми за ромите ги поставя в позиция на дискриминирани. Иначе по време на дебатите от ГЕРБ отчетоха,че до дни трябва да заработи система за монтиторинг, която трябва да следи ромската интеграция, като уточниха, че през 2017 година над 46 000 лица от ромски произход са минали през програмите по заетост. Това пък бе повод за урепци от страна на БСП, че всъщност парите за тази система – около 1 млм. лева, са отпуснати още 2015 година , но търг е обявен едва след 3 години, а договорът е подписан през март 2018 – та. Градуса се нажежи след изказването на проф. Станислав Станилов от патриотите. „Дължината на моркова и тоягата трябва да бъдат еднакви. Светланка е права, заяви той по повод скорешен пост на съпругата на вицепремиера Томислав Дончев. Той обясни, че правата на ромите трябва да се спазват стриктно, но само срещу спазване на задълженията от тяхна страна. Станилов обяви, има секретен доклад на ЕС, според който „циганите не могат да бъдат интегрирани“. За да смениш ценностната система на циганче, трябва да го вземеш като бебе от майка му и баща му, заключи професорът и обясни, че 2/3 от ромите живеят като социални номади. Социалистът Антон Кутев пък обвини Станилов във фашистки изказвания. В разговора се намеси и шефът на културната комисия Вежди Рашидов от ГЕРБ. „Колеги вие от 3 години ли сте на този свят“, обърна се той към социалистите. Той обвини БСП, че са се провалили с интеграцията на ромите и дори си спомни социализма. „Аз бях в Строителни войски, там бяха роми и турци, и основно строяхме социализма. Имаше школи, строителни школи, явно излизаха строители, зидари, мазачи\", възкликна депутатът. Той упрекна червените, че именно те са съсипали строителни войски и те са създали „циганските барони“. Рашидов разказа, че като войник е построил спорната зала в Правец, площада и шатрата. „Всички сгради паднаха, само те останаха... Интеграцията означава, че знаех как са сипвам бетон“, обясни Рашидов и допълни, че трудът е интеграция. Драгомир Стойнев пък попита Рашидов какви са резултатите , тъй като ромите не могат да четат и пишат. Аз не казвам, че купувате гласове. Сигурно всички цигани четат вашата стратегия и се опияняват от приоритетите и гласуват за вас“, заяви Стойнев.Неговия колега Александър Паунов пък призова за връщането на строителни войски, тъй като навремето ромите излизали от там със познания и професия. \"Ти си човек с влияние и може с министър Каракачанов да съдействате да ги възстановим тези сторителни войски\", обърна се той към Вежди Рашидов.  обобщиха от ДПС по повод доклада за интеграцията. \"В залата има изключително много неинтегрирани политици към политическия процес, а ние говорим как ще интегрираме ромите\", зачуди се Джейхан Ибрямов. И атакува управляващите за поведението на вицепремиера Валери Симеонов, който отговаря за интеграцията. Този доклад е една брошура, усвоени са проекти, раздадени са пари на калпак и накрая докладът завършва с едно заключение. Заключението показва дейността на общините, не на държавата - държавата я няма\", възмути се депутатът от ДПС. Междувременно в самият доклад се посочва, че през 2017 година безработните роми са намалели с 6273 души спрямо 2016-та, което е понижение с около 17 на сто. В документа се посочва още, че самоопределилите се като роми безработни са около 38 000 средномесечно. През минлата година през програмите на заетост са минали 46 293 лища, а по план е трябвало да бъдат малко над 34 000. Така от тях през повишаване на квалификацията са минатли 27 031 души, а пък 118 са минали през курсове за предприемачество и откиване на собствен бизнес. ", "date": "2018.06.14", "title": "След бурни дебати: НС отхвърли доклада за интергацията на ромите"}
{"url": "https://www.monitor.bg:443/bg/a/view/bdj-puska-predvaritelna-prodajba-na-bileti-za-moreto-102599", "text": "От утре желаещите да пътуват с влак до Бургас и Варна през летния сезон може да си запазят място. „БДЖ-Пътнически превози” ЕООД въвежда предварителната продажба за всички бързи и бързи влакове със задължителни места (бивши експреси) от 15-и юни до 30-и септември 2018 г. Обичайният срок за предварителната продажба на билети и седящи места за бързите влакове е 5 дни, но националният железопътен превозвач има практиката да го удължава през летните месеци. По този начин железницата дава възможност на пътниците да планират предварително своите пътувания, своевременно да направят резервация за седящи места, както и да закупят билет за предпочитания от тях влак в срок от 15 дни преди самото пътуване.  Предварителна продажба на билети и резервации за седящи места ще се извършва във всички железопътни гари и бюра в страната. На пътниците, които желаят да пътуват в спален или кушет вагон, е предоставена възможност да закупят спално място 30 дни преди датата на пътуване. 30-дневният срок за предварителна продажба на спални и кушет места важи през цялата година.", "date": "2018.06.14", "title": "БДЖ пуска предварителна продажба на билети за морето"}
{"url": "https://www.monitor.bg:443/bg/a/view/djejmi-foks-sydi-jena-obvinjavashta-go-v-sekstormoz-102607", "text": "Поредна вълна от обвинения в сексуално посегателство заля Холивуд, като в главната роля този път е Джейми Фокс. Жена е подала жалба в полицейското управление в Лас Вегас, в която е посочено, че през 2002 г. е станала жертва на секстормоз от актьора. Това съобщиха органите на реда. заявиха говорителите. Според в. Mirror, жената се е оплакала, че звездата от „Джанго без окови“ е искал от нея орална любов, а когато му отказала – той я ударил с половия си орган през лицето. Предполагаемата жертва е заговорила за това чак сега, защото е Шансовете й за победа в съда обаче изглеждат невъзможни, тъй като според законите в щата Невада, обвинение може да се повдигне до три години след престъплението. Звездата е категоричен, че подобен абсурд не се е случвал. заяви адвокатката на Фокс. Междувременно прокуратурата в Лос Анджелис разглежда дело за изнасилване срещу колегата му Силвестър Сталоун, който влезе в списъка със „сексуални хищници“ още през ноември. Според полицейския доклад, през 1986 г. легендарният актьор е извършил сексуално посегателство върху 16-годишна фенка. Анонимната тийнейджърка е подала жалба срещу Слай с обвинение, че я е принудил да правят тройка с бодигарда му. Момичето се оплакало още, че е получило заплахи за живота си в случай, че проговори пред някого за сексуалния контакт с двамата мъже. Прокуратурата в Ел Ей трябва да реши дали да повдигне обвинение или не.  ", "date": "2018.06.14", "title": "Джейми Фокс съди жена, обвиняваща го в секстормоз"}
{"url": "https://www.monitor.bg:443/bg/a/view/patriotite-predlagat-vsichki-sms-i-i-mejli-na-bylgarski-102604", "text": "Всички чиновници да говорят само на български език или ги грози глоба от 1000 до 5000 лева. Това предвижда изцяло новия закон за българския език, който предлагат от „Обединените патриоти“ . Така в закона е записано,че органите на изпълнителната, съдебната и местната власт са длъжни да ползват книжовен български език. Същото ще важи и доставчиците на медийни услуги, както и електронните сайтове. Това на практика означава, че ако чужденец отиде в дадена администрация и не знае български, задължително трябва да ходи с преводач или самата институция да осигури такъв, дори и чиновникът на гише да говори английски например. Сред другите идея е и дори електронните съобщения и СМС-те от операторите също трябва да са на български. Всеки мобилен телефон и таблет също ще трябва да бъде кирилизиран, обясни пък Искрен Веселинов. Патриотите искат още да се създаде и български електронен шрифт. При нарушения на нормите на българския език от издатели на учебници, речници и други учебни помагала глобите трябва да са между 500 и 1000 лв. за физически лица, и 1000 - 2000 лв. за юридически лица. Имената на улици, площади , училища, надписите върху сгради, както и униформите на военни, полицаи и други задължително се изписват на български, а едва след това на латиница. Създава се и културен институт \"Св. Св. Кирил и Методий\", който да разпространява българската култура извън границите на държавата и да сертифицира преподаването в училищата в чужбина. За да следи за спазването на правилата на българския език и да налага глоби, се създава и нов орган – Съвет за българския език към МС. Председател по право трябва да е директорът на Института за български език при БАН Не всичко е туризъм\", обясни на свой ред Волен Сидеров и добави - „Да отклоним малко погледа от плажове и пързалки. Има и други теми“. Сидеров обясни, че готвят такъв закон вече над 10 години и ще разчита ГЕРБ да ги подкрепят. Той показа снимки на български полицаи, на чиито униформи надписите са на английски език за разлика от униформите на гръцките полицаи.  ", "date": "2018.06.14", "title": "Патриотите предлагат: Всички СМС-и и мейли на български"}
{"url": "https://www.monitor.bg:443/bg/a/view/avstrijcite-zabavili-bronzovata-kyshta-102608", "text": "Финансови затруднения са забавили изграждането на Бронзовата къща в центъра на София. Това съобщи председателят на културната комисия към Столичния общински съвет Малина Едрева. Поставянето на Бронзовата къща на мястото на бившия мавзолей трябваше да започне в началото на годината. Проектът е подарък от Австрия във връзка с българското председателство и трябва да остане у нас до края на годината. С арт-инсталацията от „Московска“ 33 искаха да дадат начало на своя проект за превръщането на централното пространството, в това число и подземно, в галерия за съвременно изкуство, където творци от страната и чужбина ще могат да представят своите произведения. „Това е недопустимо забавяне, поставихме въпросът пред австрийската страна и се оказа, че е имало финансови затруднения, които вече са отстранени от тяхна страна“, обясни Едрева. Тя обясни, че поставянето на основите на къщата трябва да приключи до 18 юни, когато ще проведат среща с представители от австрийското посолство. „Ще следим много внимателно изпълнението на графика и ако има забавяне, ще прекратим проекта“, категорична е Едрева. Официално къщата трябва да бъде завършена до 25 юни плюс два дни толеранс.", "date": "2018.06.14", "title": "Финансови затруднения забавили Бронзовата къща"}
{"url": "https://www.monitor.bg:443/bg/a/view/49-g-zatvor-za-rasistkija-poboj-nad-metin-102605", "text": "Софийският градски съд  осъди на общо 49 години затвор тримата мъже, които през 2013 година пребиха Георги Димитров – Метин, защото им приличал на бежанец. Мъжете са осъдени за опит за умишлено убийство чрез нанасяне на много удари с ръце и крака в главата на Метин, съобщиха от съда. Джоно Младенов получи 16 години затвор, Момчил Милчов – 15 години, а Иво Тилков, който в момента е обявен за международно издирване – 18 години. Освен това тримата са осъдени да заплатят солидарно и сумата от 200 000 лв. обезщетение за причинените от деянието им неимуществени вреди, както и всички съдебни разноски по делото, уточняват от СГС. Преценявайки вида на наложените наказания и техния размер, надвишаващ 10 години, и необорената от доказателствата по делото налична реална опасност да се укрият, съдът измени мерките за неотклонение на Младенов и Милчов от \"парична гаранция\" в размер на 8000 лв. в \"задържане под стража\". Двамата бяха задържани незабавно в съдебната зала. През 2013 г. Георги Димитров-Метин живее с приятелката си Минка Михайлова в мазето на хостел на столичната ул. \"Цар Самуил\". Двамата нямат брак. Метин издържа себе си, Минка и дъщеря ѝ Преслава, която е ученичка, като продава гевреци. На 9 ноември 2013 г. около 20 ч Метин се прибира към хостела, който през последните години се е превърнал в приют за мигранти. На ъгъла на ул. \"Цар Самуил\" и \"Пиротска\" среща по случайност Момчил Милчов, Джоно Младенов и Иво Тилков. Без каквато и да е причина тримата се нахвърлят върху Метин, бият го с ръце, ритат го в главата. Тилков го удря и с телескопична палка. Метин се отбранява, но пада безпомощен на тротоара и нападателите продължават да го бият, пише в обвинителния акт. Медицинските експертизи по делото показват, че Метин има тежка черепно-мозъчна и лицева травма, контузии по челото, кръвоизлив в мозъка и счупване на носа. Приет е във ВМА, лежи там 6 месеца. Присъдата може да бъде обжалвана и протестирана пред САС.  ", "date": "2018.06.14", "title": " 49 г. затвор за расисткия побой над Метин"}
{"url": "https://www.monitor.bg:443/bg/a/view/mitko-kyrnev-stana-ulichen-muzikant-vyv-varna-102588", "text": "„Тук са общо 208,69 марки“, написа с усмивка под снимката от отворения си калъф за китара рок звездата Димитър Кърнев от D2. Приличната сума, той заработи пред Морската градина във Варна с вокала на бандата Дидо и то само за няколко минути. Неочакваният флашмоб събра стотина късметлии, които бяха на правилното място в правилния момент, за да чуят любимците си и провокира китаристът да се похвали в собствения си фейсбук профил с репликата „Още ме бива“. Импровизираният концерт беше част от инициативата на Музикаутор #къдеемузиката, за която – метростанции, паркове и тротоари, за да изсвирят по няколко собствени парчета. Музикантите от D2 обаче разшириха идеята, като събраха и пари, които ще дарят на организацията „Бездомни ангели“, помагаща на бездомни животни. Под слънчевото варненско небе и с беквокали от морските вълни Дидо и Митко Кърнев забиха три песни - „100 години“, „Две следи“ и „Егоист“. Към тях който също попя с рокаджийте. Най-щастливи бяха най-малките зрители, които през цялото време танцуваха и пееха с музикантите. Импровизираният концерт на D2 е и малка репетиция, преди бандата, заедно с Милена Славова и свои колеги, да посрещнат юлското слънце на Шабла. Те са част от програмата на Джулай Морнинг, който ще се проведе на централния плаж на къмпинг „Добруджа“.", "date": "2018.06.14", "title": "Митко Кърнев стана уличен музикант във Варна"}
{"url": "https://www.monitor.bg:443/bg/a/view/parite-za-lechenieto-na-malkija-stasi-sybrani-102590", "text": "Средствата за лечението на малкия Станислав Чонев са събрани, съобщи областният управител на Пловдив Здравко Димитров. Той благодари на всички, които откликнаха и се включиха в благотворителната кампания „Заедно за малкия Станислав”. Губернаторът подкрепя кампанията от самото й начало и в сряда вечерта присъства на концерта в помощ на детето, който се проведе в кв. „Капана”. На благотворителния концерт и базар дойдоха стотици пловдивчани, за да дарят надежда за живот на Стаси, който е болен от тежка форма на хидроцефалия и се нуждае от спешна операция в клиника в Турция. В концерта се включихаФолклорен ансамбъл „Тракийска младост“ и Фолклорен танцов състав „Хоп троп”с вокална група „Тракийка“ и изпълнителите: Мирослава Тодорова, Лидия Ганева, Le’Push, Пепа Драгоева и Богдан Ганев, Стефани Илиева, Иван Андонов и DJ Димитър Павлов. На благотворителния базар можеха да бъдат закупени различни продукти и специални тениски с надпис #НадеждаЗаЖивот, дарени безвъзмездно. Всички събрани средства в дарителските кутии отиват за лечението на Стаси. В края на концерта майката на Станислав – Петя Чонева обяви, че всичките 62 815 евро за лечението на  нейното дете са събрани и дори ще останат за последващото лечение. А ако те не бъдат използвани, ще бъдат дарени на друг, нуждаещ се от подкрепа.  „Изказвам изключителната си благодарност на всички, които в този труден момент подадоха ръка на семейството и дариха надежда на Стаси. Вярвам, че доброто е живо“, заяви Здравко Димитров.", "date": "2018.06.14", "title": "Парите за лечението на малкия Стаси събрани"}
{"url": "https://www.monitor.bg:443/bg/a/view/obshtinarite-v-sofija-glasuvat-s-tableti-gledame-gi-prez-telefona-102595", "text": "От есента общинските съветници в София ще гласуват решенията си с таблети. Това е предвидено в обществена поръчка за изграждането на нова системата за гласуване в общинския съвет, съобщи председателят му Елен Герджиков. В момента общинарите взимат решения чрез пултове за гласуване. Новата система предвижда всеки един от тях да разполага с персонален таблет, на който ще могат в реално време да четат докладите, по които предстои да гласуват, както и становищата към тях. „В реално време ще се вижда и поименното гласуване в зала. Ще излиза списък с имена като в Народното събрание“, обясни Герджиков. Той допълни, че системата ще дава възможност да се следи много внимателно правилника относно продължителността и поредността на изказванията на общинарите. Подобрения ще има и относно излъчването на заседанията в интернет. Всеки желаещ ще може да гледа го и през телефона си. „Съвременна, модерна система за гласуване, която се използва и други общини в България. Целта е да се работи по-бързо и открито за гражданите, а общинските съветници да имат цялата информация пред себе си за решението, което взимат“, коментира Герджиков.  ", "date": "2018.06.14", "title": "Общинарите в София гласуват с таблети, гледаме ги през телефона"}
{"url": "https://www.monitor.bg:443/bg/a/view/gerb-gotovi-na-kompromisi-za-zakona-za-avtomobilnata-kamara-102600", "text": "Задължителното членство в новата автомобилна камара ще отпадне. Това коментира шефът на ПГ на ГЕРБ Цветан Цветанов по повод протестите на автомобилните превозвачи и обясни, че това ще намали напрежението сред бранша. „Не бихме казали категорично дали Законът за автомобилната камара ще бъде оттеглен или не, но искаме да има диалог и под такава форма сме готови на компромиси“, каза той. Цветанов обвини БСП, че преследват политически цели, засилват напрежението в обществото и така се създава противопоставяне на транспортния бранш. Цветанов допълни, че с проекта за камарата ще се подобри работната среда и ще се ограничи възможността за сив сектор и за тежките пътни инциденти, които се случват.  На свой ред от БСП отхвърлиха обвиненията, че умишлено създават напрежение. „Две частни фирми, представящи се асоциации, внасят закон, намирайки лоби в НС, чрез който се прави опит да изнесат част от дейността на МТ в частна организация. Искат да направят частно министерство и да си назначат частен министър на транспорта“, обясни социалистът Георги Свиленски. Той припомни казуса с Миролюб Столарски, който запазил името Българска автомобилна камара в патентното ведомство преди 3-4 месеца. БСП предлагат законът да бъде изцяло изтеглен.  ", "date": "2018.06.14", "title": "В ГЕРБ готови на компромиси за закона за автомобилната камара"}
{"url": "https://www.monitor.bg:443/bg/a/view/kameri-zasneli-padaneto-na-mi-17-102587", "text": "Охранителните камери на гражданското летище „Пловдив” и на военната 24-а Авиобаза „Крумово” би трябвало да са заснели падането на хеликоптера Ми-17. Машината падна на около 200 -300 метра от полосата на летище „Пловдив”, като се е намирала в тренировъчната зона на военните. Това място попада в обхвата на охранителните камери както на 24-а Авиобаза и вероятно на тези от гражданското летище. На фаталния 11 юни вечерта машината е изпълнявала тренировъчен полет – зависване за способа „бързо въже”, когато около 20,30 часа, се случва непоправимото. Въртолетът се срутва от около 20-30 метра височина за 1-2 секунди към земята и се разбива. При сблъсъка си със земята двамата летци – командирът на екипажа Пламен Пантилеев и вторият пилот Стоян Неделчев загиват на място. Като по чудо оцелява бордният техник Алексей Каменов, който е имал късмет да се намира в задната част на въртолета. Той е навивал лебедката, с която се пуска бързото въже и затова не е бил на традиционното си място между двамата пилоти в предната част на машината. Записите от охранителните камери най-вероятно вече са иззети от разследващите, предположиха колеги на загиналите пилоти. Погребението им ще бъде в петък от 10 часа на Централните гробища в Пловдив, когато ще започне поклонението пред тленните останки на пилотите. Посмъртно те са произведени в майори, става ясно от публикация в страницата на ВВС във фейсбук.", "date": "2018.06.14", "title": "Камери заснели падането на Ми-17"}
{"url": "https://www.monitor.bg:443/bg/a/view/orlin-tancuva-do-pylno-prezarejdane-102578", "text": "Чупка тук, стъпка там, Орлин Павлов отново е царя на дансинга, но този път не се бори за внимание на жури в риалити шоу или зиртелски вот, а за широката усмивка на музикалните си фенове. Изпълнителят с 25-каратова усмивка дава първата лъжичка от десерта, който готви за октомври и тя се казва „Пълно презареждане“. Новата песен е първи сингъл от предстоящия му дебютен самостоятелн албум „Още малко...“ и вече си има видео, което може да усмихне дори освидетелстван темерут. В клипа Орлин влиза в няколко роли – все емблематични образи от диско ерата, и разбира се се скъсва да танцува. Композитор на парчето е Крум Георгиев, който е работил и по аранжимента заедно с Милен Кукошаров и Боян Ангелов. Текстът пък е на Росен Кукошаров. Гост-вокал е талантливата певица Михаела Мартин. Щурото видео е реализирано под диригентската палка на Тодор Чапкънов, с който Павлов снима и сериала “Скъпи наследници”. Работата по албума „Още малко...“ тече с пълна сила. Голяма част от музикантите, с които работи по него ще видим и на сцената в Зала 1 на НДК за първия голям самостоятелен концерт на Орлин Павлов на 1 октомври. Сред тях са - Мартин Ташев /тромпет и вокали/, Милен Кукошаров /пиано/, Васил Вутев /барабани/, Борислав Бояджиев /перкусии/, Владислав Мичев /тромбон/, Димитър Льолев /саксофон/, Георги Стойков /тромпет/, Евден Димитров /бас/, Волен Милчев /вокали/, Ангел Дюлгеров /китара/, DJ Stephan Love.", "date": "2018.06.14", "title": "Орлин танцува до “Пълно презареждане”"}
{"url": "https://www.monitor.bg:443/bg/a/view/nash-ekipaj-atakuva-titlata-v-rali-shampionata-s-skoda-fabia-r5-102596", "text": "Българският екипаж Мирослав Ангелов и Недялко Сивов от отбора „Мегапорт Рейсинг” ще атакува победата в Българския рали шампионат с новия състезателен автомобил Skoda Fabia R5. По време на специална церемония в София в шоурума на „Еуратек” пилотите на спортния клуб разбулиха новия състезателен автомобил. Състезателната Skoda Fabia R5 е един от най-успешните рали автомобили от класа, който е най-професионалният в спорта след WRC. От 2015 до 2017 г. моделът има 24 победи в категорията WRC2, две пилотски световни титли и три конструкторски. Автомобилът тежи 1230 кг и се задвижва от 1,6-литров бензинов турбодвигател с мощност 279 к.с. и 420 Нм въртящ момент. Задвижването е на четирите колела с механичен диференциал отпред и отзад, предавателната кутия 5-степенна секвенциална. Тандемът Мирослав Ангелов и Недялко Сивов вече записа една победа с новата Skoda Fabia R5 по време на рали спринт „Дряново”, използван от отбора за тренировка преди началото на сезон 2018 в националния шампионат, който стартира с рали „Твърдица“ на 7 и 8 юли. „Целта ни не е само да се борим за титлата в шампионата, а с участието на подобен актуален за световния шампионат автомобил да вдигнем нивото на спорта. Надявам се и други екипи да последват примера ни и да има повече автомобили от клас R5”, коментира пилотът Мирослав Ангелов. „Щастливи сме да подкрепим отбора на „Мегапорт Рейсинг”, избрал да се състезава в Българския рали шампионат с доказано най-бързия автомобил Skoda Fabia R5”, коментира управителят на „Еуратек” Иван Тодоров.", "date": "2018.06.14", "title": "Наш екипаж атакува титлата в рали шампионата с Skoda Fabia R5"}
{"url": "https://www.monitor.bg:443/bg/a/view/hajdi-klum-oblicha-jana-marinova-102592", "text": "Звездата от „Привличане“ Яна Маринова се довери на модните предложения от новата колекция на Хайди Клум. Бившата съпруга на Сийл създаде ефирните и удобни модели в бохо стил, заредени с много цвят и лятно настроение за Lidl. Колекцията на Хайди Клум ще бъде налична от 18 юни във всички 88 магазина на веригата в страната. „В натовареното ми ежедневие с неспиращи ангажименти дори през лятото, предпочитам да нося леки материи и цветни десени, с които се чувствам комфортно през целия ден“ сподели Яна Маринова. „В горещите летни дни се чувствам по-цветна, щастлива и ефирна с моделите на Хайди Клум и Lidl.“ Сред новите тенденции, излезли от идеите на супермоделът са къси панталони, рокли и туники, гащеризони и сандали в актуалните за сезона шарки в бохо стил. Дрехите ще се предлагат и във вариант за малките дами, за да са в тандем със своите майки.", "date": "2018.06.14", "title": "Хайди Клум облича Яна Маринова"}
{"url": "https://www.monitor.bg:443/bg/a/view/rabotnik-na-benzinostancija-pribiral-parite-za-sebe-si-102580", "text": "Работник на бензиностанция ще бъде изправен на съд за присвояване на служебни пари. В продължение на малко повече от 2 месеца от април до 12 юни, М.К. „щипвал” от оборотните пари за собствения си джоб. Мъжът тайно монтирал допълнително устройство на бензиноколонката, което позволявало да се укрива част от продаденото гориво, парите от което прибирал за себе си. В средата на юни обаче, измамата е разкрита, а работникът е привлечен като обвиняем. Наложена му е мярка подписка.", "date": "2018.06.14", "title": "Работник на бензиностанция прибирал парите за себе си"}
{"url": "https://www.monitor.bg:443/bg/a/view/petima-biha-i-ograbiha-anglichanin-v-moskva-102597", "text": "Английски футболен фен бе набит и ограбен в Москва и това е първият инцидент от този тип преди старта на световното първенство по футбол в Русия. Британското издание \"Метро\" съобщи, че англичанинът бил нападнат от петима московчани, които го принудили да изтегли пари от банкомат и да им ги предаде. Англичанинът, чието име не се съобщава, бил в нетрезво състояние и трудно си спомнял подробности за инцидента. Разследването на случая продължава. Повече от 10 000 английски фенове се очаква да пристигнат в Русия за световното първенство, като местните власти вече предупредиха, че не могат да гарантират тяхната безопасност. В същото време фенове на Бразилия и Аржентина се клаха с мачетета. Драматичните събития обаче са от Бангладеш, където местният град Мадаргаж явно е разделен между двата латино гранда. Боевете са довели до тежки наранявания на мъж и сина му, които са в болница с опасност за живота, а 12-годишно момче загина при опита си да закачи знаме на Бразилия на електрически стълб. \"Провеждат срещи, на които си организират боеве. Напрежението е огромно\", коментира шефът на полицията в града Мохамад Рафик пред АФП. В страната дори обмислят забрана на продажбата и показването на всякакви чужди знамена по времето на мондиала.", "date": "2018.06.14", "title": "Петима биха и ограбиха англичанин в Москва"}
{"url": "https://www.monitor.bg:443/bg/a/view/prizovaha-ruskinite-da-ne-zachevat-ot-chujdenci-102579", "text": "Председателят на комисията по въпросите на семейството в руската Държавна дума Тамара Плетньова посъветва сънародничките си да не се впускат в интимни контакти с чужденците по време на световното първенство по футбол. Според депутатката, ако руски жени правят секс с някои от гостите на Мондиала, може да забременея и родят. Плетньова смята, че за деца от смесена раса животът в Русия би бил много труден. \"След това тези дечица страдат. Такива деца страдаха още по съветско време\", заяви Плетньова в интервю за радио \"Говорит Москва\", припомняйки опита на страната от олимпиадата Москва'80. \"Аз не съм националист, но съм на мнение, че трябва да раждаме наши си деца\", допълни депутатката и призова рускините да се омъжват по любов за техни сънародници, за да може да имат здрави семейства и да възпитават децата си. Малко по-късно по въпроса взе отношение и говорителят на руския президент Владимир Путин - Дмитрий Песков, след като изказването на Плетньова предизвика истинско възмущение и негативни реакции в западните страни. \"Нашите жени са номер 1. Те си знаят най-добре и сами трябва да си избират партньор\", коментира Песков. Той припомни и надписа \"Без расизъм!\" на паспортите на феновете, които се издават специално за световното и помоли всички да идват на мачовете като на празник. Несъгласен с колежката си е и председателят на комитета по въпросите на младежта, спорта и туризма в Държавната дума Михаил Дегтярев. „Искам да се обърна към всички фенове и футболисти. Колкото повече любовни истории имаме, свързани със световното, колкото повече хора от различни страни се влюбват и колкото повече деца се родят след мондиала, толкова по-добре. Защото тези деца след време ще разказват навсякъде по света, че родителите им са се срещнали по време на световното в Русия през 2018 г.“, заяви той.", "date": "2018.06.14", "title": "Призоваха рускините да не зачеват от чужденци"}
{"url": "https://www.monitor.bg:443/bg/a/view/burja-navodni-desetki-kyshti-v-kustendilsko-pokoseni-sa-i-mnojestvo-dyrveta-102583", "text": "Невиждана буря наводни десетки къщи в Кюстендилско за денонощие, алармираха потърпевши. Природното бедствие се разрази в сряда малко след 18 часа и предизвика истинска паника сред хората. Само в рамките на няколко минути улиците се превърнаха в реки, а шахтите не смогваха да поемат падналото огромно количество вода. „Мога да кажа, че подобно природно явление не помня за всичките ми 55 години. Такъв ужас не съм виждала. Дъждът беше пороен с градушка, напълни ми мазето. Подобно е положението и при съседите. Не чакахме пожарна. Сами с кофи изхвърляхме водата. Всичко е подгизнало“, разказва Петранка Драганова от областния град. В нейната ситуация са попаднали и десетки други кюстендилци. По думите на потърпевши градушка дори е спукала част от керемидите по покривите им. „В село Жиленци мълнията удари в комина. Разцепи го на две. Още не мога да се успокоя от случилото се“, обяснява и 78-годишната Николета. Множество бяха и падналите дървета в Кюстендил, както и околните села. „Едно дърво се стовари точно пред мен на улица „Раковски“. Размина ми се косъм, иначе щеше да ме смачка“, обяснява 39-годишен кюстендилец.", "date": "2018.06.14", "title": "Буря наводни десетки къщи в Кюстендилско"}
{"url": "https://www.monitor.bg:443/bg/a/view/nova-metodika-za-kachestvoto-na-hranite-na-es-blokira-dvojnija-standart-102582", "text": "Необходимо е да се разработи нова методика за тестване качеството на храните в ЕС, която да позволи на всички страни членки да следят за двоен стандарт на трапезата. Здравето е благополучие. То е физическо и психическо. Опитваме се да окуражим хората да обърнат внимание на своето здраве. Това заяви в рамките на проведен в Медицинския университет в Пловдив дебат на тема: „Здравеопазването в ЕС” еврокомисарят по здравеопазване и безопасност на храните Витянис Андрюкайтис. „Двойният аршин съществува не само в България, но и в Малта, Литва, Полша. Необходимо е да се изработи обща методология на ЕС за тестване храните, за да се реагира веднага при отклонения. Поискахме от лабораториите в различни държави да представят своите възгледи и предложения. В края на т.г. и началото на следващата ще видим каква и общата картина”, каза Андрюкайтис, който отговаряше на въпроси от публиката, зададени „на живо” и по интернет. Според еврокомисарят в Европа има 55 милиона, които не могат да си позволят качествена храна. Затова, по думите му, земеделците трябва да бъдат насърчавани да произвеждат здравословни храни на приемливи цени. В някои супермаркети в ЕС биохраните се продават на безобразно скъпи цени, които не са по джоба на бедните хора. В отговор на въпрос как работодателите да бъдат ангажирани повече със здравето на своите работници Андрюкайтис отговори, че фирмите трябва да бъдат насърчавани да правят скрининги сред служителите си. В същото време и самите наети на свой ред трябва да са заинтересовани от своето здраве и да ходят редовно на лекар. По време на дебата бе засегнат и проблемът за нежеланието у някои родители да ваксинират децата си. „Да следваме науката, а не фалшивите новини и дезинформацията. В ЕС трябва да се разшири обхватът на имунизациите, за да се предпази населението от опасни инфекции”, каза еврокомисарят. Той призна, че всяка година си поставя ваксина срещу грип и попита присъстващите колко от тях го правят. Когато получи утвърдителен отговор само от двама, отговорът му бе: „Ето, това е действителността”. Водещ на дебата бе журналистката Добрина Чешмеджиева, а в дискусията взе участие и председателят на здравната комисия в НС Даниела Дариткова.", "date": "2018.06.14", "title": "Еврокомисар Андрюкайтис се възмути от скъпите биопродукти"}
{"url": "https://www.monitor.bg:443/bg/a/view/vtora-kolektivna-jalba-sreshtu-vi-k-dobrich-102571", "text": "Нова колективна жалба срещу ВиК – Добрич, внесоха живущите на бул. „3 март”, блок 42. „През последните два месеца през повечето време сме без вода, включително в почивни и празнични дни, въпреки че адресът ни липсва в официално обявените места с аварии. Блокът е осеметажен, а водата стига до 4-я етаж. Многократно сме се обаждали до ВиК, откъдето очакваме адекватни мерки, но от там ни заявяват, че налягането е нормално и се правят, че не знаят за проблема. Оправданията са свързани с водния цикъл, което е прикриване на истинските причини – лошото финансово състояние на дружеството и намаленото водоподаване, което е геноцид спрямо гражданите. При температурите навън съществува голяма вероятност да тръгнат зарази и епидемия, защото не можем да покриваме елементарни хигиенни нужди. Като редовни платци ще си търсим правата, защото нека не забравяме в кой век живеем!”, се казва в жалбата. „Аман от вашите жалби! Само ни отваряте работа!” – така били посрещнати жалбоподателите от служители на водното дружество. Пред недоволните безводни добричлии управителят на ВиК Тодор Гикински обещал поставянето на хидрофор до месец. „Ще го видим какво ще направи. В противен случай – ще го съдим”, заканиха се потърпевшите. Това е втора поред колективна жалба срещу ВиК – Добрич. Само преди два дни живущите на бул. „Добруджа” 35 в Добрич внесоха колективна жалба заради продължаващото вече два месеца безводие. „В продължение на повече от два календарни месеца налягането на водата е толкова ниско, че не позволява извършване на ежедневните ни домакински и хигиенни дейности – използването на перални, съдомиялни машини, душове. Положението е денонощно – прибираме се от работа и водата спира или е с налягане като пред спиране, ставаме сутрин и водата спира или е с налягане като пред спиране.  Същото е и в съботите и неделите – липсващо налягане, обикновено и напълно спряно водоподаване. Принудени сме да задоволяваме елементарните си домакински и хигиенни нужди по начин, неприсъщ на ХХІ-ви век. Часовете  с нормално налягане и водоподаване в посочения период от два месеца са изключение”, писаха живущите на бул. „Добруджа” 35.  ", "date": "2018.06.14", "title": "Втора колективна жалба срещу ВиК – Добрич"}
{"url": "https://www.monitor.bg:443/bg/a/view/ne-davat-na-nigerijcite-da-vnasjat-petli-na-stadiona-102581", "text": "Интересен въпрос са получили в информационния център на световното първенство по футбол от нигерийски фенове, които искали да знаят дали има проблем да отидат на мач с... кокошки. Привържениците на „суперорлите“ искали да знаят откъде да закупят пилета и обяснили, че традицията в Нигерия е такава. \"По принцип удовлетворяваме всякакви искания на феновете, дошли в страната ни за Мондиала. В този случай обаче сме категорични - живо пиле няма как да влезе на стадиона\", коментира министърът на културата и туризма на регион Калининград Андрей Ермак, цитиран от Интерфакс. Нигерия играе с Хърватия на 16 юни именно в Калининград.", "date": "2018.06.14", "title": "Не дават на нигерийците да внасят петли на стадиона"}
{"url": "https://www.monitor.bg:443/bg/a/view/es-moje-da-zapochne-pregovori-s-makedonija-oshte-tozi-mesec-102586", "text": "Еврокомисарят по разширяването Йоханес Хан изрази надежда, че Съветът на ЕС още този месец ще определи дата за започване на преговори за членство на Македония в ЕС, предаде Танюг. \"Не мога нищо да гарантирам 100 процента. Аз съм винаги много предпазлив, когато трябва да обещая нещо, но имам много, много добро предчувствие и обикновено мога да вярвам на предчувствията си\", каза Хан в интервю за македонската агенция МИА. Попитан дали възприема споразумението между Скопие и Атина отчасти и като свой личен успех, Хан каза, че в политиката \"не можете да очаквате, че по време на вашия период на отговорност ще бъдат решени големи спорове, а това определено е голям спор\". \"Ако погледнем каква беше ситуацията през 2015 г. и каква е сега, три години по-късно, минало е много време и нещата са се подобрили\", каза Хан, който беше посредник в решаването на политическата криза в Македония. В същото време германският външен министър Хайко Маас приветства споразумението за името. На пресконференция след среща с македонския си колега Никола Димитров в Берлин Маас каза, че Германия ще продължи да подкрепя и занапред този процес. Германският министър подчерта, че въпросът за името на Македония е решаващ в европейската интеграция на страната. Той добави, че Германия е готова да лобира за ускоряване на интеграцията на Македония в ЕС.", "date": "2018.06.14", "title": "ЕС може да започне преговори с Македония още този месец"}
{"url": "https://www.monitor.bg:443/bg/a/view/14-godishna-drogirana-i-pijana-pripadna-pred-prijatelite-si-102572", "text": "14-годишна девойка от благоевградския квартал „Еленово“ припадна около 4 часа рано сутринта пред приятелите си. Цяла нощ тинейджърската компания купонясвала в благоевградска дискотека. Внезапно девойката обелила очи и станала неадекватна. Приятелите се опитали да я свестят, после повикали такси за да я извози до дома й, но като видяли, че момичето припада  се обадили на тел. 112. Линейката директно я транспортирала в шоковата зала на Спешно отделение, където веднага са й направени промивки.  След като се е съвзела е станало ясно, че момичето е прекалило с непосилни за нея количества водка и уиски. Междувременно е „дръпнало“ и няколко линии  кокаин. Полицията е била веднага информирана - полицаи са пристигнали в спешното и разговаряли с тийнейджърката. Вчера следобед тя е била освободена за домашно лечение.", "date": "2018.06.14", "title": "14-годишна дрогирана и пияна припадна пред приятелите си"}
{"url": "https://www.monitor.bg:443/bg/a/view/elen-koleva-vodi-drakula-na-leten-voajaj-102584", "text": "Какво те очаква на летен воаяж с Дракула? Отговор на този въпрос ще даде Елен Колева, която за трети път ще даде гласа си назаем на дъщерята на прочутия вампир – Мейвис. „Хотел Трансилвания: Чудовищна ваканция“ ще позиционира семейството с неговите вече три поколения на борда на кораб, а приключенията им ще можем да изгледаме от първа ръка от 13 юли, когато анимацията ще се завърти по родните кина. В търсене на любовта – така ще видим Дракула в предстоящата трета част от поредицата. Старият вампир се включва в мобилни приложения ала Тиндър, докато пред очите му внукът му Денис вече се превръща в достоен малък наследник на чудовищното потекло. На фона на всичко това, чаровна дама се опитва да унищожи семейния бизнес – хотел „Трансилвания“, за да построи на негово място собствен курорт. Междувременно Елен Колева наскоро се захвана и с друг творчески проект. Актрисата създаде YouTube канал, където ще качва видеа с лична поезия, както и такава на световни творци като Пабло Неруда, Ездра Паунд, Марина Цветаева и др. „Смесица от поезия, кино и музика! Целта на проекта е да въздейства върху асоциативните и подсъзнателни модели!“, поясни идеята си тя.", "date": "2018.06.14", "title": "Елен Колева води Дракула на летен воаяж"}
{"url": "https://www.monitor.bg:443/bg/a/view/seriozni-avarii-bavjat-remonta-na-vodoprovod-vyv-velingrad-102573", "text": "Две сериозни аварии по водопровода“Водев чарк“, бавят ремонта на съоръжението, за да бъде нормализирано водоподаването във Велинград с допълнителни 70 литра вода в секунда. Това съобщиха от местната община и уточниха, че на мястото на повредите е станало дере. Върху самия водопровод са паднали множество дървета, което допълнително затруднява работата на специалистите. Водопроводът пострада при свлачище през 2015 г.- съоръжението се е счупило и смъкнало надолу, като разстоянието между двете тръби е 20-30 см. Водата е подкопала самата шахта, а земната маса под водопровода се е свлякла. Съоръжението е 5 метра във въздуха и е деформирано, вследствие на което водоподаването е нарушено, обясняват експерти колко сериозни са повредите по трасето. Специалисти от местното предприятие“ В и К“ ежедневно са на терен и работят по отстраняване на авариите, но лошите метеорологични условия и обилните валежи в района на трасето допълнително затрудняват  работата на работниците. До 20 юни водоподаването на всички засегнатите абонати ще бъде нормализирано, увериха от „ВиК“- дружеството. Допълнителен проблем за нормалното водоснабдяване в града се оказва и завишеното съдържание на естествен уран и алфа активност във водата от водоизточниците „Легоринец” и „Суха лъка”, поради което водоподаването от тях е преустановено. По този начин общината губи още близо 70 литра в секунда. Този недостиг е и поредната пречка за нормалното водоснабдяване на кварталите Чепино, Каменица и ниската част от бул. „Съединение”. Недостатъчна се оказва и компенсацията с вода от Пречиствателната станция. „Разбирам неудобството и затрудненията, които създава липсата на постоянно течаща вода в някои части на града“, коментира кметът на общината д-р Костадин Коев и допълни, че са предприети  всички мерки това да бъде преустановено.Но наред с подаването на вода ние имаме и задължението да следим и за нейното качество. Не можем да си позволим да рискуваме живота и здравето на нашите съграждани и да им осигурим вода със завишено радиологично съдържание. Призовавам за още малко търпение!\", допълни градоначалникът. Затова от общинското предприятие работят усилено по водопровода във“Водев чарк“, където водата е кристално чиста  и с много добри качества. В момента дебитът и е 100 литра в секунда. Ако бъде пуснат в експлоатация по-скоро, с очаквания дебит от около 70 литра в секунда, ще се компенсира липсата от вече спрените водопроводи със завишено съдържание на уран и алфа частици, уверяват специалистите.  Паралелно с това от „ВиК“дружеството извършват и непрекъснат мониторинг на радиологичните показатели на каптажи „Легоринец”. Когато те се подобрят, водоподаването ще бъде възобновено незабавно и това допълнително ще увеличи дебита на подаваната вода.Ръководството на община Велинград отправя  призив и молба към всички граждани, да спазват ограничителния режим за поливане на личните дворове. Водоползването да бъде ограничено в интервала от 8 ч. сутрин до 22 ч. вечер.", "date": "2018.06.14", "title": "Аварии бавят ремонта на водопровод във Велинград"}
{"url": "https://www.monitor.bg:443/bg/a/view/il-76-izlja-40-tona-voda-vyrhu-post-na-kat-102574", "text": "           Транспортен самолет Ил-76 по погрешка изкъпа двама служители на КАТ, изливайки върху тях 40 тона вода, предаде НТВ. Куриозът се случи в град Ногинск край Москва, където полицаите били на пост. Видеото от инцидента веднага се появи в интернет, като от кадрите си вижда как единият катаджия от прозореца на колата снима с мобилния си телефон приближаващия се самолет. Когато Ил-76 се изравнява с поста на КАТ, от него се изсипва огромното количество вода. По-късно полицаят излиза от автомобила и снима своя мокър до кости колега. Впоследствие стана ясно, че самолетът принадлежи на Министерството по извънредните ситуации и в този момент е участвал в авиационно учение по „гасене на горски пожар“. Пилотът обаче вместо да излее 40-те тона вода върху близкия горски масив, изкъпал катаджиите на пътя. Самите служители на пътната инспекция приели с чувство за хумор инцидента - на видеото се чува как те се смеят.           Междувременно регионалните поделения на руското Министерство на вътрешните работи престанаха да публикуват на официалните си сайтове сводки за разкрити престъпления и задържани престъпници, предаде Newsru.com. Инициативата стартира в навечерието на световното по футбол, което се открива в четвъртък в Русия, а целта е местното население и футболните запалянковци да не бъдат плашени с „лоши новини“. По непотвърдена информация някои средства за масова информация също са решили по време на Мондиала да спестят на читателите, слушателите и зрителите си съобщенията от негативен характер.  ", "date": "2018.06.14", "title": "Руски Ил-76 изля 40 тона вода върху пост на КАТ "}
{"url": "https://www.monitor.bg:443/bg/a/view/shtraknaha-beleznici-na-mnim-policaj-v-shumen-102569", "text": "Мъж, представящ се за полицай по превенцията е бил арестуван за кражба на пари от домовете на възрастни хора, съобщи говорителят на ОДМВР Ася Йорданова. 41-годишният Петър С. е стар познайник на органите с 14 криминалистични регистрации и осъждане за подобни превенции, в които се дегизирал като социален работник. През първите дни на юни в Шумен се появили няколко жалби от граждани за кражби и измами по домовете им. На различни адреси в града, предимно по домовете на много възрастни и трудно подвижни пенсионери се появявал непознат мъж, който се представял за полицейски служител. Обяснявал, че покрай многото измами целта му е да провери дали възрастните хора са си прибрали парите на подходящо място, за да ги защити от посегателствата на крадци. \"По време на „превантивната си дейност“ Използвал различни трикове да отклони вниманието им, за да отнеме парите. По тази схема са извършени кражби от шест семейства в града.\" - разказа Ася Йорданова. След оплакванията били образувани четири досъдебни производства и заведени още 2 преписки. Първоначално криминалистите от Шумен решили, че се е активирал някой стар познайник от местния контингент и започнали да си проверяват хората. Описанията, които давали жертвите обаче били много различни - от костюмиран млад мъж, до мъж с папки на средна възраст, облечен в спортни дрехи. Общото между всички тия образи била високата комуникативност. Изглеждал истински загрижен за възрастните. Оказало се, че Петър С е от Каварна, а в Шумен идвал като гастрольор. Спазвал блестяща конспирация. Не използвал автомобили за придвижването си, за да не бъде засечен по номера на колата. Пътувал с влак и автобус. Носел си дрехи и постоянно се преобличал - оттам дошли и описанията за мъже с различна външност. Въпреки засилените мерки да не бъде заловен, полицаите от Шумен попаднали по следите му и в сряда бил локализиран във Варна, арестуван и принудително доведен в Шумен. Преди да започне кариерата на Петър С. като „полицай“, измамникът се е представял като социален работник. Осъждан е. Изтърпял е ефективно наказание „лишаване от свобода“. С постановление на прокурор от Районна прокуратура – Шумен е задържан за срок до 72 часа. Работата по документиране на престъплението продължава под ръководството на наблюдаващ прокурор.", "date": "2018.06.14", "title": "Щракнаха белезници на мним полицай в Шумен"}
{"url": "https://www.monitor.bg:443/bg/a/view/ek-objavi-nova-metodika-sreshtu-dvojnija-standart-pri-hranite-102575", "text": "Съвместният изследователски център (JRC) на Европейската комисия в областта на науката и знанието е разработил обща методика, която позволява на националните органи за защита на потребителите да тестват и да сравняват състава и характеристиките на хранителни продукти, продавани със сходни опаковки в целия ЕС. Това допълва вече предприетите от Комисията действия след речта за състоянието на Съюза на председателя Юнкер. Съвместният изследователски център ще представи методиката днес по време на заседание на Форума на високо равнище за подобряване на функционирането на веригата на доставки на храни. Във връзка с методиката Елжбета Бенковска, комисар по въпросите на вътрешния пазар, промишлеността, предприемачеството и МСП, заяви: „Всички европейски потребители трябва да бъдат третирани справедливо в рамките на единния пазар. Общата методика, която разработихме съвместно с държавите членки, организациите на потребителите и заинтересованите страни от веригата на доставки на храни, ще спомогне да се изясни с данни различният състав на хранителните продукти от една и съща марка, предлагани в цяла Европа. Радвам се, че специализираният форум за веригата на доставки на храни спомогна за това съответните страни да бъдат изслушани в рамките на ползотворен и сериозен дебат“. Според Вера Йоурова, комисар по въпросите на правосъдието, потребителите и равнопоставеността между половете, отбеляза единният пазар не може да следва двоен пазарен стандарт. „Всички граждани на ЕС трябва да чувстват, че към тях се отнасят като с равни и че им се предоставя ясна и точна информация за продуктите, които закупуват. Те не бива да бъдат подвеждани със сходни опаковки. Призовавам всички национални органи да използват новата методика през идните месеци, за да сложим край на тази практика“. Тибор Наврачич, комисар по въпросите на образованието, културата, младежта и спорта, отговарящ за Съвместния изследователски център, заяви: „Европейските потребители имат право на защита срещу подвеждащ маркетинг относно храната, която консумират, и продуктите, които използват. Те трябва да имат доверие в информацията, поднесена им от производителите. Съвместният изследователски център на Европейската комисия разработи хармонизирана процедура за обективна оценка на евентуалните разлики в качеството на продуктите. Това е отличен пример за това как първокласната научна работа носи преки ползи за гражданите“. През юни 2017 г. Форумът на високо равнище за подобряване на функционирането на веригата на доставки на храни, избран от Комисията, за да разреши проблема с разликите в качеството на храните, даде на Съвместния изследователски център мандат за разработването на методика. Тази методика допълва действията, обявени в инициативата на ЕК за нов търговски механизъм за потребителите, която има за цел: - да се изяснят и укрепят правата на потребителите, включително чрез забрана на практиките за разлика в качеството, които подвеждат потребителите; - да се дадат правомощия на квалифицираните органи да подават колективни искове от името на потребителите; - да се предоставят по-силни санкционни правомощия на органите за защита на потребителите на държавите членки. Ще има и общ протокол за тестване. Всички хранителни продукти, продавани в ЕС, трябва да отговарят на строги правила за безопасност. Потребителите трябва да бъдат информирани за основните характеристики, определени по-специално в законодателството на ЕС относно етикетирането на храните, и следва да не бъдат подвеждани, например от опаковката. Националните органи, отговорни за IP/18/4122 безопасността на храните и защитата на потребителите, имат задължението да гарантират, че предлаганите на единния пазар хранителни продукти отговарят на съответното законодателство на ЕС. Методиката за тестване ще помага на националните органи да определят дали хранителните продукти се предлагат на пазара в съответствие с правото на ЕС. Тя ще се основава на ключови принципи като прозрачност, сравнимост, подобен подбор, вземане на проби и тестване на продуктите. В следващи стъпки под координацията на Съвместния изследователски център лабораториите в редица държави членки на ЕС, ще приложат сега тази методика в рамките на паневропейска кампания за тестване с цел събиране на данни относно обхвата на проблема с разликите в качеството. Първите резултати следва да са налице до края на 2018 г. Кампанията ще осигури практически насоки за органите, разследващи подвеждащите практики. Днешното решение ев отговор на проблема с разликите в качеството на храните, докладвани от някои държави - членки на ЕС, Европейската комисия предприе няколко действия, за да се гарантира, че потребителите могат да имат доверие в продуктите, които купуват, независимо от мястото, където живеят. В допълнение към методиката предприетите мерки включват: - насоки относно прилагането на законодателството на ЕС в областта на храните и на защитата на потребителите във връзка с разликите в качеството на продуктите; - предложение за изменение на Директивата относно нелоялните търговски практики (ДНТП) по силата на новия търговски механизъм за потребителите, приет от Комисията на 11 април 2018 г., с цел осигуряване на правна яснота при оценката на евентуални случаи на разлики в качеството.", "date": "2018.06.14", "title": "ЕК обяви нова методика срещу двойния стандарт при храните"}
{"url": "https://www.monitor.bg:443/bg/a/view/joana-bukovska-se-snima-vyv-film-za-plovdiv-102576", "text": "Градът под теметата, който през 2019 г. ще се превърне в Културна столица на Европа, става снимачна площадка за седем филма това лято. Още този петък камерата ще се завърти, за да запечата таланта на Йоана Буковска из пловдивските потайности. Режисьорът на „Откраднат живот“ Павел Г. Веснаков, който има зад гърбжа си още филмите „Чест“ и „Зевс“, ще удари клапата на късометражната лента „Химера“. За три снимачни дни, екипът ще заснеме историята за шофьор, който намира митично създание в задния двор на блока си. След като разбира, че полицията не може да му помогне е принуден да се обърне към Бог. Освен касивата Йоана Буковска пред камера ще застанат Георги Иванов, Даниел Рашев и Иван Пасков, а оператор е Орлин Руевски. Тандемът Петър Вълчанов и Кристина Грозева, чийто имена стоят зад пълнометражните ленти „Урок” и „Слава”, ще покажат Пловдив през детските очи на Тео, която израства в града. Късометражният „Тео, която живее на покрива“ ще бъде заснет на покрив в близост до паметника Альоша от 23-ти до 27-ми юни, а ролите са поверене предимно на месни деца. Двата късдометражни проекта са част от мащабната идея КиноПловдив, под шаката на която ще се заснемат общо седем кратки ленти, вдъхновени от Града под тепетата. Тези филми ще влязат в един общ пълнометражен, чиято премиера ще е през март 2019 г.", "date": "2018.06.14", "title": "Йоана Буковска се снима във филм за Пловдив"}
{"url": "https://www.monitor.bg:443/bg/a/view/lubimata-na-grisho-izprevari-serhio-ramo-v-klasacija-102585", "text": "Любимата на най-добрия български тенисист Григор Димитров - Никол Шерцингер, попадна в интересна класация преди старта на световното първенство по футбол. Британското издание \"Метро\" публикува 10 песни, посветени на Мондиал 2018 в Русия, като тази на американката е едва осма и не се харесва особено. Парчето на Шерцингер е част от рекламна кампания на катарските авиолинии, а фенове на певицата го определят като \"не чак толкова лошо\", но далеч от най-добрите й. Въпреки това Шерцингер е по-харесвана от футболния злодей Серхио Рамос, който бе намразен от феновете на „Ливърпул“ след финала на Шампионската лига заради това, че контузи звездата на съперника Мохамед Салах и нанесе тежък удар в главата на вратаря на \"червените\" Лорис Кариус. Рамос участва в песента на Демарко Фламенко \"Другата звезда в сърцето ти\", което е явно пожелание за трофей на \"Ла Фурия\" в Русия, а песента им е под номер 10 в класацията. На първо място очаквано е официалната песен на Мондиал 2018 в изпълнение на холивудския актьор Уил Смит, Ера Истрефи и Ники Джем.", "date": "2018.06.14", "title": "Любимата на Гришо изпревари Серхио Рамос в класация"}
{"url": "https://www.monitor.bg:443/bg/a/view/erdogan-obeshta-kraj-na-izvynrednoto-polojenie-102577", "text": "Турският президент Реджеп Тайип Ердоган заяви, че първата му задача, ако бъде преизбран на изборите този месец, ще бъде да премахне извънредното положение в Турция, предаде ДПА. \"В случай че продължа на този пост след 24 юни, ако е рекъл Господ, нашата първа работа ще бъде да премахнем извънредното положение\", заяви Ердоган пред 24 ТВ. Извънредното положение беше въведено след неуспешния опит за преврат през юли 2016 г. В неотдавнашно интервю Ердоган заяви, че то може да бъде преразгледано, но сега за първи път казва категорично, че ще бъде отменено. След изборите предстои преминаване към изпълнителна президентска система. Ердоган увери също, че извънредното положение не оказва влияние върху предизборните кампании. \"Извънредното положение няма и най-малък ефект върху кампаниите. Нека ми дадат пример. Къде и коя кампания е била блокирана от извънредното положение? Напротив, това извънредно положение е мярка за сигурност за региони, които са заплашени от тероризъм\", посочи държавният глава. Анкара обвинява живеещия в САЩ ислямски проповедник Фетхуллах Гюлен за осуетения пуч на 15 юли 2016 г. Гюлен отрича това. Междувременно стана известно, че според проучване на агенция Гезиджи Ердоган няма да успее да спечели изборите на първия тур, като се има предвид, че подкрепата за него е намаляла с 1,6 процентни пункта за една седмица, предаде Ройтерс. Анкетата показва също, че неговата Партия на справедливостта и развитието (ПСР) ще загуби парламентарното си мнозинство на изборите на 24 юни. Според анкетата, проведена сред 2814 лица в периода 2-3 юни, Ердоган ще получи 47,1 процента от гласовете на първия тур на президентските избори, докато при предходната анкета седмица по-рано прогнозата е била за 48,7 процента. Според Гезиджи коалицията на ПСР с опозиционната Партия на националистическото действие (ПНД) няма да успее да получи парламентарно мнозинство в 600-местния парламент, тъй като ще спечели 48,7 на сто от гласовете. Тук цифрите съвпадат с резултата от предходното проучване.", "date": "2018.06.14", "title": "Ердоган обеща край на извънредното положение"}
{"url": "https://www.monitor.bg:443/bg/a/view/izpravjat-pred-syd-16-godishna-ubila-bebeto-si-102566", "text": "16-годишна десетокласничка от казанлъшката професионална гимназия по лека промишленост и туризъм ще застане пред Темида по обвинение  в убийство на току що роденото си бебе. Близо 3 месец е продължило досъдебното производство срещу непълнолетната Петя Л. след като на 5 март полицаи откриха трупчето на роденото в осмия месец момченце в неработещ хладилник. На зловещата находка полицаите се натъкнаха след като същия ден в центъра за спешна и неотложна помощ била приета по спешност девойка със след от скорошно раждане извън здравно заведение. Пред смаяните лекари Петя разказала, че родила с помощта на приятеля си Стефан Мавродиев четири дни по-рано. Акуширането било извършено в частна постройка насред землището на близкото село Средногорово, където двойката живеела от няколко месеца. Ученичката не е била преглеждане от семеен лекар, никой не знаел че състоянието й. От средата на м.г. тя живеела с татко си, познанството със Стефан се заформило няколко месеца по-късно. 26-годишният Стефан разказал на полицаите , че минути след като родила бебето изпадналата в стрес Петя без да иска го притиснала по-силно към себе си и то починало. Притеснен от случилото се той обвил трупчето в найлонов плик и го отнесъл в чужда вила с намерението в последствие да го погребе, но бързо влошилото се състояние на родилката не му дало възможност да го стори. Според патоанатомите , които извършили аутопсията бебето е родено здраво, то е преживяло десетина минути пред да бъде прекършено вратлето му. Предстои казанлъшкия районен съд да насрочи дата за първото заседание по казуса, непълнолетната убийца е с мярка за неотклонение „подписка“, тя е настанена би майка си в Казанлък.", "date": "2018.06.14", "title": "Изправят пред съда 16-годишна убийца на бебето си"}
{"url": "https://www.monitor.bg:443/bg/a/view/fb-grupa-nameri-izcheznala-starica-nasred-rechen-vir-102565", "text": "Обявена за издирване 70-годишна старозагорка беше намерена все още жива три денонощия по-късно насред вир в река край село Ракитница.Сигналът на телефон 112 за изчезналата от дома си по обяд на 11 юни Венета Дечева е бил подаден малко след 19,00 часа в сряда от рибар, който зърнал изнемощялата възрастна жена да се държи с последни сили за клоните на надвиснала над водата стара върба.Минути по-късно в специализиралата се дирене на възрастни хора група „Да намерим Милка“  в социалната мрежа „Фейсбук“  бе даден „отбой“ за „търсачите“ от администратора Милка Колдамова. Обявена за издирване 70-годишна старозагорка беше намерена все още жива три денонощия по-късно насред вир в река край село Ракитница.Сигналът на телефон 112 за изчезналата от дома си по обяд на 11 юни Венета Дечева е бил подаден малко след 19,00 часа в сряда от рибар, който зърнал изнемощялата възрастна жена да се държи с последни сили за клоните на надвиснала над водата стара върба.Минути по-късно в специализиралата се дирене на възрастни хора група „Да намерим Милка“  в социалната мрежа „Фейсбук“  бе даден „отбой“ за „търсачите“ от администратора Милка Колдамова. „Жената е жива, но е много изнемощяла, свързахме с дъщеря й, всеки момент ще пристигне на място, тръгнала е й линейка…“, написа Колдамова, която първа в понеделник вечер постна „мълния“ за поредната старица, обявена за издирване от близките й хора. Баба Венета не за пръв път се губи, жената има старческа деменция и много трудно може да се предвиди в каква посока ще поеме, съобщиха запознати със ситуацията. По думите им старицата е била с букет цветя в ръцете, когато е била забелязана за последно. Известна насока за търсенето дало съобщение от млада жена, която видяла публикуваната в мрежата актуална снимка и си спомнила, че я е качила на стоп в западния край на Стара Загора.Старицата слязла на разклона за село Ракитница.Междувременно дошли още поне десетина съобщения за „появата“ на Венета в различни точки на Града на липите.493 са включилите се в групата потребители, в издирването са участвали активно над 50 от тях на различна възраст и с различни професии.Спешно са били направени флайери със снимката на жената и посечен телефон за връзка, които на доброволни начала са били разлепени из целия град. Поне три автомобила са се движели постоянно , минути преди обаждането на телефон 112 за щастливата развръзка млада дама от „Да намерим Милка“ е била в непосредствена близост със селската река и вирчето, коментира Милка Колдамова. Тя припомни, че групата е била сформирана съвсем спонтанно през ноември м.г. по сигнал за изчезнала старица, нейна съименничка. Тогава диренето продължили цяла седмица, в крайна сметка баба Милка била намерена премръзнала на 8 ноември и веднага била заведена в болницата. Там обаче денонощие по-късно издъхнала.Спонтанно обединилите усилията си непрофесионални издирвачи решили да запазят групата в случай, че се наложи отново да „излязат на терен“. Пак през зимата обикаляли по сигнал за зачезнал дядо, но така и не успели да влязат в дирите му. „Никой от нас няма професионален опит, първият път буквално се чудехме откъде да започнем, какво да предприемем , за да имаме някакъв успех…“, върна лентата на спомените си Колдамова, която работи като продавач-консултант в малка книжарница. С някои от помагачите се познавала лично от реалния живот, с други контактувала виртуално, трети се появявали „на линия“ само при конкретен сигнал.Сред обединилите се няма служители на МВР или поне не са афиширали някаква връзка със структурите на силовото ведомство. „Нямам представа какво точно са правили полицаите , не са ни търсили по никакъв повод за да стиковаме действията си, а навярно бихме могли да си бъдем от полза.По едно време мислехме да опишем стъпките, които сме предприемали, за да оформим нещо като „сценарий“ за бъдещи казуси, но ежедневието ни „затрупа“ и си останаха само добрите намерения, сподели младата жена, която е майка на две момичета и често се включва с лични становища по парливи за обществеността в Града на липите ситуации.По думите на Колдамова макар и мимоходом са обсъждали възможността за създаването на мрежа от подобни групи във ФБ, но засега не са предприели практически стъпки. Донякъде скептично изслушва „идеята“ за стиковане на действията със структурите на МВР, няма представа доколко това е възможно и чия би трябвало да бъде първата крачка. „Има ясни и точни инструкции как да се извършва издирването на лица, за които има подадени сигнали и заявителски материали в съответните РУ „Полиция“. За съжаление те разполагат с много ограничен човешки и технически ресурс. По места има 1-2 -3 служители , чийто пряка работа е търсенето.Вярно е, че при сложни ситуации се включват и  останалите колеги, но няма разписани указания за взаимодействие с гражданското общество или поне за онези, които активно участват в социалните мрежи.“, коментира бившият дългогодишен директор на ОД на МВР Чавдар Божурски, който в момента е областен управител в Сливен. Според него имало резон в осъществяването на такива контакти, лично той възнамерявал да подскаже идеята на бившите си колеги в региона.  Далеч непълна справка в сайтовете на няколко от големите областни дирекции на МВР показва, че месечно там се обявяват за издирване между 10 и 20 възрастни мъже и жени. До щастлива развръзка се стига в малко над половината от случаите. В издирването на някои се стига до използването на професионални войници, служители на горски стопанства и местни жители, но не винаги финалът е успешен или навременен. Дългогодишни издирвачи припомнят случая с 85-годишния столичанин Дончо Дончев, който изчезна по време на събора на БСП на връх Бузлуджа на 1 август 2015 година.Стотици униформени и цивилни тогава на няколко пъти пребродиха планината , останките на стареца бяха открити година и половина по-късно само на стотина метра встрани от мястото, където за последно е бил видян.Потърсени за коментар народни представители, членове на постоянната комисия по вътрешна сигурност и обществен ред признаха, че поне на този етап не мислено за законово уреждане на проблема.  ", "date": "2018.06.14", "title": "ФБ-група намери изчезнала старица насред речен вир"}
{"url": "https://www.monitor.bg:443/bg/a/view/udarno-derbi-beleji-starta-na-visshata-liga-102568", "text": "Новият сезон във Висшата лига на Англия ще започне с голямо дерби, в което „Арсенал“ ще приеме шампиона „Манчестър Сити“ на „Емиратс“. Това ще бъде първият двубой на Унай Емери начело „артилеристите“ и техен първи мач след ерата „Венгер“. Началото за испанеца е особено сложно, като се има предвид, че във втория кръг „Арсенал“ ще гостува на „Челси“ на „Стамфорд Бридж“. „Манчестър Юнайтед“, който през миналия сезон завърши на второ място, пък стартира с домакинство на „Лестър“, докато „Тотнъм“ има трудно гостуване на „Нюкасъл“. Финалистът в Шампионската лига „Ливърпул“ ще започне новата кампания с домакински мач на „Уест Хам“, а „Челси“ ще гостува на „Хъдърсфийлд“. Два от новите членове на Висшата лига - „Уулвърхамптън“ и „Фулъм“, стартират шампионата с домакинства - съответно срещу „Евертън“ и „Кристъл Палас“. „Кардиф Сити“ ще гостува на „Борнемут“. Новият сезон стартира на 11 август и ще завърши на 19 май 2019 година. Както винаги, седмица преди старта на първенството е сблъсъкът за „Къмюнити шийлд“. На 5 август на „Уембли“ един срещу друг ще излязат шампионът „Манчестър Сити“ и носителят на ФА Къп „Челси“.", "date": "2018.06.14", "title": "Ударно дерби бележи старта на Висшата лига"}
{"url": "https://www.monitor.bg:443/bg/a/view/izgrajdame-virtualizirana-ekosistema-na-socialnata-ikonomika-102570", "text": "България ще изгражда виртуализирана екосистема на социалната икономика и свързаните с нея процеси и явления. Очаква се, тя да стане факт до няколко години. Това заяви социалният министър Бисер Петков по време на Европейската конференция на тема \"Социалната икономика като ефективен модел за социално включване“, която се провежда в к.к. Златни пясъци. Страната ни щяла да работи и за засилване на трансгранично сътрудничество чрез двустранни и регионални инициативи, които да дадат по-широк достъп до пазари, да разширят полето на социалните цели, да синхронизират публичните политики и да ускорят приложението на добрите практики. Този тип заетост осигурява платена работа на близо 14 млн. души в Европейския съюз, което представлява около 6.3% от работещото население на страните членки, обясни Петков. В социалната икономика са разкрити над 19,1 млн. платени и неплатени работни места, а организациите и предприятията, които са включени в нея са над 2.5 млн. Ресорният министър добави, че в България социалната икономика е представена от кооперациите, предприятията с нестопанска цел и социалните предприятия.      ", "date": "2018.06.14", "title": " Изграждаме виртуализирана екосистема на социалната икономика "}
{"url": "https://www.monitor.bg:443/bg/a/view/zemjata-i-rentite-v-dobrudja-s-naj-visoki-ceni-v-stranata-102561", "text": "Средната цена на 1 декар земеделска земя в област Добрич през 2017 г. е достигнала 2 032 лв., съобщават от местния офис на ТСБ. Средната цена за страната е 872 лв. на декар. Спрямо 2016 г., средната цена на земеделската земя в област Добрич се е увеличила с 26.8%  и продължава да бъде най-висока, в сравнение с останалите области. През 2017 година най-скъпо се е търгувала земята в района на община Добричка – 2 347 лева, следвана от Балчик – 2 126 лева и Шабла с цена от 1 977 лева. На четвърто място се подрежда земята в Каварненско, с цена от 1 936 лева, Генерал Тошево – 1922, Крушари – 1 551 лева и Тервел – 825 лева. През 2017 г. средната цена на рентата на един декар наета/арендувана земеделска земя в област Добрич достига 87 лв., което е с 2.4% по-високо спрямо 2016 година. В страната средната цена на рентата на един декар наета/арендувана земеделска земя достига 46 лв. Най-висока рента през изминалата година е изплащана в района на Балчик – 97 лева, в община Добричка – 93 лева, Шабла – 85, Каварна  и Добрич град – 83, следвана от Генерал Тошево – 82, Крушари – 77 лева и Тервел – 76 лева.  ", "date": "2018.06.14", "title": "Земята и рентите в Добруджа – с най-високи цени в страната"}
{"url": "https://www.monitor.bg:443/bg/a/view/nov-sluchaj-na-ptichi-grip-v-dobrichko-102560", "text": "В най-голямата птицеферма в България -  “Яйца и птици – Зора”, намираща се край добричкото село Дончево, е констатирано огнище на инфлуенца тип А. Птичият грип е открит на 13 юни. Областният управител на Добрич Красимир Кирилов свика извънредно заседание на Областната епизоотична комисия, на което бяха набелязани мерки за потушаване на инфлуенцата. Животновъдният обект се намира в 10-километровата зона, определена по повод констатирано огнище за втори път във ферма в с. Стефаново, отбеляза д-р Каменов в доклада си. Птицефермата в с. Дончево е разделена на различни сектори. В неделната вечер ветеринарният лекар на фермата забелязал повишена смъртност в един от секторите. В неделя отново имало по-голям брой умрели птици от обичайното. Това дало повод на ветеринарния специалист да подаде сигнал за повишена смъртност в обекта, като веднага са предприети мерки и взети проби. Резултатите от тях са потвърдили наличието на инфлуенца от вида Н5, като се чакат резултати за втората част на вируса, добави още д-р Каменов. Повишената смъртност е констатирана в производствените халета, където има общо около 320 000 птици. В целия животновъден обект птиците са общо 551 300 броя. Предприетите незабавни мерки включват разделяне на обекта на сектори и въвеждане на повишена биосигурност.  Ще се премине към хуманно умъртвяване на птиците в две от помещенията, като във всяко едно от тях има по около 16 000 броя птици. Паралелно с това се следи за състоянието на кокошките в останалите помещения. Наложена е възбрана и за произведените яйца. Изпратени са писма до всички търговски обекти, заредили яйца отфермата през последните две седмици. Д-р Анелия Андонова от БАБХ – Добрич уточни, че тези яйца са възбранени за продажба и ще бъдат унищожавани в търговските обекти на място. Самите птици във фермата ще бъдат ликвидирани в инсенератор на място, който се очаква всеки момент да бъде доставен. Следващата седмица ще се проведе отново заседание на Областната епизоотична комисия, на която да се набележат по-строги превантивни мерки и да се завиши биологичният контрол в цялата област, за да се подсигури максимално неразпространение на заразата. Областният управител Красимир Кирилов и д-р Андонова апелираха към всички кметове на общини и населени места да насочат повече внимание към повишаване на биосигурността както в животновъдните обекти, така и в стопанските дворове. В края на заседанието д-р Каменов алармира за нови случаи на африканска чума по свинете на територията на окръг Тулча, Румъния и апелира за повишено внимание и за това заболяване по животните.", "date": "2018.06.14", "title": "Нов случай на птичи грип в Добричко"}
{"url": "https://www.monitor.bg:443/bg/a/view/ispanski-metodist-shte-pomaga-na-futbolistite-ot-hebyr-pazardjik-102563", "text": "Испанецът Оскар Паласион Хименес е новият методист на футболния клуб „Хебър“ в Пазарджик, съобщиха от спортния тим. С привличането му, което стана факт преди броени часове, футболният клуб \"Хебър\" прави няколко крачки напред и продължава с последователните инвестиции в младите таланти, твърдят от ръководството му. Специалистът е родом от Испания, а в последните няколко години преподава в най-различни футболни школи в Европа, Африка, Азия и Южна Америка. Започва кариерата си в Барселона, където и получава педагогическото си образование, а впоследствие трупа и много полезен опит в десетки международни футболни академии. Следващата цел на Оскар Паласиос Хименес са младите надежди на \"Хебър\" - Пазарджик.", "date": "2018.06.14", "title": "Испански методист ще помага на „Хебър“ (Пз)"}
{"url": "https://www.monitor.bg:443/bg/a/view/art-bazel-strelja-po-publikata-s-izkustvo-102567", "text": "Изложението \"Арт Базел\" отвори врати за публика и за пореден път ще покаже тенденциите на пазара и в съвременното изкуство, предаде АФП. Един от гвоздеите на панаира е творбата американския художник Робърт Лого, който е измайсторил „Звездата на смъртта 2“ - сфера, която се състои от 40 000 патрона и е вдъхновена от все по-големия брой публични разстрели в САЩ (доколкото това може да е източник на вдъхновение). Този образец на реполитизираното изкуство, както го наричат, бе продаден още преди публичното откриване на изложението за 1,5 милиона евро. Оказва се, че в момента се наблюдава тенденция към реполитизиране на изкуството, като най-забележимите творби според специалистите са стотиците поставки на ваксаджии, подредени от Ибрахим Махама от Гана и инсталацията „Свободата не може да се симулира“ на аржентинеца Риркрит Тиравания. Много актуална е и видеоинсталацията Incoming на ирландския фотограф Ричард Мос, който с помощта на инфрачервена камера, каквито обикновено се използват от военните, прожектира спасителни акции на бежанци в Средиземно море. \"Отново има много политически послания на панаира“, казва директорът му Марк Шпиглер и допълва, че допреди две години на изложението повече се е говорело за изкуство, отколкото за политика. Засега обаче не е съвсем ясно дали изкуството става по-критично или това просто е инструмент в надпреварата за по-добри позиции в арт-бизнеса. Продажбите започнаха солидно за големите галерии с платно, което беше продадено за 11,9 милиона щатски долара през двата дена и половина, запазени за богатите колекционери, които разглеждат предпремиерно творбите и имат възможност да купуват преди официалното откриване на изложението. Във вторник цюрихската галерия \"Хаузер и Вирт\" успя да продаде за осемцифрена сума творба на американката Джоан Мичъл. Брет Горви, съучредител на галерията \"Леви Горди\", съобщи, че още през първия половин час са продали картина на Лучо Фонтана и колаж на Матис. \"Арт Базел\" е много значимо изложение за колекционерите, галериите и творците. Галериите реализират там около 46 процента от годишните си продажби. На 49-ото издание на изложението \"Арт Базел\" се представят 290 галерии, които представляват 4000 творци от над 35 държави, като става дума както за класиците на модернизма, така и за звездите на съвременното изкуство като Ай Вейвей, Джеф Кунс и Деймиън Хърст. В изложението участва и българският художник Недко Солаков с инсталацията I Miss Socialism, Maybe… от 2010 г.", "date": "2018.06.14", "title": "\"Арт Базел\" стреля по публиката с изкуство"}
{"url": "https://www.monitor.bg:443/bg/a/view/v-peshtera-integrirat-po-evroproekt-hora-ot-malcinstveni-grupi-i-s-uvrejdanija-102564", "text": "Община Пещера подписа с Министерство на труда и социалната политика, Управляващ орган на Оперативна програма „Развитие на човешките ресурси”, административен договор за предоставяне на безвъзмездна финансова помощ за изпълнение на проект „Подкрепа за осигуряване на заетост, социална и професионална интеграция на лица от рискови групи чрез социално предприятие в община Пещера“, съобщават от общинска администрация.  Целта на процедурата е да се улесни достъпа до заетост и да се осигури подкрепа за социалното включване на уязвими групи чрез създаване на подходящи условия за тяхната професионална интеграция в сферата на социалната икономика. В проекта е предвидено реализирането на дейности за психологическо подпомагане, мотивиране, социална и професионална интеграция на лица от уязвимите групи с цел насърчаване участието им на пазара на труда и създаване на умения за успешно справяне на работното място и/или адаптиране към работните условия при включването им в заетост. В рамките на проекта ще се създаде общинско социално предприятие. Общата стойност на безвъзмездната финансова помощ е в размер на 376 488.57 лв. Проектните дейности ще се изпълняват 17 месеца.Традиционни форми на социално предприятие в България са нестопански организации, които осъществяват стопанска дейност и използват приходите за подкрепа на социалната мисия на организацията. Друг модел на социално предприятие са нестопански организации, които осигуряват заетост на хора в неравностойно положение /хора с увреждания, малцинства и др./ или предоставят обучение и развитие на трудови умения.Т ретият доста популярен модел в България са нестопански организации, които предоставят социални услуги и получават заплащане за услугите от потребителите на услуги или от държавата/местната власт. Въпреки липсата на сериозна практика в това отношение, нестопанските организации и социалните предприятия се очертават като основен партньор на държавата и общините при разработване и предоставяне на повече социални услуги в домашна среда, за сметка на ограничаване на хората в институции.  ", "date": "2018.06.14", "title": "В Пещера интегрират по европроект хора от малцинствата"}
{"url": "https://www.monitor.bg:443/bg/a/view/parche-mazilka-padna-vyrhu-deca-v-zabavachka-102562", "text": "Парче от мазилката на тавана е паднала вчера върху деца в забавачка. Инцидентът е станала във варненската детска градина \"Мир\". Леко засегнати са три деца, които са получили охлузвания по главата, ръцете и краката. Сградата е била ремонтирана основно само преди година за 1 млн. лв. Три 5-годишни хлапета пострадаха леко, след като парче от мазилката на тавана на втория етаж във варненската детска градина „Мир” падна върху тях. След следобедния сън децата слушали приказка, която учителката им четяла. Към 16 часа внезапно отлепилата се мазилка от тавана на стаята се стоварила върху децата от трета група. Парчето било с големина около 2 кв. метра и е паднало върху две момичета и едно момче на 5-годишна възраст. Те са получили леки охлузвания по главата, ръцете и краката, разказаха родителите им. „Като по чудо не е станало най-страшното. Не трябва да се прави поредният ремонт, а първо да мине инспекция, която да провери дали инцидентът няма някой ден да се повтори“, категорични са родителите. На децата, които са прегледани от медицинска сестра, веднага е била оказана медицинска помощ, разказа директорката на забавачката, Елена Иванова. Всички други деца са били изведени от сградата и от четвъртък заниманията са на новото място. Те ще останат там, докато приключи неотложният ремонт в градината. Пострадалите деца също са били на занятия в деняслед инцидента. Изпълнител на ремонта е фирмата „Хая - С”. Нейният управител Мартин Станев заяви, че при строителните дейности са спазени всички изисквания и не може да се говори за некачествено изпълнение. Той допуска, че вероятната причина за отчупване на парчето, е слягането на сградата. „Досега не е имало никакви дефекти след предаване на обекта“, коментира още строителят и добави, че всички тавани в сградата, които са направени по тази технология, ще бъдат премахнати, а разходите ще бъдат за сметка на фирмата. Според специалисти в строителния бранш „Повечето държави вече минаха изцяло на HPL- панели и гипсокартон. Такива замазки са рядкост в много държави, а толкова дебела мазилка не се прави на таван! А и грунда липсва. Няма контрол, инженери, проекти... Няма специалист, който да следи как се прави ремонта. В повечето случаи такива дейности се извършват от некадърни роми. Материалите са некачествени, няма дори институция или лаборатория, която да ги изследва дали отговарят на някакви изисквания и стандарти. И резултата се вижда един ден. Хубавото е, че поне децата не са пострадали, че можеше да убият или осакатят някое за цял живот“, коментират още от строителния бранш. Шефът на общинската дирекция по образование Лилия Христова заяви, че ръководството на детската градина е възложител на извършения преди 2 години ремонт. Тя допълни, че ще бъде направено вътрешно разследване и виновните ще си понесат наказанията.  ", "date": "2018.06.14", "title": "Парче мазилка падна върху деца в забавачка"}
{"url": "https://www.monitor.bg:443/bg/a/view/pyrvi-polet-za-bezpiloten-dron-v-obshtestvenoto-vyzdushno-prostranstvo-102558", "text": "НАСА проведе първия полет на голям дистанционно пилотиран дрон в общественото въздушно пространство без обичайния, следящ за безопасността самолет. Използвайки модерна технология за комуникация и избягване на сблъсъка, безпилотния самолет Ikhana излетя от Armstrong Flight Research Center в Калифорния и летя до Фресно и обратно, споделяйки въздушното пространство с търговски и частни пилоти. Полетът от вторник, без следящ самолет с екипаж, може да се осъществи само със специален сертификат или разрешение от Федералната авиационна администрация (FAA) на САЩ, което позволява на дистанционно управляващия пилот да разчита на най-новите технологии за засичане и избягване при определени обстоятелства. Полетът от Едуардс бе в същото въздушно пространство Клас-А, използвано от търговския трафик на височина 6.000 м. На север, Ikhana бе под контрола на Центъра за контрол на въздушния трафик в Лос Анджелис и Центъра за контрол на въздушния трафик и маршрути в Оукланд, преди да се върне на юг в посока Викторвил, Калифорния. След това Ikhana се спуснал до 3000 м над Техачапи, като навлязъл в Клас-Е въздушно пространство, използвано общо от авиацията, преди да се завърне в базата.   Според НАСА, това е първият полет на дистанционно пилотиран самолет с въздушна технология за откриване и избягване, способна да изпълни всички изисквания на FAA. Ikhana е изпълнил всички свои цели и агенцията смята, че това ще доведе до по-широкото използване и приложения на дронове, в области като пожарогасене и наблюдение, както и операции за търсене и спасяване.", "date": "2018.06.14", "title": "Първи полет за безпилотен дрон в общественото въздушно пространство"}
{"url": "https://www.monitor.bg:443/bg/a/view/jivko-todorov-ot-fibank-s-prestijna-nagrada-ot-konkursa-cfo-of-the-year-2018-102559", "text": "Главният финансов директор (CFO) на Fibank и член на УС на банката, Живко Тодоров бе отличен в престижния конкурс CFO of the Year 2018. Тодоров взе първа награда в категория „Стратегия за развитие на финансовата функция“. Победителите в конкурса за най-добри финансови специалисти на България бяха обявени на тържествена церемония, която се проведе в Централния военен клуб в столицата. „Благодаря на ръководството на банката за гласуваното ми доверие през годините. Работихме много, но резултатите, които постигнахме, не са само мое дело, а и на екипа от професионалисти, с които работя. И не на последно място искам да благодаря на своята съпруга за енергията, с която ме зарежда всеки ден“, сподели Живко Тодоров. Конкурсът CFO of the Year 2018 се организира за пета поредна година от консултантската компания EY Bulgaria. Създадени с идеята да отличават изключителните финансови лидери на България, наградите CFO of the Year година след година дават своя принос за  утвърждаване на добрите професионални практики в сферата на корпоративните финанси. През 2018 г. в конкурса участие взеха финансови директори от различни сектори на икономиката: производство, услуги, търговия, банки. Кандидатурите бяха разгледани от независимо жури, чиито членове са успешни бизнес лидери, хора от академичните среди и представители на други финансови организации. Членове на журито са проф. д.ик.н. Бистра Боева, Университет за национално и световно стопанство, Данета Желева, главен изпълнителен директор на Индустриален холдинг България, Тодор Брешков, управляващ съдружник на Лонч Хъб, Николай Андреев, главен финансов директор на Нова Броудкастинг груп и победител в конкурса от 2014 година, Николай Генчев, главен изпълнителен директор на Застрахователна компания „Уника“ АД,  Александър Пулев, Главен банкер, Европейска банка за възстановяване и развитие.", "date": "2018.06.14", "title": "Живко Тодоров от Fibank с престижна награда  от конкурса CFO of the Year 2018"}
{"url": "https://www.monitor.bg:443/bg/a/view/trima-na-syd-za-krajba-na-500-m-kabeli-na-btk-102550", "text": "Трима мъже отиват на съд за кражбата на 500 м. съобщителни кабели, собственост на БТК. Престъплението е извършено на 10 юни 2018 г. в землището на село Ресен. За кражбата тримата използвали технически средства: метален секач, щанга тип „кози крак”, метална карабина, ножове и метала щанга. С тяхна помощ те задигнали половин километър кабели с различно сечение, на обща стойност 4440 лв. Кабелите крадците натоварили на лек автомобил, но по пътя за нещастие били спрени от полицейски служител и задържани. По искане на районната прокуратура във Велико Търново, съдът наложи на тримата постоянна мярка за неотклонение „задържане под стража”. Двама от обвиняемите – А.К. и Г.К. да извършили кражбата в условията на повторност, а третият - Д.Д. в условията на опасен рецидив. При определянето на мярката съдът е приел доводите на държавното обвинение, че тримата са автори на престъпното деяние, както и че е налице да се укрият или да извършат и друго престъпление. Разследването продължава под ръководството на Районна прокуратура – Велико Търново.  ", "date": "2018.06.14", "title": "Трима на съд за кражба на 500 м кабели на БТК"}
{"url": "https://www.monitor.bg:443/bg/a/view/myj-prebit-za-10-lv-v-gorna-orjahovica-102552", "text": "Мъж беше нападнат и пребит за 10 лв. в Горна Оряхвица. Престъплението е извършено в района на местната товарна гара, около 2,00 часа след полунощ в четвъртък. Пред полицията потърпевшият разказал, че е бил нападнат от непознат, който след като му нанесъл поредица от удари по главата, задигнал портфейла с 10 лв. вътре и изчезнал. След подадения сигнал полицията още същата нощ успява да разкрие и задържи за 24 часа извършителя на грабежа. Това е мъж на 36 години с инициали Б.И., също от железничарския град. Разследването по случая продължава. По случая е образувано досъдебно производство.", "date": "2018.06.14", "title": "Мъж пребит за 10 лв. в Горна Оряховица"}
{"url": "https://www.monitor.bg:443/bg/a/view/razshirjavat-zelenata-zona-v-sofija-ot-noemvri-102554", "text": "Зелената зона в София ще бъде разширена с 5500 места от 1 ноември. Нови места за платено паркиране ще бъдат разкрити в “Оборище“, „Лозенец“, „Възраждане“ и „Красно село“. Зам.-шефът на транспортната комисия към СОС Зафир Зарков заяви, че до дни докладът ще бъде внесен за обсъждане. Разчетите на Центъра за градска мобилнист показвали, че новите места могат да се обособят до 1 ноевмри, ако СОС гласува разширението през лятото. За новите места за платено паркиране в четирите квартали се говори от месеци. Идеята беше обсъждана на заседания на транспортна комисия. Заговори се, че и от район “Триадица” също искат зона около пазара “Иван Вазов”. Зарков обаче заяви, че засега тази идея няма да влезе в доклада за разширение на зелената зона. Идеята е в \"Красно село\" зелената зона да обхване карето от улици между булевардите \"Иван Гешов\", \"Пенчо Славейков\", \"Ген. Тотлебен\" и улица \"Георги Софийски\". Във \"Възраждане\" се предвижда платено да стане паркирането между булевардите \"Сливница\", \"Константин Величков\", \"Александър Стамболийски\", улиците \"Гюешево\", \"Партений Нишавски\", \"Българска морава\", \"Камен Андреев\", \"Добруджански край\", бул. \"Ген. М. Д. Скобелев\" – ул. \"Опълченска\" и ул. \"Димитър Петков\". В район \"Оборище\" се предлага да се плаща за паркиране в карето между булевардите \"Христо и Евлоги Георгиеви\", \"Данаил Николаев\" и \"Ситняково\" и улиците \"Черковна\" и \"Султан тепе\". През октомври миналата година в район „Средец“ в участъка между булевардите \"Цариградско шосе\", \"Евлоги и Христо Георгиеви\", \"Михай Еминеску\" и улиците \"Мизия\" и \"Хан Омуртаг\" бяха разкрити 1193 платени паркоместа и отделно още 31 инвалидни. В „Лозенец“ също бяха въведени 3500 места за платено паркиране. Новата платена зона обхвана участъка между булевардите \"Евлоги и Христо Георгиеви\", \"Драган Цанков\", \"Джеймс Баучер\" и \"Черни връх\". Сега районният кмет Любомир Дреков предлага да се плаща за спиране на колите и в останалата част от квартала.    ", "date": "2018.06.14", "title": "Разширяват зелената зона в София от ноември"}
{"url": "https://www.monitor.bg:443/bg/a/view/nov-fond-shte-vloji-25-mln-evro-v-startirashti-firmi-102557", "text": "Министърът на икономиката Емил Караниколов и заместник-директорът на Европейския инвестиционен фонд Роджър Хавенит подписаха споразумение с фонд мениджъра BrightCap за дялово инвестиране в български компании. Министърът на икономиката Емил Караниколов и заместник-директорът на Европейския инвестиционен фонд Роджър Хавенит подписаха споразумение с фонд мениджъра BrightCap за дялово инвестиране в български компании. В следващите пет години фондът, който ще е с капитал от 25 млн.евро, ще подкрепя малки и средни предприятия от България чрез дялови инвестиции. 20 млн. евро от сумата е национално финансиране, по линия на инициативата JEREMIE, а 5 млн. евро от частни инвеститори. Подкрепа ще има за иновативни предприятия в началната фаза на развитието им.  ще се предоставят за малките и средни компании по линия на фонда, а за стартиращите - до 200 000 евро. Роджър Хавенит посочи, че досега по линия на Инициативата JEREMIE, управлявана съвместно с Европейския инвестиционен фонд, са подкрепени в България пет фонда в периода 2007 - 2013 г.. Тогава предприятията са привлекли над 75 млн. евро, инвестирани в 210 предприятия, от тях 191 стартиращи предприятия, коментира министър Караниколов. Подписването на споразумението е поредната важна крачка на министерството за укрепване на инвестиционната среда в България, каза министърът. Дяловите инвестиции означават и спечелено доверие на частните инвеститори, които виждат потенциал за развитие в съответните компании, възможностите за интернационализация чрез партньорство и навлизане на нови пазари, коментира Караниколов. Фонд мениджърът ще подпомага иновации в ИТ сферата - „интернет на нещата“, изкуствен интелект, блокчейн и финтех, но и в обяви икономическият министър Емил Караниколов. Хавенит и Караниколов са обсъдили и плана \"Юнкер\". \"България е номер две в рамките на този план, ако се сравнят инвестициите спрямо БВП\", каза Хавенит. Нашата амбиция е да направим България номер едно, допълни той. В отговор на въпрос министърът каза, че Българската агенция за инвестиции работи по над 20 проекта за близо 400 млн. лева, в рамките на които ще бъда разкрити над 2000 работни места, при това не само в София, Пловдив и Стара Загора. Той каза още, че има засилен интерес към индустриалните зоните и по-специално към новия модел - изграждане на инфраструктура и след това предлагане на инвеститорите. Преди основно логистични фирма идваха да инвестират в България, посочи министърът и информира, че към момента инвестициите са в секторите \"производство\" и \"високи технологии\", които създават продукти с висока добавена стойност.", "date": "2018.06.14", "title": "Нов фонд ще вложи 25 млн. евро в стартиращи фирми (ОБНОВЕНА)"}
{"url": "https://www.monitor.bg:443/bg/a/view/mvr-otkriva-policejski-uchastyk-v-obshtina-syrnica-102555", "text": "Министерство на вътрешните работи одобри искане на ръководството на община Сърница за разкриване на полицейски участък в гр. Сърница. Това съобщи кметът Неби Бозов. С тази стъпка значително ще се подобри достъпа до полицейски услуги не само на жителите на общината, но и на все по-големия брой туристи, който избират Сърница като предпочитано място за своята почивка, обясни той. Наличието на действащ участък ще се отрази положително върху средата за сигурност, в предвид че Сърница е най-отдалечената община от областния център гр. Пазарджик. По-голямата част от полицейските услуги ще се извършват на място в гр. Сърница и няма да се налага жителите на общината да ходят до Велинград, както беше досега, тъй като разстоянието до курортния център е 59 километра. Община Сърница е най-младата териториално-административна единица в страната, след като бе обявена за община с указ на президента от 22 юли 2014 г. В нея влизат освен общинският център Сърница и двете села Побит камък и Медени поляни. Тя е 12-тата община в област Пазарджик.", "date": "2018.06.14", "title": "МВР  открива полицейски участък в община Сърница"}
{"url": "https://www.monitor.bg:443/bg/a/view/gerb-sybrali-20-000-lv-za-ch-rd-na-borisov-toj-gi-dava-na-cyrkva-i-djamija-102549", "text": "Парламентарната група на ГЕРБ е събрала 20 000 лева за рождения ден на премиера Борисов. По негово желание обаче парите ще бъдат дарени за ремонта на една църква и една джамия.Това стана ясно то думите на шефа на ПГ на ГЕРБ Цветан Цветанов в парламента.  Цветанов обясни, че винаги са били солидарни и всяка година събират определена сума, която премиерът на свой ред определя за къде да бъде предназначена.  Цветанов припомни, че Борисов в момента е в Израел, а предната вечер се е поклонил пред Божи гроб. Именно в тази връзка премиерът предложил парите да отидат за ремонт на два религиозни храма. Така Депутатите от ГЕРБ са събирали по около 200 лева.  Солидарни сме към всички български общности и етноси в страната, каза Цветанов и добави - \"Стана ясно, че ГЕРБ не събаря джамии\".  На свой ред кметът на Бяла Димитър Славов обясни, че това е второто дарение от ГЕРБ. В края на 2017 година те получили от партията 20 000 лева. Така на 27 юли ще се опитат да направят 2 в 1 - освещаване на храма \"Св.Пантелеймон\", за който са парите, както и честване на празника. Той определи дарението като навременно, а парите ще се ползват за довършителните работи.  Кметът на село Подайва Ахмед Хасан пък обясни, че джамията от 2 години се нуждае от ремонт и искрено благодари за дарението. ", "date": "2018.06.14", "title": "ГЕРБ събрали 20 000 лв. за ЧРД на Борисов, той ги дава на църква и джамия "}
{"url": "https://www.monitor.bg:443/bg/a/view/prokuraturata-pogna-medicinskija-dans-102548", "text": "Прокуратурата разследва Изпълнителна агенция „Медицински одит“ (ИАМО) за престъпления по служба, съобщи прокурор Румяна Арнаудова – говорител на главния прокурор.  В здравния ДАНС, както още е популярна агенцията, са правили чадъри над сгафили лекари и болници, като едни от случаите са прикривани и не са съобщавани в прокуратурата, а в други докладите от проверките с описаните в тях нарушения са спирани с резолюция „по маловажност“. За голяма част от случаите „Монитор“ пръв съобщи в свои разследвания. Така, „по маловажност“ в архива са захвърлени докладите с констатациите на проверяващите за шест почитнали бебета от различни болници. Прокурор Арнаудова уточни, че повечето от децата са издъхнали в столични лечебни заведения.  Един от най-драстичните е този с умрялото в утробата на майка си бебе в университетската болница „Д-р Стоян Киркович“ в Стара Загора. Тоновете му започнали да се губят още при постъпването на родилката в болницата. Оказало се, че в лечебното заведение няма анестезиолог и акушерка. Такива специалисти са задължителни, както по условията на медицинския стандарт по акушерство и гинекология, така и за да има болницата разкрито АГ-отделение. Анестезиологът и акушерката пристигнали в лечебното заведение след 45 минути, бебето било извадено мъртво. Родителите подали жалба до ИАМО. Проверката на одиторите открила нарушението. Въпреки това директорката Златица Петрова прекратила производството, като написнала резолюция „по маловажност“.  Подобен е случаят с пациент, починал от емболия. Проверяващите установили, че лекарите не са взели мерки, за да спасят живота на човека. Този случай също е приключен с резолюция „по маловажност“.  Оказва се, че заради бездействието на здравния ДАНС роднини на загинал на пътя не са успели да заведат дело срещу извършителя. Става въпрос за починал при пътно-транспортно произшествие мъж. Аутопсия обаче не му е направена. Роднините се обръщат към ИАМО да направи проверка, тъй като без нея не може да бъде повдигнато обвинение. Случаят обаче е приключен също с резолюция „по маловажност“. Върховната административна прокуратура е проверила документи и случаи от 1 януари до 31 декември 2017 година. Оказало се, че в ИАЛО има налични 608 констативни протокола от направени одити на лечебни заведения и лекари, а на сайта на агенцията е отбелязано, че те са 651. Директорът й Златица Петрова ще трябва да отговаря пред съда къде са другите 43.  „Прието е, че са налице данни за превишаване на власт от длъжностни лица от ИАМО с цел да се набави за проверяваните физически и юридически лица облага - да не им бъдат съставяни актове за административно нарушение и да не им бъдат налагани административни наказания и от това могат да настъпят немаловажни вредни последици, като деянието е извършено от лица, заемащи отговорно служебно положение“, заявиха от Върховната касационна прокуратура (ВКП), на която ВАП е изпратила всички материали от проверките по указание на главния прокурор за произнасяне предвид данните за извършени престъпления от общ характер.  В хода на проверката се установило, че от изпълнителния директор на ИАМО са утвърдени Инструкция за осъществяване на контролната дейност на агенцията и методически указания към нея. При съпоставка с правни норми от по-висок ранг е установено противоречие – проверки се извършват без писмена заповед, допуска се възможност да не се съставя констативен протокол при проверка по документи в агенцията и при липса на нарушения. След проучване и анализ на тези материали, с постановление от 7 юни прокурор от Върховна касационна прокуратура образува досъдебно производство за престъпление по служба, извършено в периода от 1 януари до 31 декември 2017 г., каза прокурор Арнаудова. Директорът на Изпълнителна агенция „Медицински одит“ (ИАМО) проф. Златица Петрова е временно отстранена от длъжност, докато тече проверка на прокуратурата, съобщи здравният министър Кирил Ананиев.  „Докато тече проверката на прокуратурата, управителят на Изпълнителна агенция „Медицински одит“ ще бъде отстранен, за да се видят резултатите. Но мога да уверя, че това няма да влоши работата на ИАМО. Ние работим с прок..", "date": "2018.06.14", "title": "Прокуратурата разследва здравния ДАНС за починали бебета (ОБНОВЕНА)"}
{"url": "https://www.monitor.bg:443/bg/a/view/myj-opeche-sobstvenija-si-krak-i-pocherpi-s-nego-prijateli-102553", "text": "Американец разказа как той и неговите приятели изяли собствения му крак, пише Vice. \"Аз съм човек, който изяде част от своя ампутиран крак\", призна в Reddit потребител с псевдонима IncrediblyShinyShart. Той обясни, че преди около две години е катастрофирал, бил е сериозно ранен и загубил единия си крак. След ампутацията, отрязаният крайник му бил даден от лекарите по негова молба. Първоначално мъжът възнамерявал да мумифицира крайника си или да го препарира, но след като плановете му не се увенчали с успех (оказало се, че начинанието е прекалено скъпо), се стигнало до достатъчно страховито решение – кракът бил сготвен и изяден в компанията на 11 приятели на потърпевшия. Крайникът бил приготвен с предварително мариноване, много подправки и лук в мексикански стил. „Опитах собствения си крак, имам вкус на биволско, само че е малко по-жилаво“, споделя еднокракият мъж и допълва, че няма никакво намерение отново да опита човешко. „Имах възможност да направя нещо уникално, по здравословен и етичен начин. Направих го, беше смешно и готино, а сега имам какво да разкажа\", споделя още той.", "date": "2018.06.14", "title": "Мъж опече собствения си крак и почерпи с него приятели"}
{"url": "https://www.monitor.bg:443/bg/a/view/borisov-otkazal-da-se-sreshtne-s-makedonskija-prezident-george-ivanov-102551", "text": "Премиерът Бойко Борисов е отказал среща с македонския президент Георге Иванов, която е планирана за утре. Това потвърдиха от пресцентъра на Министерския съвет. С Иванов няма да разговаря няма да проведе и външният министър Екатерина Захариева. \"Не искаме да се намесваме във вътрешните работи на нашата съседна държава. Нашата позиция е принципна и е ясна, както и на цялата международна общност. Ясна е и позицията на президента на Р Македония. Българското правителство не вижда смисъл да бъде използвано във вътрешнополитическите дебати в Скопие. Ключова за бъдещето развитие на нашата съседна държава е интеграцията в ЕС и НАТО и тя не бива да бъде поставяна под въпрос\", е заявил премиерът Борисов. Македонският президент Георге Иванов заяви преди ден в предавано на живо обръщение, че няма да подпише договора за промяна на името на Македония. Отказът на Борисов да се срещне с македонския президент пък предизвика разнопосочни тълкувания в НС. Според БСП това е доста директна намеса във вътрешен спор в Република Македония. Според Кристиян Вигенин посланието трябвало да е по-позитивно. По думите му премиерът Борисов е трябвало да обясни на президента Георге Иванов, че ситуацията в Македония изисква повече разум, мъдрост и по-силен ангажимент за търсене на решение, а не политически демонстрации, на каквито сме били свидетели вчера. На друго мнение се оказаха от \"Обединени патриоти\".С отказа на премиера Бойко Борисов да приеме македонския президент се дава ясен знак, че България не е съгласна с политиката, която се водеше от Македония допреди една година, каза Юлиан Ангелов. Българската позиция е правилна, защото той може да е президент на друга държава, но в крайна сметка България в момента като ангажирана държава, която иска да подкрепя интеграцията на Западните Балкани, не може да си позволи лукса на подкрепя лидери, които работят срещу тази интеграция на Западните Балкани в ЕС, каза Ангелов. Междувременно пред Канала 3 военният министър Красимир Каракачанов определи като правилно решението на Борисов и добави,че всъщност един от най-близките сътрудници на македонският президент продължавал оперативно да се занимава с шпионаж в България. По-късно през деня на двамата президенти – Румен Радев и Георге Иванов дадоха пресконфенция. На нея Радев заяви, че България е обезпокоена от скъсания диалог между институциите в Македония и призова Георги Иванов да бъде водач във възобновяването на диалога, който е важно условие за евроатлантаическата интеграция на Македония. Въпреки това Радев упрекна властта, че когато призовеш за диалог, ти самият не трябва да бягаш от него.И се надявам нашите приоритети за Западните Балкани да не се сведат само до прегръдките, а трябва да покажем лидерство и отговорност в трудни моменти, а не да абдикираме от проблемите. Това е негово решение и негова е отговорността, тъй като той не е само премиер на България, но и на страна, която председателства ЕС, коментира пък самия Иванов.      ", "date": "2018.06.14", "title": "Борисов отказал да се срещне с македонския президент Георге Иванов (ОБНОВЕНА)"}
{"url": "https://www.monitor.bg:443/bg/a/view/poslednite-risunki-na-svetlin-rusev-pokazvat-v-arte-102536", "text": "По повод на 85-годишнината от рождението на отишлия си наскоро голям български художник Светлин Русев в камерното пространство на галерия „Арте“ на ул. „Бузлуджа“ 31 днес ще бъде открита изложба с последните рисунки и скици на Маестрото. Вернисажът ще е от 16 до 20 ч. По традиция на рождения си ден 14 юни акад. Светлин Русев всяка година правеше изложба, пазена до последния момент в дълбока тайна. Това се превърна и в празник, който събираше всички почитатели, приятели и колекционери на чаша вино в чест на любимия художник. „През годините изложбите изненада за рождения ден на Светлин ставаха все по-разтърсващи като идеи и неочаквани като реализация. Последната трябваше да бъде автобиография... автобиография, синтезирана в една творба - равносметка на един живот“, обяснява галеристката Гергана Борисова. „...Лyтаx cе в тъpcене на магическия философски камък на мъдpостта, c вечните отговори на живота отсам и живота отвъд; cтигнах до каменна кариера c кървавите следи на време, тpyд и мъка. Повярвах, че cъм намерил пътя – илюзия!!! Защо е път, ако не води към xpама?!\" – недоумяваше старицата от онзи филм...“ („Покаяние“ на Тенгиз Абуладзе – б.р.), написа Маестрото дни преди смъртта си. Камъните останаха незавършени, но рисунките са при нас, мощни и въздействащи като самия Светлин, казва Гергана Борисова. Изложбата в „Арте“ ще продължи само от 14 до 16 юни. От мениджмънта на галерията благодарят на фотограф-художника Стефан Марков, чиято експозиция прекъсва за 3 дни, за да бъде почетена паметта на акад. Светлин Русев. Събитието се провежда едновременно с това в СГХГ, където днес юни ще бъдат изложени постери със снимки на каменната композиция, която Маестрото искаше да постави до самата галерия.", "date": "2018.06.14", "title": "Последните рисунки на Светлин Русев показват в „Арте“"}
{"url": "https://www.monitor.bg:443/bg/a/view/dve-sedmici-rastitelen-rejim-zasilva-metabolizma-102531", "text": "Две-три седмици преминаване изцяло на растителни храни ускорява обмяна на веществата, а клетките и тъканите се изчистват от токсините, като по този начин човек се чувства тонизиран. Ако нямате метаболитен проблем или инсулинова резистентност с този начин на хранене за известно време може да свалите до 5 кг. Този сравнително лесен, здравословен и краткосрочен режим на хранене препоръчват диетолозите за бързо и безвредно отслабване преди морето. Важно е обаче, по време на растителния хранителен режим да не се употребяват тестени изделия, както и десертите и закуските, приготвени дори под кремообразна форма от зърнени култури. Това означа, че се изключват така любимото на мнозина ашуре и вкусната овесена каша и мюсли. По време на растителния режим не се препоръчват и сухите плодове, тъй като те съдържат по-висока концентрация от пресните. Ядките трябва да се консумират предимно в суровото състояние, а ако са печени, да са без сол. Дневният прием е ограничен, като за цялата седмица той не бива да надвишава една средно голяма шепа. Растителните храни са богати на витамини, минерали, антиоксиданти и фибри. Не винаги веществата, които се съдържат в растителните храни, са с хранително значение, но въпреки това са полезни. Такива са антиоксидантите, които не са минерали и витамини, но имат мощно подкрепящо, засилващо имунната защита на организма действие, тоест намаляват сърдечносъдовия риск и канцерогенезата. Силни антиоксиданти са доматите, червените чушки и тъмното грозде Сезонът е изключително подходящ за започване на растителен здравословен режим на хранене. Освен това, докато го правите, ще подсилите имунната си система за есента и зимата, тъй като витамините C, Е и А има мощни имуностимулатори. Същият ефект можете да постигнете и с варена или печена тиква, но за нея ще трябва почакате до есента. Същевременно, краткотрайният растителен режим не само биотонизира, но и намалява нивата на холестерола и на кръвната захар. Освен това той регулира високото кръвното налягане. Ефектът му е много по-добър, ако бъде съчетан с по-голяма двигателна активност, казва водещият специалист по хранене и диететите, и университетски преподавател проф. Донка Байкова и подчертава, че това е един от здравословните начини на хранене, който не изтощава организма, а го прави по-здрав и устойчив на вируси, каквито изобилстват и през лятото. Чрез антистрес условия и нискокалориийна храна със сигурност, освен пречистване ще допринесем и до намаляване на телесната маса - до отслабване, убедена е още проф. Байкова. За ударно пречистване на организма и подобряване на перисталтиката на червата се препоръчва т. нар. черешовата диета. На пръв поглед тя изглежда стряскаща, но особеността в нея е, че този плод засища, защото има повече целулоза и въглехидрати. Освен това, той е богат на калий и други минерали, които имат диуретично действие и алкализират. Тези, които страдат от гастроентероколит и не могат да ядат череши, могат да заменят плода с фреш. Така рискът от раздразване ще се избегне, а ще се възползват от цялата палитра витамини, ензими и антиоксиданти, които сокът съдържа. За два – три дни ще се отървете с 1-2 излишни килограма. На ден се полага килограм и половина плод, който се разделя на 5 порции по 300 грама. След тези 3 дни диетата може да се разнообрази – включват се и други храни – млечни храни, риба, бобови, киноа, просо, булгур, кафяв ориз. Като черешите заместват едно или 2 хранения - тогава може да се позволим да останем на диета и за по-дълъг период, съветва проф. Байкова.      ", "date": "2018.06.14", "title": "Две седмици растителен режим засилва метаболизма "}
{"url": "https://www.monitor.bg:443/bg/a/view/peshehodec-zagina-na-pytja-za-dunav-most-102546", "text": "Пешеходец загина тази сутрин на международния булевард „България“ в Русе, по който минава трафика от и за Румъния. Инцидентът е станал към 7,50 часа, съобщиха от полицията. В района на бензиностанция „Еко“ мъжът пресякъл забранения за пешеходци булевард и бил блъснат от автомобил „Опел“, управляван от 26-годишен младеж. Пешеходецът, чиято самоличност все още се установява, е загинал на място. Движението в платното в посока към София е затруднено и се регулира от полицаи.", "date": "2018.06.14", "title": "Пешеходец загина на пътя за Дунав мост"}
{"url": "https://www.monitor.bg:443/bg/a/view/celina-i-morkovi-izvejdat-otrovite-ot-organizma-102528", "text": "Комбинацията от целина и моркови ускорява метаболизма независимо дали са приемани под формата на салата или фреш. Те обаче имат и свойството да извеждат бързо и успешно отровите от организма. Целината е отличен източник на антиоксиданти и полезни ензими, в допълнение към витамините и минералите като витамин К, витамин С, калий, фолат и витамин В6. Прилаган като антихипертензивен агент в народната медицина, целината продължава да доказва, че има много ползи за сърдечно-съдовото здраве. Фармакологични проучвания доказват, че тя притежава и противовъзпалителни действия, които спомагат за подобряване на кръвното налягане и нивата на холестерола, както и за предотвратяване на сърдечни заболявания. Целината също така осигурява и диетични фибри, които спомагат храносмилането и загубата на излишно тегло. В допълнение, високият процент на вода и електролити може да предотврати дехидратацията, а специалните съединения помагат на целината да действа като диуретик и да намали задържането на вода в организма. Освен, че доставя антиоксидантни флавоноиди и полифенолни фитонутриенти в тялото, други значителни ползи от целината включват способността й да подобрява състоянието на черния дроб, кожата, зрението и когнитивното здраве. Семената й могат да се консумират в салатата, тъй като те помагат за намаляване на възпалението и бактериалните инфекции. Морковите, освен свойството за подпомагат метаболизма са и изключително полезни за страдащите от диабет, тъй като съдържат въглехидрати, но в малко количестви и са богати на фибри. Освен това те са добри не само за здравето, но и за красотата, защото подобряват структурата на кожата. Консумацията на моркови се свързва още и с понижен риск от рак на белия дроб, на гърдата и на дебелото черво. Според учените веществото фалкаринол, което също се намира в това кореноплодно, има противоракови свойства. Същевременно, те предпазват сърцето от кардиологични неблагополучия. Това се дължи на полезните в тях бета- и алфа-каротините, и на лутеина. Редовната им консумация понижава нивата на холестерола, тъй като те са богати на разтворими фибри. Изследователи от Харвардския университет установяват, че хората, които консумират повече от шест моркова седмично, са с по-малък риск да получат инсулт.      ", "date": "2018.06.14", "title": " Целина и моркови извеждат отровите от организма "}
{"url": "https://www.monitor.bg:443/bg/a/view/tanja-mihajlova-vsjako-uchilishte-shte-razrabotva-merki-za-po-visoki-rezultati-po-bel-102526", "text": "Провеждането на изпити в дигитална среда е въпрос, който подлежи на сериозна дискусия, казва в интервю пред \"Монитор\" зам.министърът на образованието. - На държавните изпити се явиха 51 088 зрелостници по български език и литература (БЕЛ), 41 670 зрелостници на втория ДЗИ, който е по учебен предмет, избран от ученика. А 333-ма се явиха на трети изпит по желание. Разликата в броя на явилите се ученици е вследствие на това, че за втора година учениците от професионалните гимназии могат да изберат средноаритметичната оценка от изпитите за придобиване на професионална квалификация по теория и практика. За да бъде успешно положена тази матура, е необходимо и двата компонента да бъдат издържани. Спрямо миналата учебна година броят на тези ученици се е увеличил почти 10 пъти. Изпитите за придобиване на професионална квалификация по теория и практика се провеждат в началото на юни и резултатите се обявяват в самото училище.Тази година се наблюдава по-висок среден брой точки при 9 от избираемите предмети спрямо предходната година. Такива са математика, физика и астрономия, английски език и др. Средната оценка от положените изпити също е по-висока. По БЕЛ е добър 4,24, а на II ДЗИ – много добър 4,50. Както и в предходните години, най-голям интерес при втория ДЗИ има към „Биология и здравно образование“, „География и икономика“ и английски език. Най-висок брой точки са изкарани по чуждите езици и химия и опазване на околната среда. Продължаваща възходяща тенденция в резултатите по история, химия, немски език. Увеличава се и резултатът по география. Трябва да се отбележи, че нараства процентът на зрелостниците, които създават текст на изпита по български език и литература. - През изминалата година по време на майската сесия не беше предвидена оценка на времето при въвеждането на модулите. Оценката, която направихме през септемврийската сесия, не ни позволи да променим времетраенето, тъй като тогава не се явяват масово ученици. Предстои да се анализира още веднъж продължителността на отделните модули при различните предмети. Освен английският език, говорим и за географията. В случай на необходимост – да се апробира ( б.а. - одобри) ново времетраене на предстоящата сесия през август-септември. - Условието за анулиране по време на оценяване е явно нарушаване на анонимността на зрелостника. Това включва изписване на имената на му, поставяне на знаци, които могат да разкрият личността на зрелостника и др. През тази сесия са анулирани 11 писмени работи, в които е била нарушена анонимността. - От началото на провеждане на ДЗИ (вече 21 сесии) са предприети редица стъпки за оптимизиране на процесите, свързани с организирането, провеждането и оценяването на изпитните работи. Например ученици от различни училища с квестори от различни училища, засекретяване на изпитни варианти, генериране на изпитен вариант в деня на изпита, пароли за вариантите, разделяне на модули, оценяване в електронна среда. Но най-важното е срещу преписването да се работи не един ден с драконовски мерки, а целенасочено по време на обучението на учениците. И сега разчитаме най вече на квесторите. Тези учители не само преподават, но и също така възпитават учениците в честност и отговорност. Това са двете важни качества, които трябва да притежаваш, за да знаеш, че оценката трябва да е за собствените ти знания и умения. - Провеждането на изпити в дигитална среда е въпрос, който подлежи на сериозна дискусия. Тя е свързана с техническата обезпеченост на училищата, със създаването на софтуерни приложения, отговарящи на спецификата на всеки от учебните предмети и със създаване на банка с необходим брой задачи. Форматът на матурите предполага проверка на знания не само чрез тестови въпроси с избираем отговор, но и създаване на текст. В последните години се увеличава броят на учениците, които избират да пишат интерпретативно съчинение или есе. Това е изключително важно, защото по този начин се проверяват компетентности, а не само знание. Няма страна в ЕС, която да провежда матури на компютър. Скоро представители на среща с нас казаха, че единственият изпит, при който се пише, е матурата, за да няма измами. Общественото мнение при нас като че ли разчита на дигитализацията именно за да няма измами. Нашата цел е равнопоставеност и проследимост на резултатите по отношение на различните випуски. Всички уникални въпроси за всички ученици трябва да са равностойни. Това е въпрос, който подлежи на много сериозен анализ. Винаги ще има различни мнения „за“ и „против“. Но отговорът предполага сериозен анализ на високо експертно ниво. За различните изпити това е напълно приложима идея и тя се прилага както при ученици, така и при студенти. - Има спад в резултатите по БЕЛ в първия модул, но вторият модул по БЕЛ, а също и първият и вторият модул по математика имат повишаване в средния брой точки. Спрямо миналата учебна година отличните оценки по математика са се увеличили, а слабите са намалели. По БЕЛ за съжаление са се увеличили слабите оценки. За сметка на това има повече добри и много добри. Резултатите по математика са следствие на програма, която се разработва в началото на учебната година след анализ на НВО. Този подход ще се приложи и по БЕЛ. За подобряване на резултатите по БЕЛ ще се използва и модулът от Национална програма „С грижа за всеки ученик“ за допълнителна работа по предмета в прогимназиалния етап. Всеки регион и всяко училище ще разработят мерки в посока за повишаване на резултатите по БЕЛ. - Усъвършенстването на формата за НВО в 4-ти клас през последните години е насочено към проверка на значими личностни умения и съвременни ключови компетентности, които кореспондират с определените в новите учебни програми очаквани резултати от обучението. Резултатите от НВО са показателни както за постигнатите от учениците компетентности, така и за систематичните и целенасочени усилия на началните учители. В пети клас учениците имат период на адаптация към различни учители по различни предмети. В определени случаи има смяна и на училище. Това се приема по различен начин от отделните ученици. Динамиката на индивидуалното личностно развитие в периода 4-ти - 7-и клас предполага промяна в данните от НВО, затова хипотезата за запазване на високия резултат може да не се изпълни. Тя може да служи обаче за поставяне на училищни цели за запазване на резултатите на учениците от този випуск и постигане на устойчиви тенденции като цяло. - До момента в МОН са постъпили предложения за включване на произведения на Емилиян Станев и на Петя Дубарова в учебните програми за 11-и и за 12-и клас. - Проведени са срещи с учители от 16 региона. Разговаряли сме с представители на Асоциацията на учителите по БЕЛ. Предстоят още 4 срещи с учители от всички региони до края на месец юни. В тях участват основно учители по БЕЛ, които преподават в гимназиален етап. Но за нас е важно мнението на всички, защото компонентът литература няма функцията на енциклопедия, която изброява автори и творби в количество, а трябва да създаде качествено отношение към националната ни литература, да развие умението за разбиране и анализ на произведение, да могат учениците да се научат да създават собствен текст, да се аргументират и да съпоставят различни идеи.   Заместник-министър на образованието и науката с ресор предучилищно и училищно образование от май 2017 г. Следвала е в Техническия университет в София, специалност „Автоматизирано оборудване на машиностроенето“ към катедра „Автоматизация на дискретното производство“ Има допълнителни квалификации по мениджмънт и маркетинг и по оптична и медицинска техника Работила е в Националната професионална гимназия по прецизна техника и оптика „М. В. Ломоносов“, където последователно заема длъжностите учител, помощник-директор и директор  ", "date": "2018.06.14", "title": "Таня Михайлова:  Всяко училище ще разработва мерки за по-високи резултати по БЕЛ"}
{"url": "https://www.monitor.bg:443/bg/a/view/karakachanov-razsledvashtite-otvarjat-chernata-kutija-na-padnalija-helikopter-102545", "text": "Разследващите на инцидента с падналия военен хеликоптер разчитат черната му кутия. Това съобщи министърът на отбраната Красимир Каракачанов пред бТВ. За момента версиите са две - повреда на опашния винт и пилотска грешка. “Между две и три секунди е било падането на хеликоптера. Пилотите не са имали никакво време за реакция\", добави Каракачанов. Той е разговарял с бордния инженер Алексей Каменов, който е единственият оцелял при падането на вертолета. „Неговият късмет е, че е бил в задната част. Това е техникът на хеликоптера, а той се е ударил с предната част\", обясни вицепремиерът. \"Хеликоптерът е бил на ремонт 2016-та година, а след това има 500 летателни часа. Той е имал ресурс да лети. Преди този фатален полет е изпълнил още три задачи през деня. Ще кажа нещо, което нямам право. 245 пилоти имаме, но много малко летят. И техника има, но тя не е отремонтирана, защото през годините нещата са правени на парче. По-малко от половината летят, но нямам право да казвам точно колко\", каза Каракачанов. Той коментира и изявленията на Веселин Марешки по повод трагедията със загиналите пилоти. „Един човек, който си прави евтин пиар със смъртта на двама пилоти. Той не плюе по други министри. Плюе по Валери Симеонов и по мен. Ако не бях министър щях да употребя дума, която е грозна. В подобни джендърски вечеринки няма да участвам”, ядоса се военният министър", "date": "2018.06.14", "title": "Каракачанов: Разследващите отварят черната кутия на падналия хеликоптер"}
{"url": "https://www.monitor.bg:443/bg/a/view/svlachishte-zatvori-pytja-kym-rilskija-manastir-102544", "text": "Свлачище затвори пътя, който води към Рилската обител. Камъни и пясък са се свлекли и затрупали шосето на около 3 км от рилската обител. Падналият обилен дъжд е активизирал старо свлачище, което от около 2 месеца не може да бъде овладяно, а движението на коли и автобуси се извършваше в другото платно. В момента са блокирании двете платна. Днес трябва да започне разчистването на скалните маси и да се пусне движението.  ", "date": "2018.06.14", "title": "Свлачище затвори пътя към Рилския манастир"}
{"url": "https://www.monitor.bg:443/bg/a/view/buri-bezchinstvaha-v-rumynija-syrbija-i-hyrvatija-102547", "text": "Съборени покриви и дървета, свлачища и наводнени пътища и стопанства са последствията от бурите и поройните дъждове, които обхванаха редица зони на Румъния през изминалата нощ, съобщават Медиафакс и информационният сайт Зиаре. Силният вятър е съборил покрива на бензиностанция, който е паднал върху няколко автомобила в град Ръмнику Вълча. В западния окръг Караш-Северин има затворени пътища, в град Слатина са наводнени улици и домове, редица села в района са останали без електричество. Бурята е съборила покрив на блок и в южния град Крайова. В окръг Мехединц двама души са били ударени от гръм - мъж на 78 години, който е починал, и жена на 68 години, която е откарана в болница в тежко състояние. Предупреждението \"червен код\" остава в сила и днес в западните окръзи Караш-Северин и Тимиш, а за други четири окръга е валиден \"оранжев код\". Над 3300 пожарникари и над 2200 технически средства са в готовност за намеса в помощ на населението и местните власти, а министерството на вътрешните работи заяви, че е предвидило допълнителен персонал в случай на нужда. Бури, градушки и поройни дъждове предизвикаха щети и в Сърбия и Хърватия, съобщава Асошиейтед прес. По улиците на западния сръбски град Ужице се натрупаха пластове от лед след силна градушка, а автомобилите затъваха в поройните води. В централната част на страната градушка и силни ветрове причиниха щети на овощните градини. Болница в Загреб беше частично наводнена, което попречи на извършването на планирани операции. Представители на службата за извънредни ситуации заявиха, че са имали 30 намеси в града по време на бурята снощи.", "date": "2018.06.14", "title": "Бури безчинстваха в Румъния, Сърбия и Хърватия"}
{"url": "https://www.monitor.bg:443/bg/a/view/az-sizif-s-2-nagradi-ot-teatralen-fest-v-polsha-102533", "text": "Спектакълът „Аз, Сизиф“ на режисьорката Веселка Кунчева се завърна от Международния театрален фестивал за куклено изкуство „Пинокио“ в полския град Лодз с две големи награди – за сценографията на Мариета Голомехова и за най-добър актьор за изпълнението на Стоян Дойчев, известен още като Асенчо от филма „Възвишение“. Виртуозното представление за безсмислено повтарящите се понякога усилия в човешкия живот очаровало взискателната интернационална публика, която 7-8 пъти викала на бис българския екип, а един от директорите на форума специално похвалил нашите за популяризирането на кукления театър за възрастни, който по принцип по-трудно си намира ценители, сподели за „Монитор“ Дойчев. Спектакълът „Аз, Сизиф“, който вече е инкасирал множество престижни отличия у нас и зад граница, след представянето в Лодз е получил покани за участие на още фестивали – в Естония, Германия, Босна и Херцеговина, разкри Веселка Кунчева. Тези дни режисьорката провежда уъркшоп с български и американски студенти в Стара Загора по „Животинска ферма“ на Джордж Оруел. Спектакълът, демонстриращ резултатите от уъркшопа, ще се играе тази вечер, 14 юни, в Града на липите.", "date": "2018.06.14", "title": "„Аз, Сизиф“ с 2 награди от театрален фест в Полша"}
{"url": "https://www.monitor.bg:443/bg/a/view/alkoholyt-provalja-otslabvaneto-102534", "text": "Алкохолът проваля отслабването. С него дори най-строгата и стриктно спазване диета е обречена на неуспех. Дори само една – две чаши бяло вино вечер провалят усилията. Първата причина е, че той, сам по себе си, е калоричен. Освен това, когато той постъпи в организма, черния дроб започва да работи приоритетно за елиминирането му, тъй като го чувства като отрова и заплаха. Така, разграждането на приетите с храната мазнини спират за следващите няколко часа. През това време приетите с храната мазнини се трупат като мастни депа. При жените те се превръща в подкожна мазнина в зоната на ръце, дупето, бедрата и корема. При мъжете се трупа в зоната на корема. Освен това, алкохолът, който е базиран на етанола, води до циркулацията на токсини в организма за известен период от време. От своя страна, етанолът се обработва от специални ензими, за да се елиминират токсините в него. При този процес той се превърща в ацеталдехид, след което ензимът глутатион го разгражда до безопасния ацетат. Само че, при приемане на големи количества алкохол глутатионът в черния дроб не достига и токсичният ацеталдехид остава да обикаля в организма ви (именно той предизвиква гадене и дискомфорт) докато черния дроб успее да го обработи. С алкохолът приемаме неподозирано количество калории. В рамките на един вечерен гуляй само от питиетата можем да си прибавим 1000 калории, като тук не се броят тези от мезетата и основното ястие. В чаша не много сладко вино има 150 калории, толкова се съдържат и халба бира. Проблем по време на диета и след пиене е т. нар. алкохолен глад на следващата сутрин. Затова диетолозите категорично забраняват пиенето по време на диета. Те разрешават най-много една чаша бяло вино на седмица.", "date": "2018.06.14", "title": " Алкохолът проваля отслабването "}
{"url": "https://www.monitor.bg:443/bg/a/view/40-drogirani-izloveni-zad-volana-na-avtobusi-102538", "text": "Около 40 дрогирани шофьори, които имат професионални книжки, са регистрирани за последната отчетна година, научи „Монитор“. Водачите са основно на рейсове, които правят международни курсове. Част от тях са били спипани в България, другите в чужбина. Само в Румъния и Полша общият им брой е около 15 души, сочат данните на „Пътна полиция“ от изпратените запитвания от други страни от ЕС. Според законодателството шофьорите трябва да се издирят у нас и да понесат санкциите си. Голям брой от тях са задържани и за по 24 часа в съотвените страни, но след това са освободени. „Оправдават се, че са пили сироп за кашлица, билки или лекарства за кръвно. Какво ли не са обяснявали, след това обаче ние трябва да ги санкционираме. Това най-често става с отнемане на книжката. Процедурата обаче е изключително бавна. Те веднъж са били наказани в чужбина, но в много от страните от ЕС те могат да си тръгнат, ако са заплатили глобата си. Освен това тя е и наполовина ако това се направи в 10-дневен срок“, обясниха пред „Монитор“ от „Пътна полиция“. С оспорването на резултатите от тестовете пък процедурата се забавяла още повече. „Всеки ден правим акции за дрогирани водачи. Особено след като шофьорът от Варна, който трябваше да вози ученици на екскурзия, беше заловен след употреба на дрога и алкохол. Имаме разпоредба да правим акции на влизане и излизане от автогарите, на тръгване и на пристигане на автобусите, особено тези, които превозват деца“, казаха за „Монитор“ от „Пътна полиция“. Оттам при последната си операция са проверили 1679 автобуса. При тях били установени общо 1666 нарушения, което ще рече, че почти всеки рейс е имал нещо неизправно по себе си – документите на шофьора, возилото или техническа нередност. На 44 от проверените моторни превозни средства е наложена забрана да продължат движението си. При последната операция обаче не са установени дрогирани шофьори. За сметка на това само от началото на годината 2599 водачи на леки коли са били заловени зад волана с положителни тестове за дрога. Всичките са се разделили с регистрацията на колите си, а доста от тях са били подведени и под наказателна отговорност и минумума, който могат да изтърпят като наказание, е условна присъда. Тези с предишни провинения могат да се озоват и в затвора и след приключването на делата срещу тях. Най-много от установените нарушители са били в Бургас и Стара Загора, откъдето минава и пътят за морето. Там най-често са спипвани пияни водачи. За цяла година от „Пътна полиция“ пък са сгащили близо 23 хил. шофьори, които нямат книжка. Тук се включени тези, които изобщо не са имали свидетелство за правоуправление, било е временно отнето или е с изтекла валидност. Сезонът на летните отпуски наближава. По традиция хиляди българи избират да прекарат ваканцията си извън България. По данни на Министерството на туризма миналото лято над 300 000 българи са почивали в чужбина, казват от СБА. Повечето наши сънародници избират по-близките дестинации, като предпочитат да пътуват със собствен транспорт. Така вероятно ще бъде и тази година. В интерес на автомобилистите е преди да поемат към желаната дестинация добре да проучат какви са основните правила за движение в съответната държава, за да не останат неприятно изненадани. Още повече, че и в съседните страни, както и у нас, много често променят Законите за движение по пътищата. В Гърция например, използването на антирадар ще ни коства 2000 евро глоба, лишаване от книжка за 30 дни и прибирането на табели за 60 дни. Превишаване на максимално допустимата скорост с 30 км/ч. в час пък ще ни остави без книжка за 90 дни. В Сърбия пък са безкомпромисни за алкохола. От 3 април там действа нов Закон за движение по пътищата с по-високи глоби. Допустимото количество алкохол в кръвта при управление на МПС е 0,2 промила. Използването на мобилен телефон без hands free пък се санкционира с около 1500 български лева. Затвор се предвижда при шофиране без необходимата категория или каране с над 2 промила алкохол, както и за превишаване на скоростта в населено място с над 70 км. в час.", "date": "2018.06.14", "title": "40 дрогирани изловени зад волана на автобуси"}
{"url": "https://www.monitor.bg:443/bg/a/view/ministyr-karanikolov-shte-predstavi-nov-investicionen-fond-102425", "text": "Министерството на икономиката ще реализира нов инвестиционен фонд за рисков капитал BrightCap Ventures в рамките на Инициативата JEREMIE, управлявана съвместно с Европейския инвестиционен фонд (ЕИФ). В следващите пет години фондът ще подкрепя малки и средни предприятия от България чрез дялови инвестиции. Церемонията по пописване на Финансовото споразумение от министър Емил Караниколов и зам.-директора на Европейския инвестиционен фонд Роджър Хавенит с представители на BrightCap Ventures и представянето на параметрите на фонда ще се състои днес.", "date": "2018.06.14", "title": "Министър Караниколов ще представи нов инвестиционен фонд"}
{"url": "https://www.monitor.bg:443/bg/a/view/predstavjat-novija-plan-za-inovacii-na-evropejskata-komisija-102482", "text": "Представят новия 7-годишен план за иновации на Европейската комисия за 100 млрд. евроконференция по време на конференцията „Иновативна седмица на предприемачеството – Финансови инструменти за насърчаване на научните изследвания и иновациите“. Планът предвижда 97,6 млрд. евро за Horizon Europe – продължение на инициатива за многогодишни разходи Хоризонт 2020 и 2,4 млрд. евро за ядрената програма за научни изследвания Euratom. По време на конференцията ще се постави акцент върху подобряване на взаимодействието между финансовите инструменти – Innovfin, Финансовите инструменти на COSME, Европейските структурни и инвестиционни фондове (ESIF), Европейският фонд за стратегически инвестиции (EFSI), Европейският инвестиционен съвет, както и инструменти на регионално, национално и местно равнище – които помагат на европейските иновативни компании да получат по-лесно финансиране. В конференцията, която ще се проведе днес и утре (15.06) в София Тех Парк ще вземат участие Карлуш Маедаш, Еврокомисар за наука, изследвания и иновации, Жан-Ерик Паке, Генерален директор на Дирекцията за изследвания и иновации на Европейската комисия; Роджър Хавенит, зам.-изпълнителен директор на Европейския инвестиционен фонд; Жан-Давид Мало, директор за отворени иновации и отворена наука на Европейската комисия; Херман Хаузер, Председател на Независимата група за създаване на Европейски съвет за иновации.", "date": "2018.06.14", "title": "Представят новия план за иновации на Европейската комисия"}
{"url": "https://www.monitor.bg:443/bg/a/view/avtobusnite-prevozvachi-s-predupreditelen-protest-102543", "text": "Автобусните превозвачи са готови днес да спрат работа. Причина за протестните действия е несъгласието със законопроекта за Българска автомобилна камара. Според бранша той е лобистки и зад него стои малка група от хора. Очаква се около 2000 автобуса да не потеглят по маршрутите си днес между 14.00 и 15.30 ч. За протеста са мобилизирани структури в цялата страна. Всички, които са тръгнали преди началния час на недоволството, ще изпълнят курса си, уточниха превозвачите. Те смятат, че драстичните мерки са необходими, за да бъдат чути.  Според протестиращите законопроектът за Българска автомобилна камара е \"приватизиране на държавната корупция\". Той предвижда тази камара да изземе функциите на Изпълнителна агенция \"Автомобилна администрация\". Така съмнителните практики, които пораждат корупция, няма да се прекратят, а ще се преместят в една частна структура, посочват от бранша.   Проектозаконът предвижда членството в Камарата да е задължително. То ще е свързано с такси и членски внос, но няма да дава права на членуващите в нея, смятат автобусните превозвачи, които ще протестират днес. Според тях, веднъж избран Управителният съвет на Камарата, може да стане практически несменяем, а останалите членове няма да могат да влияят върху неговата работата му.  Протестът днес е предупредителен, а ако законопроектът не бъде оттеглен, от 25 юни ще започнат по-мащабни протестни действия, които ще бъдат подкрепени и от тежкотоварните превозвачи.  ", "date": "2018.06.14", "title": "Автобусните превозвачи с предупредителен протест"}
