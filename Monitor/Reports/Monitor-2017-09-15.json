{"url": "http://www.monitor.bg/a/view/49812-%D0%A6%D0%B2%D0%B5%D1%82%D0%BD%D0%B8-%D0%BF%D0%B5%D1%88%D0%B5%D1%85%D0%BE%D0%B4%D0%BD%D0%B8-%D0%BF%D1%8A%D1%82%D0%B5%D0%BA%D0%B8-%D0%BF%D1%80%D0%B5%D0%B4-%D1%83%D1%87%D0%B8%D0%BB%D0%B8%D1%89%D0%B0%D1%82%D0%B0-%D0%B2-%D0%94%D0%BE%D0%B1%D1%80%D0%B8%D1%87/", "text": "\n                    По инициатива на Кмета на Добрич Йордан Йорданов част от хоризонталната маркировка пред учебните заведения ще бъде боядисана цветно, съобщиха от Общината. Идеята се осъществява с финансовата подкрепа на дамите от Инер Уийл Клуб, които даряват част от средствата за закупуване на материалите.\n\nИнер Уийл Клуб е най–голямата международна женска организация към ООН.\n\nПо този начин училищата ще посрещнат своите ученици с цветни пешеходни пътеки, за да може да бъде заострено вниманието на шофьорите и да се осигури безопасно преминаване на пешеходците и децата. Дейностите по оцветяване на пешеходните пътеки продължават и другата седмица.\n\n \n                    ", "date": "2017.09.15", "title": "Цветни пешеходни пътеки пред училищата в Добрич "}
{"url": "http://www.monitor.bg/a/view/36964-%D0%9A%D0%B8%D0%B1%D0%B5%D1%80%D0%BD%D0%B0%D1%81%D0%B8%D0%BB%D0%B8%D0%B5-%D0%B8-%D1%82%D0%BE%D1%80%D0%BC%D0%BE%D0%B7-%D0%B2-%D1%83%D1%87%D0%B8%D0%BB%D0%B8%D1%89%D0%B0%D1%82%D0%B0-%D0%BD%D0%B0-qed-2017/", "text": "\n                    Насилието в киберпространството и тормоза в училищата ще бъдат обсъждани на една дискусиите на конференцията QED 2017 в София, която ще се проведе на 20 септември в Столична библилотека. През втория ден встъпителни думи ще произнесе еврокимисар Мария Габриел и ще бъде представен международен наръчник по информационни технологии в началното и средното образование.\n\nМинистерство на образованието и науката ще представи своята Стратегия за ИКТ в образованието и Национална програма „Обучение за ИТ кариера“ и професия „Приложен програмист“.\n                    ", "date": "2017.09.15", "title": "Кибернасилие и тормоз  в училищата на QED 2017"}
{"url": "http://www.monitor.bg/a/view/24014-%D0%9C%D0%B0%D0%B4%D0%B0%D0%BC-%D0%A4%D0%BB%D1%8C%D0%BE%D1%80-%D0%94%D0%B5-%D0%9C%D0%BE%D0%BD-%D0%A8%D0%BC%D0%B8%D1%82%D1%84%D0%B8%D0%BB%D0%B4-%D1%81%D0%B2%D0%B0%D0%BB%D0%B8-%D1%81%D1%82%D1%80%D0%B5%D1%81%D0%B0-%D0%BE%D1%82-%D0%BF%D1%8A%D1%80%D0%B2%D0%BE%D0%BB%D0%B0%D1%86%D0%B8-%D0%B2-%D0%9F%D0%BB%D0%BE%D0%B2%D0%B4%D0%B8%D0%B2/", "text": "\n                    Мадам Фльор Де Мон Шмитфилд свали стреса от първолаците в училище „Патриарх Евтимий” в Пловдив. Кучето, което е рядката порода бобтейл, предизвика бурна радост у 7-годишните, които се надпреварваха да го галят. Идеята Мадам Фльор Де Мон Шмитфилд, накратко Мон, да посети училището, е на кмета на пловдивския  район „Централен” Георги Стаменов и на собственичката на кучето Велислава Костадинова.Тя уточни, че дългото име на кучето е било дадено в Украйна, където е родено. За по-кратко красавицата на четири лапи е наричана Мон, каквато е абревиатурата на Министерството на образованието и науката у нас, каза собственичката Велислава Костадинова.Всички хлапета в училището не спираха да се радват на Мон, която е доброволец в детската онкохематологична клиника. От \"Патриарх Евтимий\" Мон си тръгна с грамота за първото куче, което е посрещнало първокласници в район „Централен” на университетската болница „Св. Георги”. Помага в работата на психолози с деца с неврологични заболявания.Собственичката й я води и в центъра за временно настаняване на малолетни и непълнолетни.  Бобтейлът е участвал и няколко кампании за набиране на дарения за болните деца. Печелил е и престижни състезания в България, Сърбия, Гърция, Македония и Румъния. \n\n\n                    ", "date": "2017.09.15", "title": "Мадам Фльор Де Мон Шмитфилд свали стреса от първолаци в Пловдив"}
{"url": "http://www.monitor.bg/a/view/86450-150-%D1%83%D1%87%D0%B5%D0%BD%D0%B8-%D0%BF%D1%80%D0%B5%D0%BF%D0%BE%D0%B4%D0%B0%D0%B2%D0%B0%D1%82%D0%B5%D0%BB%D0%B8-%D0%B8-%D0%BF%D0%BE%D0%BB%D0%B8%D1%82%D0%B8%D1%86%D0%B8-%D0%BE%D0%B1%D1%81%D1%8A%D0%B6%D0%B4%D0%B0%D1%82-%D0%98%D0%A2-%D0%B2-%D0%BE%D0%B1%D1%80%D0%B0%D0%B7%D0%BE%D0%B2%D0%B0%D0%BD%D0%B8%D0%B5%D1%82%D0%BE-%D0%B2-%D0%91%D0%BE%D1%80%D0%BE%D0%B2%D0%B5%D1%86/", "text": "\n                    EDUsummIT 2017 е Петата международна среща на високо равнище по информационни технологии в образованието (EDUsummIT 2017), която ще се проведе в Боровец, България, в периода 18-20 септември 2017 г. Домакини на EDUsummIT 2017 са Университетът по библиотекознание и информационни технологии (УниБИТ), София, България и Холандският институт за развитие на учебните програми.С тема „Преосмисляне на обучението в дигиталната ера“, EDUsummIT 2017 има за цел да обедини около 150 политици, преподаватели, изследователи и представители на корпоративния сектор от цял ​​свят, за да обсъди ключови нововъзникващи въпроси, свързани с използването на ИТ в образованието. Срещата на върха ще разгледа различни инициативи на регионално, национално и международно равнище, за да се отговори успешно на предизвикателствата, пред които са изправени образователните системи в дигиталната ера.EDUsummIT е глобална, създаваща знания, общност от изследователи, преподаватели и политически лидери, ангажирани в подкрепа на ефективната интеграция на информационните технологии в образованието чрез насърчаване на активното разпространение и използване на научните изследвания.\n\n\n                    ", "date": "2017.09.15", "title": "150 учени, преподаватели и политици обсъждат ИТ в образованието в Боровец"}
{"url": "http://www.monitor.bg/a/view/4315-%D0%91%D0%B5%D0%B4%D1%81%D1%82%D0%B2%D0%B5%D0%BD%D0%BE-%D0%BF%D0%BE%D0%BB%D0%BE%D0%B6%D0%B5%D0%BD%D0%B8%D0%B5-%D0%B7%D0%B0%D1%80%D0%B0%D0%B4%D0%B8-%D0%B2%D0%BE%D0%B4%D0%B0%D1%82%D0%B0-%D0%BE%D0%B1%D1%8F%D0%B2%D0%B8%D1%85%D0%B0-%D0%B2-%D0%9F%D0%B0%D0%BD%D0%B0%D0%B3%D1%8E%D1%80%D0%B8%D1%89%D0%B5/", "text": "\n                    Заради чести аварии в магистралния водопровод, който захранва Панагюрище и няколко села в района с питейна вода, по разпореждане на кмета на община Панагюрище Никола Белишки е обявено бедствено положение. Мярката е до 11 часа на 21 септември т.г. и важи и за селата Бъта, Баня, Оборище, Елщица, Левски, Поибрене и Попинци.Само през последните 10 дни по трасето са станали 16 аварии, които са довели до невъзможност в подаването на питейната течност към потребителите. По този повод и с цел недопускане на рискове за здравето и живота на жителите на общината и необходимостта от провеждане на неотложни аварийно-възстановителни работи на централния водопровод, кметът Белишки обяви бедствено положение. От общината съобщиха, че настъпилото продължително засушаване през месеците август и септември е довело до силно намаляване дебита на откритите водоизточници, захранващи речните водохващания и дренажни системи. Поради множество аварии на магистралния водопровод, се е стигнало до остър недостиг на вода за питейно-битови нужди и невъзможност за нормално водоподаване. Основното водоснабдяване на община Панагюрище за периода на засушаването до 13 септември тази година се извършваше чрез магистрален водопровод село Злокучене. Същият е крайно амортизиран, с множество течове по трасето и постоянни аварии, поради което по него не достига необходимото количество вода до град Панагюрище и околните села.За овладяване на бедствието ще бъдат предприети необходимите мерки- ремонт на компрометирания участък, както и снабдяване на хората от откритите водоизточници, включително и водоноски, уверяват от общината.\n\n\n                    ", "date": "2017.09.15", "title": "Бедствено положение заради водата в Панагюрище"}
{"url": "http://www.monitor.bg/a/view/64684-1000-%D1%82%D1%80%D0%B5%D1%82%D0%BE%D0%BA%D0%BB%D0%B0%D1%81%D0%BD%D0%B8%D1%86%D0%B8-%D0%BF%D0%BE%D0%BB%D1%83%D1%87%D0%B8%D1%85%D0%B0-%D0%97%D0%B0%D0%B2%D0%B5%D1%82%D1%8A%D1%82-%D0%BD%D0%B0-%D0%BA%D0%B0%D0%BD-%D0%9A%D1%83%D0%B1%D1%80%D0%B0%D1%82/", "text": "\n                    Над хиляда третокласници от община Пазарджик, наред със свои връстници в цялата страна, получиха книжката „Заветът на кан Кубрат“ за първия учебен ден, съобщават от община Пазарджик. Изданието е дарение от фондация „Въздигане“, която от години работи активно за съхраняването на българския дух и опресняване на историческата ни памет. В рамките на националната кампания притчата за владетеля на Велика България и снопа с пръчки ще достигне до 60 хиляди деца. Те ще се запознаят по най-увлекателния и достъпен начин с нея, тъй като историята е разказана в комикси. Целта е изданието да събуди българския дух в децата ни и те да не забравят мъдростта, завещана ни от великия Кубрат, че трябва да сме единни и обединени, за да постигаме успехи и нацията ни да просперира, поясняват от фондацията.Текстовете и рисунките в изданието са изготвени от Александър Въчков – художник, специалист по българските военни униформи. Комиксът за Кубрат е част от цяла поредица с рисувани книжки, представящи забележителните наши владетели като кан Аспарух, кан Крум, кан Омуртаг, спасителят на цяла Европа – кан Тервел, и т.н.Фондация „Въздигане”, която реализира и други проекти свързани със запазване на националната идентичност и самосъзнание, за втора поредна година прави дарение за третокласниците в общината.\n\n \n                    ", "date": "2017.09.15", "title": "1000 третокласници получиха“ Заветът на кан Кубрат“"}
{"url": "http://www.monitor.bg/a/view/11103-%D0%9C%D0%BE%D0%B1%D0%B8%D0%BB%D0%BD%D0%B8%D1%82%D0%B5-%D0%B5%D0%BA%D0%B8%D0%BF%D0%B8-%D0%BE%D0%B1%D1%85%D0%BE%D0%B4%D0%B8%D0%BB%D0%B8-20-820-%D0%B0%D0%B4%D1%80%D0%B5%D1%81%D0%B0-%D0%B2%D1%8A%D1%80%D0%BD%D0%B0%D0%BB%D0%B8-3000-%D0%B4%D0%B5%D1%86%D0%B0-%D0%B2-%D0%BE%D0%B1%D1%80%D0%B0%D0%B7%D0%BE%D0%B2%D0%B0%D1%82%D0%B5%D0%BB%D0%BD%D0%B0%D1%82%D0%B0-%D1%81%D0%B8%D1%81%D1%82%D0%B5%D0%BC%D0%B0%D1%82%D0%B0/", "text": "\n                    Мобилните екипи за обхват на деца и ученици в образователната система са обходили 20 820 адреса. Това показват междинните данни към 14 септември, съобщиха от образователното министерство. Над 3000 са децата, които са записали обратно в системата. Родителите на по-малка част от децата са решили да предприемат тази стъпка вследствие на информационната кампания, а останалите са взели решението след посещение на екип.Най-често децата не са откривани на съответния адрес поради миграция на родителите, свързана основно със сезонна или постоянна работа в чужбина. Има деца и ученици, които са насочени към социални услуги, идентифицирани са и деца в риск, които са насочени към инспекторатите на детска педагогическа стая и местните комисии за борба срещу противообществените прояви на малолетни и непълнолетни лица. По време на посещенията са установени и деца без единен граждански номер. След като бъдат регистрирани, те ще бъдат насочени към социални услуги.\n                    ", "date": "2017.09.15", "title": "Мобилните екипи откриха деца без ЕГН "}
{"url": "http://www.monitor.bg/a/view/66084-70-000-%D0%BF%D1%8A%D1%80%D0%B2%D0%BE%D0%BA%D0%BB%D0%B0%D1%81%D0%BD%D0%B8%D1%86%D0%B8-%D0%BF%D1%80%D0%B5%D0%BA%D1%80%D0%B0%D1%87%D0%B2%D0%B0%D1%82-%D1%83%D1%87%D0%B8%D0%BB%D0%B8%D1%89%D0%BD%D0%B8%D1%8F-%D0%BF%D1%80%D0%B0%D0%B3-%D0%B4%D0%BD%D0%B5%D1%81/", "text": "\n                    Около 75 500 първокласници ще прекрачат училищния праг за първи път днес. Миналата година броят им е бил 68 932.От МОН увериха, че учебната година в цялата страна ще започне нормално. Полицейското присъствие около учебните заведения ще бъде засилено, а от \"Пътна полиция\" взимат допълнителни мерки за безпрепятственото стигане до училищата на децата и родителите им. Новата учебна година ще бъде тържествено открита днес в над 2400 училища. Традиционно, най-голям брой деца в първи клас ще има в София – те ще бъдат над 12 000, а най-малко – в област Видин. 70 училища ще посрещнат учебната година в ремонт, а 17 няма да отворят врати . Те са закрити заради демографската криза., съобщи бТВ. \n\n\n                    ", "date": "2017.09.15", "title": "Над 75 000 първокласници прекрачват училищния праг днес "}
{"url": "http://www.monitor.bg/a/view/41966-%D0%A3%D0%B8%D0%B7-%D0%B5%D1%80-%D0%BF%D1%83%D1%81%D0%BA%D0%B0-%D1%80%D0%B5%D0%B7%D0%B5%D1%80%D0%B2%D0%B0%D1%86%D0%B8%D0%B8-%D0%BD%D0%B0-%D0%B1%D0%B8%D0%BB%D0%B5%D1%82%D0%B8-%D0%B1%D0%B5%D0%B7-%D0%B8%D0%BC%D0%B5/", "text": "\n                    Нискотарифна авиокомпания „Уиз ер“ въвежда нова услуга, която позволява на клиентите да правят резервация, без да включват имената на всички пътници. Продуктът е разработен за клиенти, които искат предварително да си резервират полет на ниски цени, но още не са сигурни с кого ще пътуват.\n\nНовата функция на авиокомпанията е достъпна от днес и се нарича „Гъвкав избор на партньор за пътуване“ (Flexible Travel Partner). При закупуване на услугата клиентите на „Уиз ер“ трябва въведат името само на един пътник, но могат да резервират билети за до 9 допълнителни пасажери, без да включват имената им в момента на резервацията. Пътниците могат да предоставят допълнителните имена във всеки един момент чрез достъп до онлайн резервацията си преди момента на чекирането онлайн.\n\nНовата услуга се предлага срещу такса от 10 евро за пътник/полет. Онлайн чекирането на авиокомпанията е налично от 30 дни до 3 часа преди планирания час на заминаване, ако сте направили резервация преди 15 август 2017 г. или сте закупили място по време на резервацията си на или след 15 август т.г.\n\nАко не сте закупили никакви места с резервацията си, направена след 15 август 2017 г., чекирането ще може да бъде извършено само 48 часа преди заминаването. За двупосочни полети, за които не са закупени места, чекирането за полета на връщане започва, след като започне чекирането за полета на отиване, до 15 дни преди излитането на полета, пише на сайта на превозвача. \n                    ", "date": "2017.09.15", "title": "„Уиз ер“ пуска резервации на билети без име"}
{"url": "http://www.monitor.bg/a/view/77307-%D0%90%D0%BA%D1%83%D1%88%D0%B5%D1%80%D0%BA%D0%B0%D1%82%D0%B0-%D0%95%D0%BC%D0%B8%D0%BB%D0%B8%D1%8F-%D0%9A%D0%BE%D0%B2%D0%B0%D1%87%D0%B5%D0%B2%D0%B0-%D0%9D%D0%B5-%D1%81%D0%B8-%D1%81%D0%BF%D0%BE%D0%BC%D0%BD%D1%8F%D0%BC-%D0%B4%D0%B0-%D1%81%D1%8A%D0%BC-%D1%83%D0%B4%D1%80%D1%8F%D0%BB%D0%B0-%D0%B1%D0%B5%D0%B1%D0%B5/", "text": "Прокуратурата поиска 12 г. затвор, родителите на Никол – до живот  \n                    „Не си спомням да съм удряла бебето. Не виждам защо да го правя“, каза пред Софийският градски съд (СГС) акушерката Емилия Ковачева. Тя проговори за първи път и даде обяснения пред съда на последното заседание по делото, но отказа да отговаря на въпросиКовачева е подсъдима за опит за убийство на новородената Никол в нощта срещу 18 април 2015 г. Според думите на акушерката, когато правила тоалета на бебетата на 18 април, видяла, че едно от тях е по-жълто и съобщила това на дежурната лекарка. На прегледа присъствала и майката. В 7,50 ч. Акушерката предала дежурството си на колежка и си тръгнала. На 23 април към 7 ч. в дома й в Самоков пристигнали полицаи и я отвели в София. Казали й, че срещу нея има запис и я откарали в Първо районно управление на полицията. „Един влизаше и ме удряше, обиждаше ме, скубеше ме“, твърди тя.Ковачева разказа, че е завършила Медицински институт във Враца и има 19 г. стаж като акушерка. През 2001 г. при трудова злополука починал съпругът й, който бил състезател по ски към националния отбор. Оттогава тя отглеждала сама двете си дъщери, които останали без баща на 3 и 7 години. Започнала работа в столичната болница „Софиямед“ през март 2014 г.Преди имала хоби – шиела гоблени, но сега нямала желание за нищо. Получила заболяване на щитовидната жлеза. „Надявам се да вземете справедливо решение“, обърна се към съда тя.Прокурорът по делото Николай Христов поиска 12 г. затвор за Ковачева. Адвокатът, който представлява родителите на пострадалото дете, поиска най-тежкото наказание – доживотен затвор, както и уважаване на гражданския им иск от 400 000 лв. Според държавното обвинениеделото е изяснено и доказано от самото начало.Страните се отказаха от първоначално поисканата антропологична експертиза, която трябваше да покаже дали жената на записите от камерите в отделението е Ковачева.Експертиза доказа, че записите с удрянето и душенето на новороденото не са манипулирани. До редакционното приключване на броя съдът не беше произнесъл присъда.\n\n\n                    ", "date": "2017.09.15", "title": "Акушерката, била бебе:  Не помня да съм го удряла (ОБНОВЕНА)"}
{"url": "http://www.monitor.bg/a/view/6711-%D0%9A%D0%BE%D1%80%D0%B5%D0%BD%D1%8A%D1%82-%D0%BD%D0%B0-%D0%BF%D1%80%D0%BE%D0%B1%D0%BB%D0%B5%D0%BC%D0%B8%D1%82%D0%B5-%D0%B5-%D1%87%D0%B5-%D0%BE%D0%B1%D1%80%D0%B0%D0%B7%D0%BE%D0%B2%D0%B0%D0%BD%D0%B8%D0%B5%D1%82%D0%BE-%D0%BD%D0%B5-%D1%81%D0%B5-%D0%B2%D1%8A%D0%B7%D0%BF%D1%80%D0%B8%D0%B5%D0%BC%D0%B0-%D0%BE%D1%82-%D0%BD%D1%8F%D0%BA%D0%BE%D0%B8-%D0%BA%D0%B0%D1%82%D0%BE-%D1%86%D0%B5%D0%BD%D0%BD%D0%BE%D1%81%D1%82/", "text": "Преговаряме за повече пари за медицински кабинети в училищата * Без PDF формати на учебниците, малко ще закъснеят само някои по английски език\n                    - Министър Вълчев, започна новата учебна година. Ще пристигнат ли навреме новите учебници, или ще се работи с PDF формати, ако има закъснение на определени места?- Последната информация, която имаме, показва, че всички училища са получили учебниците за 1, 2, 5, 6 и 8 клас. Изключение правят само учебниците по английски език на две издателства, които са със сравнително по-малък дял в избора на учителите. Те ще закъснеят до 18-19 септември. Но имайки предвид, че днешният 15 септември е в петък, това няма да попречи на стартирането на учебния процес. Училищата са готови да приемат помагалата и през почивните дни. Така че няма да се налага да има учебници под формата на PDF формат.- Черно-бели учебници е имало и ще има. Ние ще променим наредбата така, че да дадем право на едно издателство да внася само един проект – за едноцветни или многоцветни. И тази година те са били одобрени. Учителите можеха да избират само един от двата варианта. За съжаление имаше неуместно рекламно послание, че това са учебници за деца с по-ниски социални възможности, което провокира обществена реакция. Ние се съобразихме с нея, защото не трябва през образованието да делим децата в един клас. Да, те са различни, но ние не бива да ги разделяме допълнително. Много учебници в по-горен клас не изискват многоцветност и черно-белите учебници ще останат като вариант, ако бъдат избрани от учителите.- Ние реагираме на всеки един сигнал с проверка. Родителите са тези, които могат да алармират за нередности. По закон безплатното образование предвижда да не се събират такси за дейности, финансирани от държавния бюджет. Това обаче се прави доброволно и в много случаи съдържа намек за задължителност и така от солидарност родителите се чувстват задължени. Често това се прави от настоятелството. Не е ясно и каква част от тези средства са трансферирани в бюджета на училищата или детската градина. Настоятелствата са създадени да подпомагат учебните заведения. Част от тях извършват стопанска дейност, а други генерират приходи от ренти. В миналото даренията са се правили чрез настоятелствата и имаме много настоятелства в страната със земеделска земя, но не и училището. В много случаи приходите не постъпват в бюджета на дейността на настоятелството, а в бюджета на училището или детската градина. Налице е обаче законова празнота по отношение на възможността на МОН да осъществява контрол върху средствата на настоятелствата. Това е и причината конкретният сигнал, свързан с парите от курсове в СМГ, да бъде пратен на министъра на финансите.- Споменахте, че планирате да предложите задължителна детска градина за 4-годишните деца. Тази идея обаче беше посрещната с обществена съпротива преди години. Защо решихте отново да я предложите като законодателна промяна?- Международните анализи показват колко е важно децата, особено тези в уязвимите групи, чийто майчин език не е български, да бъдат обхванати в системата на предучилищно образование от ранна детска възраст. Между 3 и 7 години децата в най-голяма степен формират езикови способности. 97% от децата на родителите с висше образование са обхванати в системата на предучилищно образование - между 4 и 5 години. 55% от децата на родителите с образование по–ниско от средно не са обхванати. Ние като общество трябва да решим кое ни е по-важно – да ограничим правото на избор на една малка част от родителите дали да водят децата си на детска градина, или да пресечем с тази мярка възпроизводството на неграмотността между поколенията. Ако едно дете не знае българки на входа на първи клас, е почти невъзможно образователните институции да го включат ефективно в учебния процес. Детската градина в този период дава не само знания и езикови компетентности, но и допълнителна подкрепа като здравна грижа, храна. Много често учителите се явяват заместник на родителите дотолкова, доколкото учат децата на елементарни хигиенни навици – да се обличат, да се къпят.- Като се намали броят на документите за попълване и се облекчат определени процедури, най-вече във връзка със стандарта за приобщаващото образование. Скоро ще изтекат сроковете за обществено обсъждане и ще го предложа за одобрение на Министерски съвет.- Имаме наредба на министъра на здравеопазването, която регламентира кога тя е задължителна. На общините се предоставят средства от държавния бюджет, като се делегира дейността в здравеопазването. Това е разход, който е вън от образователната система. Но в същото време е много важен за образователните институции. В момента наредбата регламентира всяка детска градина с над 60 деца да има медицинско лице и всяко училище с над 600. Започваме преговори във връзка с проектобюджета за следващата и по-следващата година, така че да се осигурят допълнителни средства и тази допълнителна граница да бъде по–ниска. Това не означава, че по-малките детски градини и училища нямат медицински специалисти, но те често комбинират работа в няколко образователни институции. Водим преговори да се осигурят повече средства не само за увеличаване на възнаграждения за здравните кадри, но и за повече кабинети в училища и детски градини.- Това е по-скоро юридически и философски въпрос. От една страна, имаме гледната точка на родителите, от друга - правото на децата да получат общо образование, което пък зависи от родителите. Задължителното образование ни дава моралното право като държава да изискваме от родителите с всички инструменти да осигурят образованието за децата си, защото в противен случай ги лишават от житейски възможности. Всяка една санкция обаче трябва да бъде предшествана от подхода на убеждаване. Точно това правят мобилните екипи в момента - те разговарят с родителите, убеждават ги колко е важно образованието. Вече дори работят на терен, като задачата им е да обхванат децата в системата на предучилищното и училищното образование. Натъкват се на много трудности, обхождат всички места, но се оказва, че голяма част от децата не са на посочения в информационната система адрес. Ще са необходими продължителни усилия, комплексни мерки от страна на различните институции. Ключовите предизвикателства са свързани с обхващането на децата от предучилищна възраст на 5 и 6 години и на тези в прогимназиален и гимназиален етап. Основната причина за проблемите с обхвата са културни, ранните бракове, епизодичната заетост на родители, пътуването. В основата на всички проблеми е отношението към образованието - то не се възприема от някои като ценност.- Образователните институции трябва да провеждат дейности, насочени към намаляване на агресията. Новата година неизбежно ще бъде подчинена на тази тема. Ние ще привлечем като партньори БЧК, изявени личности, с които да работим в каузата за превенцията на насилието. Най-много разчитаме на родителите, защото вярваме, че превенцията на агресията в училище е свързана и с взаимодействието със семейството. Фактор за намаляване на агресията е и включване на децата в системата на предучилищното образование. В детската градина детето се учи да общува, да спазва определени правила в отношенията си с другите. Предприемането на мерки, свързани с превенцията на насилието, трябва да започва още преди постъпването в училище.Красимир Вълчев е роден на 9 юни 1975 годинаМагистър по публични финанси Завършил е Икономически университет – Варна. Преминал е обучение по бюджет и финансово управление в университета „Дяк“ - САЩПрез 2002 г. започва работа в Министерството на финансите, като от 2003 до 2009 година е експерт в дирекция „Държавни разходи“От септември 2009 г. до февруари 2017 г. е главен секретар на МОНОт ноември 2013 г. до август 2014 г., е директор на дирекция „Бюджет и финанси“ в Министерството на външните работиОт април до май 2017 г. е началник на отдел в дирекция „Финансиране на общините“ в Министерството на финансите\n \n\n\n                    ", "date": "2017.09.15", "title": "Коренът на проблемите е, че образованието не се възприема от някои като ценност"}
{"url": "http://www.monitor.bg/a/view/56776-%D0%9A%D0%9D%D0%94%D0%A0-%D1%81-%D0%BF%D0%BE%D1%80%D0%B5%D0%B4%D0%BD%D0%B0-%D1%80%D0%B0%D0%BA%D0%B5%D1%82%D0%B0-%D0%BD%D0%B0%D0%B4-%D0%AF%D0%BF%D0%BE%D0%BD%D0%B8%D1%8F/", "text": "\n                    КНДР изстреля в петък поредната си балистична ракетата, която прелетя около 3700 км, а траекторията на полета й достигна височина от 770 км. Комитетът на началник-щабовете на Южна Корея съобщи, че изстрелването е станало от района около Пхенян. Ракетата е прелетяла над северния японски остров Хокайдо към Тихия океан и е паднала около 2000 км източно от нос Еримо.Не се съобщава за нанесени поражения или за паднали отломки от ракетата. Във връзка с изстрелването на ракетата жители на североизточната част на Япония бяха призовани да се укрият в масивни сгради и мазета. Освен това от се призовават да уведомят полицията за евентуално падане на отломки от ракетата. Това е шестият път от 1998 г., когато изстреляна от КНДР ракета прелита над японска територия. Във връзка с поредното ракетно изпитание на КНДР, Япония спешно свиква Съвета за национална сигурност, на който да се обсъди цялата информация и евентуалният отговор.\n                    ", "date": "2017.09.15", "title": "КНДР с поредна ракета над Япония"}
{"url": "http://www.monitor.bg/a/view/66996-%D0%A4%D1%8A%D1%80%D0%B3%D0%B8-%D0%B8-%D0%94%D0%B6%D0%BE%D1%88-%D0%94%D1%8E%D0%B0%D0%BC%D0%B5%D0%BB-%D1%81%D0%B5-%D1%80%D0%B0%D0%B7%D0%B4%D0%B5%D0%BB%D0%B8%D1%85%D0%B0/", "text": "\n                    Фърги и Джош Дюамел обявиха, че се разделят, осем години след като си казаха заветното „да“. Новината съобщиха самите звезди, които публикуваха официално изявление. В него певицата и актьорът признават, че са тръгнали по различни пътища по-рано тази година. „С цел да дадем възможност на нас и нашето семейство да се приспособим, запазихме раздялата си в тайна от публичното пространство. Ние сме и винаги ще бъдем свързани от подкрепата един към друг и към нашето семейство“, обясниха Фърги и Дюамел, които са горди родители на 4-годишния Аксел. Искрата между тях пламна през 2004 г. на сета на сериала „Лас Вегас“, в който актьорът играеше главна роля. Двамата се сгодиха три години по-късно, а под венчилото минаха през януари 2009 г.\n                    ", "date": "2017.09.15", "title": "Фърги и Джош Дюамел се разделиха"}
{"url": "http://www.monitor.bg/a/view/34863-%D0%92%D0%B5%D1%80%D0%BE%D0%BD%D0%B8%D0%BA%D0%B0-%D0%A1%D1%82%D0%B5%D1%84%D0%B0%D0%BD%D0%BE%D0%B2%D0%B0-%D1%81%D0%BF%D0%B0%D1%81%D1%8F%D0%B2%D0%B0-%D0%B0%D0%BD%D0%BE%D1%80%D0%B5%D0%BA%D1%81%D0%B8%D1%87%D0%BA%D0%B8-%D0%BF%D0%BE%D0%B4-%D0%BA%D0%BE%D1%80%D0%BE%D0%BD%D0%B0%D1%82%D0%B0-%D0%BD%D0%B0-%D0%9C%D0%B8%D1%81-%D0%A1%D0%B2%D1%8F%D1%82/", "text": "Красавицата ще представи страната ни на престижния международен конкурс през ноември в Китай\n                    Да подаде ръка на момичетата, страдащи от анорексия – с тази кампания ще се заеме новоизбраната „Мис Свят България“ Вероника Стефанова. 25-годишната красавица бе коронована на тържествена церемония в Rainbow Plaza вчера, а с каузата си се заема много преди да се яви на кастинг за титлата. „Самата  а преодоляването му беше изключително тежко. Искам да кажа на всички, които се борят с анорексия, че числото, което изписва кантарът, не е по-важно от тях самите. Нека оползотворят времето, в което мислят за „перфектната“ фигура, в мечти, защото наистина – само това е важно“, категорична бе пред „Монитор“ Вероника. Тя ще представи страната ни на престижния международен конкурс на 18 ноември в Китай, а трескавата подготовка тепърва предстои. „Ще имам спортни тренировки, ще трябва да разработя в по-голяма дълбочина и кампанията си като кръг от „Мис Свят“, обясни още Стефанова, която разговаря с анорексички и техните родители от поне две години.Ден, след като грабна короната, еуфорията все още не напуска Вероника. Първият човек, с който споделя радостта си, е приятелка сред останалите претендентки, която определи като неин своеобразен талисман. „Нямах търпение да се видя и с майка ми, която също беше в залата“, споделя моделът, чиито хобита варират от класически балет до футбол и автомобилизъм. Чаровната блондинка не се поддава и на клишето за „традиционна миска“, като вече има диплома за завършен бакалавър в специалност „Политически науки“.  по „Международни икономически отношения“.Бляскавата церемония излъчи победителка и за втория най-голям конкурс за красота в света - „Мис Вселена“. Българката, която ще защитава честта на страната ни в Америка по време на тазгодишното му издание, е 18-годишната Мира Симеонова. Победителките бяха избрани от авторитетно жури, начело на което застана единствената нашенка, дефилирала и на двата конкурса – Венета Кръстева. В трудното решение й помагаха още модният спец Любо Стойков, бизнесдамата Мария Бонева, певицата Марина Кискинова, дизайнерът Стоян Радичев и др. Вечерта бе открита от чувствените танци на Памбос и възпитаници на неговата школа. Приглушени светлини и рокли с фолклорни мотиви, дело на Светла Димитрова, белязаха и ефектната първа поява на кандидатките, които разцъфнаха като цветя на издигаща се на сцената платформа.\n\n\n                    ", "date": "2017.09.15", "title": "Вероника Стефанова спасява анорексички под короната на „Мис Свят“"}
{"url": "http://www.monitor.bg/a/view/42918-%D0%9E%D1%82%D0%B1%D0%BE%D1%80%D1%8A%D1%82-%D0%BD%D0%B0-%D0%A2%D0%BE%D0%BD%D0%B8-%D0%97%D0%B5%D1%82%D0%BE%D0%B2%D0%B0-%D0%BF%D1%80%D0%B5%D0%B3%D0%B0%D0%B7%D0%B8-%D0%B8-%D0%B1%D1%80%D0%B0%D0%B7%D0%B8%D0%BB%D0%BA%D0%B8%D1%82%D0%B5/", "text": "Новият регламент пасна идеално на българките\n                    Женският национален отбор по волейбол на България до 23 години, воден от старши треньора Антонина Зетова, стигна само на крачка от топ 4 на световното първенство в Словения.Нашите оглавиха класирането в група В, след като записаха изненадваща победа с 4:0 гейма (10, 5, 14, 9) над лидерките в класирането от Бразилия. Този резултат беше приет като истинска сензация дори и в коментарите в официалния сайт на Международната федерация (FIVB). С него волейболистките ни излязоха начела в групата с 11 точки от 4 победи, следвани от тима на Турция с 9 т. (3:1) и Бразилия - 9 (3:1). Така кой ще продължи директно на полуфиналите към битката за медалите, където играят първите два тима от двете групи, остава да се решава в последните срещи в групата тази вечер: България – Турция и Бразилия - Куба. Единствената загуба на туркините е от Бразилия с 1:4 гейма.Новият регламент - игра до спечелване на 4 от 7 гейма и всеки гейм до 15-а точка (с 2 разлика) явно пасна отлично на българския отбор, въпреки първоначалните съмнения. В Словения състезателките на Зетова са безпогрешни до момента. В другата група - А, водач е Словения с 12 т. (4:0), пред Доминиканската република - 8 и Китай - 6 т.Срещу Бразилия най-резултатна за нашите беше Гергана Димитрова с 12 точки. Мирослава Паскова (1 блок, 2 аса) и Мария Данчева (2 блока, 3 аса) добавиха по 9 точки, а 5 има Ивета Станчулова. За Бразилия с 10 т. топреализатор стана Лорейн Тейшейра.\"В първите два гейма Бразилия направи много грешки, коментира Антонина Зетова след успеха. - Моят отбор беше доста развълнуван и готов да играе силно. Много се гордея с моите момичета. Днес показаха колко добре могат да играят. Мисля, че най-накрая намерихме нашия ритъм и нашата игра.\"\"Много съм щастлив, че се движим към полуфиналите, каза пък капитанката Гергана Димитрова. - Нямам думи. Това не се случвало с отбора ни от години. Никога не сме вярвали, че можем да победим Бразилия в предварителни серии.\"\"България игра много добре, отчете бразилският треньор Вагнер Копини. - Ние се представихме под нивото си и последстията бяха в тази загуба.\"\n\n\n                    ", "date": "2017.09.15", "title": "Отборът на Тони Зетова прегази и бразилките"}
{"url": "http://www.monitor.bg/a/view/55329-%D0%90%D1%80%D1%81%D0%B5%D0%BD%D0%B0%D0%BB-%D0%BE%D0%B1%D1%8A%D1%80%D0%BD%D0%B0-%D0%9A%D1%8C%D0%BE%D0%BB%D0%BD-%D0%B3%D0%B5%D1%80%D0%BC%D0%B0%D0%BD%D1%86%D0%B8%D1%82%D0%B5-%D0%BF%D0%BE%D1%87%D1%83%D0%BF%D0%B8%D1%85%D0%B0-%D0%9B%D0%BE%D0%BD%D0%B4%D0%BE%D0%BD/", "text": "„Милан” се завърна с 5:1, загуба за Мъри Стоилов\n                    „Арсенал” обърна с 3:1 „Кьолн” в мача на вечерта в Лига Европа, който прикова вниманието най-вече заради безредиците на и извън стадиона. Гостите водеха с 1:0, но играчите на Арсен Венгер успяха да вземат трите точки след голове през второто полувреме.Двубоят на „Емиратс” започна с над един час закъснение заради зулумите на 20-те хиляди германски фенове, които се изсипаха в Лондон. Проблемите бяха очаквани, тъй като от „Арсенал” отпуснаха едва 3000 билета, а останалите запалянковци пробваха да се докопат до трибуните с насилие. Те на няколко пъти щурмуваха групово входовете, като се наложи полицията да ги разпръсва със сълзотворен газ. Тези пък, които успяха да влязат вътре на стадиона, заформиха бой със стюардите. Из целия град имаше сбивания и потрошени заведения, в които гостите са се засичали с местни запалянковци. „Когато видях какво става извън стадиона и на трибуните, бях убеден, че този мач никога няма да започне. Не знам как тези фенове са успели да влязат на стадиона и да се смесят с нашите”, изумен бе Арсен Венгер. В крайна сметка петима ултраси на „козлите” бяха арестувани, а трима са в болница с различни наранявания. От УЕФА обявиха, че ще разследват инцидентите.Вечерта в Лига Европа бе и официалното завръщане на „Милан” в турнирите на Стария континент. „Росонерите” не разочароваха феновете си и стартираха с разгромно 5:1 като гости на „Аустрия” (Виена). Хеттрик за италианския колос заби младият португалски нападател Андре Силва (10, 20, 57), а останалите две попадения за гостите бяха дело на направилия много силен мач Хакан Чалханоглу (7) и на Сусо (64).Емоциите на старта обаче бяха негативни за българския треньор на „Астана” Станимир Стоилов. Неговият тим удържаше 1:1 като гост на испанския „Виляреал”, но с два бързи гола в самия край на мача домакините взеха своето.Вечерта в Лига Европа счупи и любопитен рекорд, след като португалският „Витория” (Гимараеш) излезе на терена срещу „Ред Бул” (Залцбург) без нито един европеец. Мачът завърши 1:1, а в състава на домакините имаше четирима бразилци, двама колумбийци, котдивоарец, перуанец, ганаец, венецуелец и уругваец.Група \"А\": Славия Прага (Чех) - Макаби Тел Авив (Изр) 1:0, Виляреал (Исп) - ФК Астана (Каз) 3:1Група \"B\": Динамо Киев (Укр) - Шкендербеу (Алб) 3:1, Йънг Бойс (Швейц) - Партизан Белград (Сър) 1:1Група \"C\": Хофенхайм (Гер) - Брага (Пор) 1:2, Истанбул Башакшехир (Тур) – Лудогорец 0:0Група \"D\": Аустрия Виена (Авс) - Милан (Ит) 1:5, Риека (Хър) - АЕК Атина (Гър) 1:2Група \"E\": Аполон Лимасол (Кип) - Олимпик Лион (Фр) 1:1, Аталанта (Ит) - Евертън (Анг) 3:0Група \"F\": ФК Копенхаген (Дан) - Локомотив М (Рус) 0:0, Злин (Чех) - Шериф Тираспол (Мол) 0:0Група \"G\": ФК ФКСБ (Рум) - Виктория Пилзен (Чех) 3:0, Апоел Беер Шева (Изр) - Лугано (Швейц) 2:1Група \"Н\": Цървена звезда (Сър) - БАТЕ Борисов (Блрс) 1:1, Арсенал (Анг) - Кьолн (Гер) 3:1Група \"I\": Олимпик Марсилия (Фр) - Коняспор (Тур) 1:0, Витория Гимараеш (Пор) - Залцбург (Ав) 1:1Група \"J\": Херта Берлин (Гер) - Атлетик Б (Исп) 0:0, Зоря (Укр) - Йостерсунд (Шв) 0:2Група \"К\": Витес (Хол) - Лацио (Ит) 2:3, Зулте-Варегем (Бел) - Ница (Фр) 1:5Група \"L\": Вардар Скопие (Мак) - Зенит (Рус) 0:5, Реал Сосиедад (Исп) - Розенборг (Нор) 4:0\n\n\n                    ", "date": "2017.09.15", "title": "„Арсенал” обърна „Кьолн”, германците почупиха Лондон"}
{"url": "http://www.monitor.bg/a/view/5193-%D0%94%D0%B0%D1%83%D0%BC-%D0%BD%D0%B0%D0%BF%D1%83%D1%81%D0%BA%D0%B0-%D1%80%D1%83%D0%BC%D1%8A%D0%BD%D1%81%D0%BA%D0%B8%D1%82%D0%B5-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%B8/", "text": "\n                    Германският специалист Кристоф Даум напусна поста селекционер за румънския национален отбор по футбол след провала в световните квалификации.\"Днес подписах документите за разтрогване на договора ми. Исках да приключа нещата възможно най-бързо\", коментира Даум за ДПА.63-годишният германец води състава в последните 15 месеца, но Румъния спечели сама два от осемте си мача в световните квалификации и два кръга преди края загуби шансове за класиране на Мондиал 2018 в Русия.Даум заяви, че от Румънската футболна федерация все още не са определили неговия заместник, но искат да назначат местен специалист. За фаворит за поста е считан наставникът на „Клуж“ и бивш румънски национал Дан Петреску.В същото време футболната федерация на Саудитска Арабия назначи Едгардо Бауса за национален селекционер, след като преговорите за нов договор с настоящия треньор Берт ван Марвайк пропаднаха. Аржентинецът ще води отбора на световното първенство в Русия догодина.\"Бауса ще бъде национален селекционер в следващия цикъл, включващ световното първенство в Русия и подготовката за самия Мондиал\", обявиха от федерацията.Ван Марвайк класира страната за пети път на световни финали и първи от 2006 г. насам, но неговият договор изтича в края на квалификациите в зона Азия.\n\n\n                    ", "date": "2017.09.15", "title": "Даум напуска румънските национали"}
{"url": "http://www.monitor.bg/a/view/67580-%D0%97%D0%B0%D1%89%D0%B8%D1%82%D0%BD%D0%B8%D0%BA-%D0%BF%D0%BE%D0%B8%D1%81%D0%BA%D0%B0-%D0%B4%D0%B0-%D1%81%D0%B8-%D1%85%D0%BE%D0%B4%D0%B8-%D0%BE%D1%82-%D0%91%D0%B0%D1%80%D1%81%D0%B0/", "text": "\n                    Десният краен защитник на „Барселона“ Алейш Видал вече е твърдо решен да си търси нов отбор. Футболистът остана на пейката през почти целия минал сезон, а сега продължава да е резерва и при новия треньор Ернесто Валверде.Видал е провел разговор с Валверде, който го е насърчил да продължава да работи, за да възвърне формата си. Десният бек бе желан от „Валенсия“ в последните дни от трансферния прозорец, но до сделка не се стигна.Ако Видал напусне, в полузащитата на „Барса“ ще се отвори място за още един човек, тъй като се очаква Серхи Роберто да заиграе като десен защитник, както правеше през миналия сезон.Очаква се обаче Видал да е сред титулярите в утрешния мач с „Хетафе“ от Примера дивисион, тъй като наставникът на каталунците Ернесто Валверде е решил да излезе с коренно различен състав от този при победата с 3:0 над „Ювентус“. В отбрана освен него ще излязат още двама нови - Дин и Масчерано, а в средата на терена ще се появят Денис Суарес, Паулиньо и Андре Гомес или Серхи Роберто. Единствено в атака се очаква Меси и Луис Суарес да запазят титулярното място, но Валверде ще умува дали до тях да застане Дембеле или Деулофеу.\n\n\n                    ", "date": "2017.09.15", "title": "Защитник поиска да си ходи от „Барса“"}
{"url": "http://www.monitor.bg/a/view/25890-%D0%A5%D0%BE%D0%BB%D0%B0%D0%BD%D0%B4%D1%81%D0%BA%D0%B8-%D0%B8-%D1%80%D1%83%D1%81%D0%BA%D0%B8-%D0%B4%D0%B5%D1%80%D0%B1%D0%B8%D1%82%D0%B0-%D0%BF%D0%BE-%D1%81%D0%BF%D0%BE%D1%80%D1%82%D0%BD%D0%B8%D1%82%D0%B5-%D0%BA%D0%B0%D0%BD%D0%B0%D0%BB%D0%B8-%D0%BD%D0%B0-%D0%9C%D1%82%D0%B5%D0%BB/", "text": "\n                    Класическото дерби на Холандската Ередивизи между ПСВ Айндховен и „Фейенорд“ е перлата в богатата на събития уикенд програма на спортните канали на Мтел.Актуалните шампиони от Ротердам гостуват в Айндховен след перфектен старт в шампионата – 4 победи от 4 мача и ще се опитат да запазят лидерската си позиция. От своя страна пък възпитаниците на Филип Коку регистрираха първо поражение за годината в миналия кръг – загуба с 0:2 на гости на „Хееренвеен“. Класическият сблъсък ПСВ Айндховен – „Фейенорд“ е на 17 септември и ще се предава пряко по Mtel Sport 1 от 17:45 часа.Поредният кръг на руската Премиер лига също предлага интригуващи сблъсъци. В събота от 16:30 часа Георги Миланов и неговите съотборници от ЦСКА (Москва) приемат съседите си по класиране „Ростов“, като и двата тима са в подножението на върха с по 16 точки. Отново в събота, от 19:00 часа, закъсалият „Анжи“ посреща „Краснодар“. И двата двубоя ще се предават пряко в ефира на Mtel Sport 1.Националният отбор на България по плажен футбол ще изиграе в събота и неделя своите последни мачове на финалите на Европейската лига в Терачина (Ит). Всички най-интересни мачове, включително и тези на родните ни национали, ще се излъчат по Mtel Sport 1 и Mtel Sport 2.В ранната неделна сутрин, от 5:00 часа по Mtel Sport 2, феновете на ММА ще се насладят на битките от UFC Fight Night 116 в Питсбърг. Най-голям интерес предизвиква централният мач на галавечерта между двама бивши шампиони в средна категория – Люк Рокхолд и Дейвид Бранч. Подгряващите сблъсъци обещават да бъдат много интересни, като в тях ще видим битките Майк Пери–Алекс Рейес, както и Ектор Ломбард–Антъни Смит.Феновете на моторните спортове също ще имат своята доза адреналин през уикенда. Състезанието на пистата Чикаголенд във Ветровития град дава начало на Плейофите в NASCAR. 16-те най-добри пилота през сезона влизат във финалната битка, като шампионът от редовния сезон Мартин Трюекс младши има малка преднина пред останалите заради 15-те точки бонификация от завоюваната титлата. Стартът от Чикаго е в неделя от 22:00 часа, пряко по Mtel Sport 1.В неделя от 18:00 часа, по Mtel Sport 2, любителите на тениса пък ще могат да проследят пряко финала на женския турнир в Квебек, където водачка в основната схема е чехкинята Луцие Шафаржова.\n\n\n                    ", "date": "2017.09.15", "title": "Холандски и руски дербита по спортните канали на Мтел"}
{"url": "http://www.monitor.bg/a/view/85816-%D0%A5%D0%B5%D1%80%D0%BE-%D0%9C%D0%B0%D1%87%D1%8A%D1%82-%D1%81-%D0%A5%D0%BE%D1%84%D0%B5%D0%BD%D1%85%D0%B0%D0%B9%D0%BC-%D1%80%D0%B5%D1%88%D0%B0%D0%B2%D0%B0-%D0%B2%D1%81%D0%B8%D1%87%D0%BA%D0%BE/", "text": "Тъжни сме, призна треньорът на турците\n                    Следващият мач на „Лудогорец” ще е решаващ за евроамбициите на българския шампион. Това призна треньорът на „орлите” Димитър Димитров-Херо след равенството 0:0 срещу „Истанбул” на старта в Лига Европа. В следващия си двубой „Лудогорец” приема фаворита в групата „Хофенхайм” в Разград. Германският тим изненадващо загуби с 1:2 като домакин на „Брага” и ще е пределно мотивиран да поправи грешката си с успех в България.Херо бе доволен от точката в Турция, но предупреди, че истинското препятствие за тима му тепърва предстои. „Справедлив е този резултат, коментира треньорът на „орлите”. - Най-чистата ситуация беше за нас, стартирахме слабо, но след това имахме опасни удари. Напрежението си каза думата в тази среща. С Марселиньо и Мисиджан щеше да е много по-опасна атаката, те липсваха на отбора. В следващия кръг се изправяме срещу един много силен отбор. Не е случайно, че „Хофенхайм” победиха „Байерн”. Този мач ще е ключовият за нас. Ако победим в Разград срещу „Хофенхайм”, ще имаме големи шансове да прескочим групата”, добави още той.„Мисиджан и Марселиньо ни липсваха, но се надявам в следващия мач да са на линия и ще бъде много различно”, коментира темата и халфът Абел Анисе. За двубоя с „Хофенхайм” бразилецът с български паспорт се завръща, след като заради наказание не игра на стадион „Фатих Терим”.Треньорът на „Истанбул” Абдула Авджъ пък засипа със суперлативи представянето на „Лудогорец” и призна, че играчите му са тъжни след домакинското равенство. \"Футболистите тъгуват в съблекалнята така, все едно са загубили финал. Нормално е, защото изградихме навик да побеждаваме. Знаехме, че ще се изправим срещу добър отбор, който има опит в подобни мачове. Съперникът от шест години играе редовно в Европа и умее много добре да преминава от защита към контраатака. В крайна сметка „Лудогорец” взе това, за което дойде”, допълни спецът.\n\n\n                    ", "date": "2017.09.15", "title": "Херо: Мачът с „Хофенхайм” решава всичко"}
{"url": "http://www.monitor.bg/a/view/84234-%D0%9C%D0%B8%D1%81%D0%B8%D0%B4%D0%B6%D0%B0%D0%BD-%D0%BD%D0%B5-%D0%B8%D1%81%D0%BA%D0%B0%D0%BB-%D0%B4%D0%B0-%D0%BF%D1%80%D0%B5%D0%BF%D0%BE%D0%B4%D0%BF%D0%B8%D1%88%D0%B5/", "text": "\n                    Вирджил Мисиджан не попадна в групата за мача в Истанбул от Лига Европа, тъй като е отказал да преподпише с клуба, съобщи sportal.bg. Настоящият контракт на играча изтича през лятото на 2018 г. и поради тази причина ръководството на \"орлите\" е започнало инициатива да задържи звездата, предлагайки му нов договор.Мисиджан обаче е отказал офертата и именно поради тази причина е бил изваден от групата за двубоя. От „Лудогорец“ са категорични, че ще разчитат на играчи, които са ангажирани с клуба за по-дълъг период от време.За холандеца са инвестирани доста средства досега. Той беше привлечен от „Вилем II“ срещу сериозна сума пари и е сред най-скъпоплатените звезди на тима.„Имаме разговори с Мисиджан, а освен това има и спортно-технически причини, за да не попадне в групата за мача в Истанбул“, бе лагокинеч по темата изпълнителният директор на „Лудогорец“ Ангел Петричев.\n\n\n                    ", "date": "2017.09.15", "title": "Мисиджан не искал да преподпише"}
{"url": "http://www.monitor.bg/a/view/60105-%D0%A5%D0%B5%D0%BB%D0%B8%D0%BA%D0%BE%D0%BF%D1%82%D0%B5%D1%80-%D0%BE%D1%82%D0%BA%D0%B0%D1%80%D0%B0-%D0%90%D0%BD%D0%B4%D1%80%D0%B5%D0%B0-%D0%91%D0%BE%D1%87%D0%B5%D0%BB%D0%B8-%D0%B2-%D0%B1%D0%BE%D0%BB%D0%BD%D0%B8%D1%86%D0%B0/", "text": "\n                    Италианският тенор Андреа Бочели получи травма , след като падна от кон в родния си град Лаятико. На мястото на инцидента пристигнаха линейка и хеликоптер, а певецът беше откаран в болница в Пиза. „Мили приятели, искам да бъдете сигурни, че се чувствам чудесно. Беше едно обикновено падане от кон. Прегръщам ви!“, написа 58-годишната звезда в социалните мрежи. Според сведения, дадени на TMZ от говорителя на Бочели, тенорът е вече изписан от болничното заведение.\n\nЕздата е само едно от заниманията, с които разпуска певецът. Свободното си време той запълва още с уиндсърфинг и ски.\n\nБочели, който ослепява на 12 г. заради глаукома, трябваше да представи филм, вдъхновен от автобиографията му „Музиката на тишината“, тази неделя. Дали ще успее да изпълни ангажимента си обаче предстои да се разбере. В лентата ролята на тенора е поверена на младия британски актьор Тоби Себастиан. С участие се разписва и Антонио Бандерас.\n                    ", "date": "2017.09.15", "title": "Хеликоптер откара Андреа Бочели в болница"}
{"url": "http://www.monitor.bg/a/view/8998-%D0%A3%D0%B8%D0%BA%D0%B5%D0%BD%D0%B4-%D0%BE%D1%82%D0%BB%D0%B0%D0%B3%D0%B0%D0%BB-%D0%BA%D0%BE%D0%BD%D1%86%D0%B5%D1%80%D1%82%D0%B8-%D0%B7%D0%B0%D1%80%D0%B0%D0%B4%D0%B8-%D1%82%D1%80%D0%B0%D0%BD%D1%81%D0%BF%D0%BB%D0%B0%D0%BD%D1%82%D0%B0%D1%86%D0%B8%D1%8F%D1%82%D0%B0-%D0%BD%D0%B0-%D0%A1%D0%B5%D0%BB%D0%B5%D0%BD%D0%B0/", "text": "\n                    Ден, след като Селена Гомес призна, че е претърпяла трансплантация на бъбрек това лято, стана ясно, че приятелят й - канадският певец Уикенд, е отложил част от концертите, част от световното му турне. Причина за решението да промени датите на изявите си било желанието му да подкрепи любимата си в трудния момент, разкриват от EW.\n\n„Наясно съм, че някои от феновете ми забелязаха, че не се появявах никъде през лятото и се чудят защо не промотирам новата си музика, с която много се гордея. Разбрах, че имам нужда от трансплантация на бъбрек заради лупуса и се възстановявах.“, написа Гомес в социалните мрежи, с което разкри, че се е подложила на хирургическа интервенция. Изпълнителката на Who Says е получила бъбрек от най-добрата си приятелка - актрисата Франча Райса. В момента певицата се чувства добре и е заета със снимките на нов филм на Уди Алън в Ню Йорк. Звездата от „Още една история за Пепеляшка“ грабна главната роля в следващия проект на американския режисьор, чийто сюжет по традиция се пази в тайна. С участие в третата продукция на Алън под шапката на Amazon Studios ще се разпишат още русокосата красавица Ел Фанинг („Господарка на злото“) и 21-годишният актьор Тимъти Шаламей (тв сериала „Вътрешна сигурност“).\n                    ", "date": "2017.09.15", "title": "Уикенд отлагал концерти заради трансплантацията на Селена"}
{"url": "http://www.monitor.bg/a/view/18949-%D0%94%D0%B0%D1%80%D0%B0-%D0%BF%D0%BE%D0%B4%D0%B3%D1%80%D1%8F%D0%B2%D0%B0-massari-%D1%81-%D0%B3%D0%BE%D1%80%D1%8F%D1%89%D0%B0-%D0%BA%D0%BE%D1%81%D0%B0/", "text": "\n                    С коса, в която ще „горят“ пламъци ще излезе на сцената Дарина Йотова-Дара по време на дългоочаквания концерт на Coca-Cola The Voice Happy Energy Tour. Ексцентричната си визия изпълнителката на „К'во не чу“ ще представи за първи път тази събота на площад „Александър Батенберг“, където от 19 ч. ще започне шоуто. В него ще се включат и други родни певци, станали част от музикалната обиколка това лято - „СкандаУ“, VenZy, DJ Дончо, балет Nova, Пламен и Иво, Михаела Маринова, Кристиан Костов, Поли Генова, Михаела Филева, Pavell & Venci Venc', Мария Илиева, Тита и Криско. Кулминацията на вечерта ще бъде гарантирана от 30-минутния сет на поп звездата Massari. Певецът с ливанско-канадски корени ще изпълни за първи път у нас световните си хитове So Long и Done Da Da, като ще представи и други свои авторски парчета.Междувременно всички фенове, които участват във Facebook игрите на  и  ще имат шанс да спечелят пропуск, който да ги постави на метри, както от любимите им български изпълнители, така и от Massari.\n\n\n                    ", "date": "2017.09.15", "title": "Дара подгрява Massari с „горяща“ коса "}
{"url": "http://www.monitor.bg/a/view/56947-%D0%94%D0%B2%D0%B5-%D0%B6%D0%B5%D0%BD%D0%B8-%D0%B7%D0%B0-150%D0%B8-%D0%BF%D1%8A%D1%82-%D1%81%D0%B8-%D0%B4%D0%B5%D0%BB%D1%8F%D1%82-%D0%93%D0%B5%D1%80%D0%BE/", "text": "\n                    Всенародният любимец Герасим Георгиев-Геро за 150-и път ще лавира между две жени на сцената в спектакъла „Между два стола“ по пиесата на Рей Куни – една от най-смешните комедии на ситуациите, играни от втората половина на ХХ век насам. Продукцията е на ДТ „Стефан Киров“ - Сливен, но, както му е ред, юбилейното представление ще гостува пред по-широка публика в столичния театър „Сълза и смях“ на 22 септември.\n\nДействието в „Между два стола“ се развива в Лондон, но историята би могла да се случи навсякъде по света и режисьорът Васил Василев е убеден, че е напълно съзвучна с положението на българите в момента. Героят на Геро – таксиметровият шофьор Джон, изпада в ситуация, в която са бивали милиони мъже в Лондон, Токио, Рим, София, Сливен или където и да било другаде в нашето лъжовно време. Той се разкъсва „между два стола“ - между двете си жени, и се опитва да направи правилния избор. В един момент ще се наложи двете дами едновременно да звънят в полицията, което ще отключи множество забавни недоразумения. Гост-режисьорът смята за попадение в десетката общата работа с Геро и сливенските артисти. В пиесата няма главни и второстепенни роли – на голямата столична звезда достойно партнират колегите му от сливенската трупа Николина Янчева, Вяра Начева, Ивайло Гандев, Августин Демерджиев, Димитър Марков. В спектакъла, който от 6 години жъне овации из страната, има и един дебют – на младата сценографка Милена Стоянова.\n\nПрез 2018 г. градът под Сините камъни ще отбележи 100-годишнината от създаването на първата професионална театрална трупа там.\n                    ", "date": "2017.09.15", "title": "Две жени за 150-и път си делят Геро"}
{"url": "http://www.monitor.bg/a/view/1986-%D0%91%D0%B5%D0%BB%D0%B0-%D0%A5%D0%B0%D0%B4%D0%B8%D0%B4-%D0%B1%D1%80%D0%B0%D0%BD%D0%B8-%D0%BF%D0%B0%D0%BF%D0%B0%D1%80%D0%B0%D0%BA-%D0%BE%D1%82-%D0%B1%D0%BE%D0%B4%D0%B8%D0%B3%D0%B0%D1%80%D0%B4%D0%B0-%D1%81%D0%B8/", "text": "\n                    Супермоделът Бела Хадид скочи на бодигарда си, след като той избутал грубо папарак. Сцената се разиграла пред Spring Studio в Ню Йорк, където бе представена колекцията на модния дизайнер Майкъл Корс. На изхода на сградата 20-годишната красавица била причаквана от група фотографи, сред които се откроявали и жени. Именно представителка на нежния пол станала и обект на гнева на бодигарда. „Хей! Може ли да не я пипаш?“, обърнала се Хадид към своя охранител, след което попитала жената дали се чувства добре.\n\nПапаракът е част от екипа на американския сайт refinery29.com, откъдето обясниха, че техният „уличен фотограф“ е изпаднал в шок, след въпросното нападение. „Наистина буди уважение фактът, че Бела смята, че нейното тяло не е по-важно от това на другите хора“, откровеничи жената. Хадид получи поздравления и от феновете си, след като видео от инцидента бе качено в интернет.\n                    ", "date": "2017.09.15", "title": "Бела Хадид брани папарак от бодигарда си"}
{"url": "http://www.monitor.bg/a/view/43609-%D0%94%D0%B6%D0%BE%D1%80%D0%B4%D0%B6-%D0%9A%D0%BB%D1%83%D0%BD%D0%B8-%D0%BF%D0%BB%D0%B0%D1%87%D0%B5-%D0%BF%D0%BE-%D1%87%D0%B5%D1%82%D0%B8%D1%80%D0%B8-%D0%BF%D1%8A%D1%82%D0%B8-%D0%BD%D0%B0-%D0%B4%D0%B5%D0%BD/", "text": "\n                    Холивудският ас Джордж Клуни призна, че „замества“ 3-месечните си близнаци в плаченето. „Те не ронят сълзи. Аз го правя вместо тях, и то – по четири пъти на ден. Толкова съм уморен!“, намигна звездата.\n\nЗаедно със съпругата му Амал посрещнаха малките Александър и Ела в началото на месец юни. „Кръстник съм на 20 деца на приятели, но нямах никаква представа колко по-сложно е, когато отглеждаш близнаци“, признава още актьорът от „Бандата на Оушън“. Той е категоричен, че майка им се справя като истински „лекоатлет“ в грижите за малките. Макар че щастливите родители се зарекоха да нямат повече деца заради напредналата си възраст, преди броени дни се появиха слухове, че двамата очакват трета рожба. Засега обаче няма официална информация дали това е така.\n\nНосителят на „Оскар“ и 39-годишната красавица си казаха заветното „да“ през 2014 г. Семейството прекарва лятото край прочутото италианско езеро Комо. Те са отседнали в имение в селцето Лалио, което Клуни закупи преди 10 години. То се състои от две старинни къщи на по три етажа, които са заобиколени от красив парк.\n                    ", "date": "2017.09.15", "title": "Джордж Клуни плаче по четири пъти на ден"}
{"url": "http://www.monitor.bg/a/view/75816-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-16-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8-%D1%81%D1%8A%D0%B1%D0%BE%D1%82%D0%B0/", "text": "\n                    Овен 21 март – 20 април\n\n \n\nДнес е точният съвпад на Меркурий с вашата управляваща планета Марс. Аспектът провокира спорове, желание да се сложи сол в раната, да се правят забележки, да се провокира и общественото мнение с агресивни изказвания и изяви. Лесно се губи енергия в разправии. Където се съберат много хора ще има надвикване и желание да се излезе с едни гърди напред пред другите. Търсете хубавото в околните. Всеки си има кусури. Маските падат. Няма идеален човек и идеална връзка, но е по добре да ги имаме до себе си в тези тежки времена.\n\n \n\nТелец 21 април - 20 май\n\n \n\nКритичен ден. Очертават се конфликти с близки, шефове и приятели. Стремежът за надмощие и желането да доминирате в средата си ще ви сблъска челно с признати и непризнати авторитети. Лесно се влиза в спорове, плетат се интриги. Бъдете внимателни в изказванията си. По добре замълчете вместо да обидите някого и после да се чудите как да оправите нещата. Не се препоръчва активна работа. Почивайте повече, не се товарете с несвойствени задачи. Вероятни са хипертонични кризи. Прекратете вредни и разболяващи връзки.\n\n \n\nБлизнаци 21 май – 21 юни\n\n \n\nТочният съвпад на Меркурий и Марс в знака на нехармоничната ви Дева ще ви изправи пред недоволството на колеги и подчинени. И у дома няма да има мир. Ще ви поставят условия дори и тези, които още не са се научили добре да говорят. На всички нива в живота ви ще има опити да ви надвикат, надприказват и притеснят с неудобни въпроси. Стойте далече от шума на тълпата. Не планирайте участие в дебати и публични мероприятия. Не се изказвайте неподготвени и не позволявайте да ви провокират.\n\n \n\nРак 22 юни – 21 юли\n\n \n\nНе се захващайте за работа, която изисква отдаване на много енергия или непредвидени разходи на пари, средства и материали. Не се препоръчва работа в екип. Всеки тегли чергата към себе си. Склонни сме да търсим грешките за всичко в другите, а своите ще се опитаме да прикрием. Необходимо е да се прекратят връзки, които ви натоварват и смучат енергийния ви потенциал. Сега е момента да посетите капацитет в интересуващата ви област и да се посъветвате на четири очи. Не споделяйте свои и чужди тайни.\n\n \n\nЛъв 22 юли – 22 август\n\n \n\nАко прецените трезво ситуацията и не позволите на околните да ви разконцентрират, ще направите силен ход и ще отстраните конкурент. Навлизате в пробивен период и до три дни ще получите това, което в миналото ви се е давало на час по лъжичка. Добре е да проведете консултации с признати специалисти в интересуващата ви област. Не е ден за празни приказки. Не бъдете многословни. Ще има провокации, но вашият керван ще си върви независимо лаят на кучетата отстрани. Щадете сърцето, намалете физическото натоварване.\n\n \n\nДева 23 август – 22 септември\n\n \n\nКритичен ден, в който ще си създадете доста главоболия с невъздържания си език и поведение. Съвпадът на Меркурий и Марс в Дева, подостря журналистическото перо, изкарва парливите въпроси на преден план, но от всичко казано и вие също може да се опарите. Поканете и дипломатичноста на масата за преговори, ако не искате да загубите ценни приятелстава и партньорства. Днес маските падат, насъбраното в душата и сърцето не може да се задържи, а това тотално може да промени отношенията ви.\n\n \n\nВезни 23 септември - 22 октомври\n\n \n\nДнес доминира желанието да изпъкнеш, да излезеш с едни гърди пред другите и да засенчиш конкуренцията. Стойте далече от публични изяви и мероприятия. Почивайте и релаксирайте в тесен семеен и приятелски кръг. Очертават се разправии при всеки опит да поставите някого на мястото му. От една дребна забележка може да пламнат семейни войни. Не се опитвайте никого да възпитавате и поучавате, но сами може да поискате съвет от капацитет в посоката, в която не можете да се справите и да решите какво да правите.\n\n \n\nСкорпион 23 октомври – 22 ноември\n\n \n\nРисков ден за родените в първата декада. Утре и другите ще се поизпотят. Не се противопоставяйте излишно на авторитетите в живота си. Точно днес е добре да се съгласите с желанията и мнението на партньорите си, за да има мир и любов у дома. Почивайте повече, въздържайте се от активна и състезателна дейност. Не е изключен проблем със сърцето. Връзките ви са подложени на изпитание. Отложете за други път ултимативните разговори. Препоръчва се въздържание и пост. Не се товарете излишно, особено с несвойствена работа.\n\n \n\nСтрелец 23 ноември – 21 декември\n\n \n\nРисков и критичен ден. Очертават се разправии и конфликти, в които може да загубите енергия, време и пари, да навредите на здравето си и на отношенията с близките. Прекратете фалшивите връзки. Не позволявайте да ви настройват срещу някого и да ви вкарват в конфликти. Ден на грубият материализъм. Търси се само ползата, а всичко останало остава на заден план. Внимавайте с храната, вероятни са стомашни неразположения. Родените в първата декада може да направят жест или избор, които тотално ще променят живота им.\n\n \n\nКозирог 22 декември – 20 януари\n\n \n\nЩе оказвате натиск на всички нива. Няма да се поколебаете да поставите парливите въпроси на масата за преговори. Този ден ви прави излишно безкомпромисни, агресивни и невъзприемчиви. Добре е да търсите дипломатично развитие на отношенията си със свои и чужди. Родените в първата декада са в по-силна позиция, но голяма част от енергията ви ще отиде в безсмислени спорове. Планирайте за следващите два дни старта на нов бизнес и нова творческа инициатива. На четири очи ще убедите някой да ви съдейства.\n\n \n\nВодолей 21 януари – 19 февруари\n\n \n\nДен на енергийни загуби. Не участвайте в колективни изяви. Тълпата е неуправляема. Лесно може да се провокират скандали. Родените в първата декада може да променят плановете си под нечие въздействие и после да съжаляват. Пътувайте към приятни и усамотени места. Не се включвайте в организирани инициативи и не планирайте тежки физически натоварвания. Денят е добър за среща с учителите и за консултации при специалист по въпроси, които не търпят отлагане. Започнете прочистваща диета до новолунието.\n\n \n\nРиби 20 февруари – 20 март\n\n \n\nРодените в първата декада ще се окажат притиснати от изискванията на близки и приятели. Ще вложите усилия и средства в нечий проект, а своите ще оставите настрана, ще се ядосвате и ще губите връзка с хората важни за действията ви в следващите дни. Навлизате в тежък период до новолунието. Енергията ви бързо ще се изчерпа, затова не си създавайте допълнителна работа и ядове с дейности, които изискват много усилия, време и пари. Прекарйте уикенда на тихо и спокойно място. Откажете публични изяви.\n\n \n\nЧ.Р.Д.\n\n \n\nЛичната ви година е осмица. Стартирайте нова работа, нов личен и бизнес проект. Добра година за обвързване, за пътувания и устройване на ново място. Подсигурете се с допълнителна работа и странични ангажимети. През 2018 г ще трябва от нещо да се откажете, затова е добре да имате по-богат избор.\n\nРодените днес ще имат остър и хаплив език, ще са настроени вечно на спорове и конфликти. Постарайте се да ги научите на дипломатичност. Ще имат дарба в ръцете, открийте я навреме.\n\nЗаченатите днес ще бъдат богати, но ще имат и болезнено честолюбие, което ще отблъсне от тях близки и приятели. Каквото посеят това ще пожънат.\n                    ", "date": "2017.09.15", "title": "Хороскоп за 16 септември – събота"}
{"url": "http://www.monitor.bg/a/view/86653-%D0%9C%D0%B5%D1%80%D0%BA%D0%B5%D0%BB-%D0%BE%D1%82%D0%BA%D0%B0%D0%B7%D0%B0-%D0%B2%D1%82%D0%BE%D1%80%D0%B8-%D0%B4%D0%B5%D0%B1%D0%B0%D1%82-%D0%BD%D0%B0-%D0%A8%D1%83%D0%BB%D1%86/", "text": "\n                    Германският канцлер Ангела Меркел обясни причинете за отказа си от втори телевизионен дебат със социалдемократа Мартин Шулц – главният й съперник. Пред телевизия ZDF тя отбеляза: \"У нас в Германия не е така както на президентските избори в САЩ, или например във Франция, където обикновено има двама основни кандидати. У нас (на изборите за Бундестаг) избират партиите, така че аз мисля за правилно потенциалните кандидати за канцлерския пост да се срещнат веднъж на телевизионен дебат, за да може да остане (ефирно) време за други предавания \". Според канцлера, основното внимание трябва да бъде насочено към отделните партии, а не към техните представители. Мартин Шулц заяви в сряда, че Меркел се отказва от втори дебат, защото се опитва да избяга от отговорите на редица неудобни въпроси. Изборите за Бундестаг ще се проведат на 24 септември. Според проучванията на общественото мнение, ръководеният от Меркел съюз ХДС/ХСС води с 37%, а партията на Шулц - ГСДП получава има 23%.\n                    ", "date": "2017.09.15", "title": "Меркел отказа втори дебат на Шулц"}
{"url": "http://www.monitor.bg/a/view/86202-%D0%90%D0%BD%D1%82%D0%B8%D0%BD%D0%BE%D0%B1%D0%B5%D0%BB-%D0%B7%D0%B0-%D0%BF%D0%BE%D0%BB%D0%B5%D0%B7%D0%BD%D0%BE%D1%81%D1%82%D1%82%D0%B0-%D0%BD%D0%B0-%D0%B4%D0%B8%D0%B4%D0%B6%D0%B5%D1%80%D0%B8%D0%B4%D1%83-%D1%81%D1%80%D0%B5%D1%89%D1%83-%D1%85%D1%8A%D1%80%D0%BA%D0%B0%D0%BD%D0%B5/", "text": "\n                    Антинобеловите награди (Ig Nobel Prize), присъждани за най-абсурдните научни постижения и нестандартни идеи, бяха раздадени в САЩ на 27-ата церемония в университета в Харвард.\n\nНай-голямата награда за мир беше връчена на швейцарския екип на Майло Пюън от Цюрихския университет. Те доказват, че свиренето на музикалния духов инструмент на австралийските аборигени диджериду помага срещу хъркане и за здрав сън. Пюън пояснява, че причината  за това е, че свиренето на диджериду влияе много добре на горните дихателни пътища.\n\nПремията за икономика стана притежание на австралийците Матю Роклоф и Нанси Грир, които са открили, че играчите в казино са склонни да правят по-високи залози, след като подържат в ръцете си крокодил или друго опасно животно. Двамата казват, че в такава ситуация мозъкът погрешно възприема нервната възбуда от осъзнаването, че държиш хищник като сигнал, че ти върви в играта и можеш да спечелиш.\n\nНаградата по анатомия бе присъдена на британеца Джеймс Хиткоут за изследването му, че когато след 30-ата година на човека ушите му започват да растат с около 2 мм за десетилетие.\n\nС приз бяха отличени и френски невробиолози, доказали, че в мозъка на някои хора съществува особена област, която определя отвращението им към миризмата и вкуса на сирене. Шнобел имаше и за италиански учени, открили, че много еднояйчи близнаци не могат да познаят кой кой от тях е на общите им снимки.\n\nНаградата, известна като Антинобелова премия, се връчва за постижения, които в началото разсмиват, но после те карат да се замислиш. Тя е учредена през 1991 г.  от списанието \"Хроника на невероятните изследвания“. От 1999 г. премията се присъжда в 10 области, като част от номинациите съвпадат с Нобеловите.\n                    ", "date": "2017.09.15", "title": "Антинобел за полезността на диджериду срещу хъркане"}
{"url": "http://www.monitor.bg/a/view/32510-%D0%9D%D0%BE%D0%B2%D0%B0-%D0%B0%D1%82%D0%B0%D0%BA%D0%B0-%D1%81-%D0%BD%D0%BE%D0%B6-%D1%81%D1%80%D0%B5%D1%89%D1%83-%D0%B2%D0%BE%D0%B5%D0%BD%D0%B5%D0%BD-%D0%B2-%D0%9F%D0%B0%D1%80%D0%B8%D0%B6/", "text": "\n                    В Париж отново е извършено нападение срещу военнослужещ, който патрулирал в центъра на града, преде АФП. По първоначални данни военният е бил нападнат от мъж, въоръжен с нож. Нападателят се е насочил към военнослужещия, изричайки думи към Аллах. Военният бързо е успял да неутрализира атакуващия. \n                    ", "date": "2017.09.15", "title": "Нова атака с нож срещу военен в Париж"}
{"url": "http://www.monitor.bg/a/view/76158-%D0%94%D1%8A%D1%80%D0%B6%D0%B0%D0%B2%D0%BD%D0%B8%D1%8F%D1%82-%D0%B4%D0%B5%D0%BF%D0%B0%D1%80%D1%82%D0%B0%D0%BC%D0%B5%D0%BD%D1%82-%D0%BD%D0%B0-%D0%A1%D0%90%D0%A9-%D0%BF%D1%80%D0%B5%D0%B4%D1%83%D0%BF%D1%80%D0%B5%D0%B4%D0%B8-%D0%B7%D0%B0-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8%D1%87%D0%BD%D0%B0-%D0%B7%D0%B0%D0%BF%D0%BB%D0%B0%D1%85%D0%B0-%D0%BF%D0%BE-%D1%86%D1%8F%D0%BB-%D1%81%D0%B2%D1%8F%D1%82/", "text": "\n                    Държавният департамент на САЩ предупреди отново американските граждани за терористична заплаха по целия свят и ги призова да бъдат бдителни.\n\n\"Тъй като терористичните актове, политическите обрати и актовете на насилие стават често без предупреждение, препоръчваме на гражданите на САЩ да поддържат високо ниво на бдителност и да предприемат съответните стъпки за повишаване на сигурността си по време на пътешествие“, цитира изявлението РИА Новости. То е повторение на подобен документ от 6 март.\n\nДържавният департамент съветва хората преди пътуване да проучат информацията за съответната страна на сайта на институцията, както и да се абонират за програма, която изпраща съобщения и открива местонахождението им при извънредни ситуации.\n\n\"Терористичните групировки като ДАЕШ и Ал Кайда планират да атакуват американци, където и да се намират. Екстремистите могат да използват традиционни или нетрадиционни оръжия“, продължава съобщението.\n\nНай-голяма е опасността на спортни състезания, политически митинги, празници, в хотелите, училищата, клубовете и ресторантите, парковете, религиозните средища, търговските центрове, туристическите забележителности, летищата и другите транспортни възли.\n\nВ предупреждението са посочени няколко конкретни страни, в които е опасно за американци. Сред тях са Украйна, Турция, КНДР, Иран, Египет, Афганистан и пр.\n                    ", "date": "2017.09.15", "title": "Държавният департамент на САЩ предупреди за терористична заплаха по цял свят"}
{"url": "http://www.monitor.bg/a/view/71447-%D0%9D%D0%90%D0%A2%D0%9E-%D0%B8%D1%81%D0%BA%D0%B0-%D0%B3%D0%BB%D0%BE%D0%B1%D0%B0%D0%BB%D0%B5%D0%BD-%D0%BE%D1%82%D0%B3%D0%BE%D0%B2%D0%BE%D1%80-%D0%B7%D0%B0-%D1%80%D0%B0%D0%BA%D0%B5%D1%82%D0%B8%D1%82%D0%B5-%D0%BD%D0%B0-%D0%9F%D1%85%D0%B5%D0%BD%D1%8F%D0%BD/", "text": "\n                    Генералният секретар на НАТО Йенс Столтенберг призова за „глобален отговор\" на последното изстрелване на ракета от страна на режима в Пхенян, наричайки го „безразсъдно нарушение на резолюциите на ООН\", преде АФП. „Изстрелването на ракета в Северна Корея е още едно безразсъдно нарушение на резолюциите на ООН - сериозна заплаха за световния мир и сигурност, която изисква глобален отговор\", пише Столтенберг в социалната мрежа „Туитър“. Поредното изстрелване на ракета на Пхенян бе извършено непосредствено след налагането на нови санкции срещу Северна Корея.\n                    ", "date": "2017.09.15", "title": "НАТО иска глобален отговор за ракетите на Пхенян"}
{"url": "http://www.monitor.bg/a/view/49258-%D0%92%D0%B7%D1%80%D0%B8%D0%B2-%D1%80%D0%B0%D0%B7%D1%82%D1%8A%D1%80%D1%81%D0%B8-%D0%BC%D0%B5%D1%82%D1%80%D0%BE%D1%82%D0%BE-%D0%B2-%D0%9B%D0%BE%D0%BD%D0%B4%D0%BE%D0%BD/", "text": "\n                    \n\n\n                    ", "date": "2017.09.15", "title": "Терор на Острова - Взрив разтърси метрото в Лондон (обновена)"}
{"url": "http://www.monitor.bg/a/view/56632-%D0%90%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D0%B4%D0%B2%D0%B0%D0%BC%D0%B0-%D0%B1%D1%8A%D0%BB%D0%B3%D0%B0%D1%80%D0%B8-%D0%B7%D0%B0-%D0%BA%D1%80%D0%B0%D0%B6%D0%B1%D0%B0-%D0%BD%D0%B0-%D0%B4%D0%B0%D1%80%D0%B5%D0%BD%D0%B8%D1%8F-%D0%BE%D1%82-%D1%86%D1%8A%D1%80%D0%BA%D0%B2%D0%B8-%D0%B2-%D0%93%D0%B5%D1%80%D0%BC%D0%B0%D0%BD%D0%B8%D1%8F/", "text": "\n                    Двама граждани на Българя са арестувани от германската полиция за кражба на дарения, съобщава седмичното издание Das Wochenblatt, цитирано от \"Фокус\".\nМъжете на 43 и 47 години са задържани при опит да разбият кутия със събрани средства за бедните, поставена в близост до църква. При претърсването полицията е открила около 2 хиляди евро и инструменти в автомобила им. Съобщава се, че двамата българи са заподозрени за извършването на серия грабежи от църкви. Уточнява се, че двамата нямат разрешение за постоянен престой в Германия.\n                    ", "date": "2017.09.15", "title": "Арестуваха двама българи за кражба на дарения от църкви в Германия "}
{"url": "http://www.monitor.bg/a/view/13371-%D0%9C%D1%8A%D0%B6-%D1%83%D1%85%D0%B0%D0%BF%D0%B0%D0%BB-%D1%87%D0%B5%D0%BD%D0%B3%D0%B5-%D0%BE%D1%82%D0%B8%D0%B2%D0%B0-%D0%BD%D0%B0-%D1%81%D1%8A%D0%B4/", "text": "\n                    Мъж, ухапал полицай вече е с повдигнато обвинение и ще бъде изправен пред съда. Екшънът се разиграл на 16 юли тази година, когато при обход в района на град Елена полицейски патрул попаднал на група каращи и биещи се младежи. При опита те да бъдат разтървани единият от компанията, 17-годишен младеж, се навел и захапал единия от полицаите за ръката. По случая е образувано бързо производство и младежът е привлечен като обвиняем за причиняване на телесна повреда на длъжностно лице, служител на МВР при изпълнение на служебните му задължения. \n                    ", "date": "2017.09.15", "title": "Ухапал ченге отива на съд "}
{"url": "http://www.monitor.bg/a/view/45042-%D0%9F%D0%B8%D1%8F%D0%BD-%D0%B7%D0%B0%D1%81%D0%BF%D0%B0-%D0%BD%D0%B0-%D1%83%D0%BB%D0%B8%D1%86%D0%B0%D1%82%D0%B0-%D1%81-%D0%BF%D0%B8%D1%81%D1%82%D0%BE%D0%BB%D0%B5%D1%82/", "text": "\n                    Пиян варненец заспа на улицата с пистолета си. Около 22 ч. в сряда в полицията е получен сигнал за мъж в безпомощно състояние на ул. „Солун”. Пристигналият на мястото патрул се натъкнал на 54-годишен жител на морската столица, който лежал на земята във видимо нетрезво състояние. До него се търкаляли оръжието и боеприпаси, съобщи dariknews.bg. \nМъжът е арестуван и срещу него е образувано бързо полицейско производство. Пистолетът му е бил законно притежаван. \n                    ", "date": "2017.09.15", "title": "Пиян заспа на улицата с пистолет"}
{"url": "http://www.monitor.bg/a/view/72104-%D0%94%D0%B6%D0%B8%D0%B3%D0%B8%D1%82-%D0%B1%D0%B5%D0%B7-%D0%BA%D0%BD%D0%B8%D0%B6%D0%BA%D0%B0-%D1%81-%D0%90%D0%A2%D0%92-%D0%B1%D1%8F%D0%B3%D0%B0-%D0%BE%D1%82-%D0%BF%D0%BE%D0%BB%D0%B8%D1%86%D0%B0%D0%B8/", "text": "\n                    Джигит от беловското село Сестримо, на когото била отнета шофьорската книжка, но карал АТВ без регистрационни номера, не се е подчинил на полицейска стоп-палка и е успял да избяга, но по-късно бил заловен. Когато бил задържан от органите на реда, 32-годишният А.Р. буйствал и оказала съпротива на полицаите, затова срещу него са образувани две бързи производства. Системният нарушител на правилата бил засечен в Белово на централната улица, където МВР- служители извършвали проверки на водачи и автомобили. Единият от униформените забелязал по улицата да се движи АТВ без регистрационни табели. Той направил опит със стоп-палка да спре водача за проверка. Водачът на АТВ-то обаче не се подчинил, дал пълна газ и направил опит да избяга. Полицаите действали бързо и хладнокръвно, като предприели преследване с два служебни автомобила . Не след дълго возилото било спряно, а водачът му установен.  Оказало се, че това е старият им познайник А.Р.- 32г. от беловското село Сестримо. Той е с отнето свидетелство за управление на МПС заради извършени от него многократни нарушения на правилата за движение по пътищата. Мъжът е задържан за срок от 24 часа в ареста на Районното управление на МВР в Септември, като дори е оказал и съпротива при задържането му. Спрямо него са образувани полицейски производства.\n\n \n                    ", "date": "2017.09.15", "title": "Джигит без книжка бяга от полицаи с АТВ"}
{"url": "http://www.monitor.bg/a/view/88092-%D0%91%D0%B0%D0%B1%D0%B0-%D0%B4%D0%B0%D0%B4%D0%B5-16-%D0%B1%D0%BE%D0%BD%D0%B0-%D0%B7%D0%B0-%D1%80%D0%B0%D0%B7%D0%B2%D0%B0%D0%BB%D1%8F%D0%BD%D0%B5-%D0%BD%D0%B0-%D1%87%D0%B5%D1%80%D0%BD%D0%B0-%D0%BC%D0%B0%D0%B3%D0%B8%D1%8F/", "text": "\n                    Пенсионерка на 68 години от пловдивското село Житница даде 16 000 лева, за да й бъде развалена черна магия. Възрастната жена се вързала на сладките приказки на измамница, която успяла да й ограби всичките спестявания. Това се случило в четвъртък по обяд, когато на входната врата на къщата на бабата позвънила непозната жена. Мнимата врачка се представила и поискала „да гледа” на пенсионерката, която й повярвала. Следващите думи на гадателката били, че над къщата на бабата тегне черна магия. За да бъдела тя развалена, трябвало собственичката на къщата да събере всички налични пари, които има в дома си. След това трябвало да ги предаде на непознатата. Мнимата врачка взела банкнотите и уж ги увила във вестник. Вместо това обаче тя сръчно ги прибрала в себе си, като се направила, че увива парите в хартията. После извършила специален ритуал, с който развалила черната магия и си тръгнала с пачките в себе си. Едва след това бабата разгънала вестника, за да си прибере обратно парите и установила, че е ограбена. Тя подала сигнал в районното управление на полицията в Хисаря, откъдето са започнали да издирват мнимата врачка.\n\n \n                    ", "date": "2017.09.15", "title": "Баба даде 16 бона за разваляне на черна магия"}
{"url": "http://www.monitor.bg/a/view/21240-%D0%96%D0%B0%D0%BD%D0%B4%D0%B0%D1%80%D0%BC%D0%B5%D1%80%D0%B8%D1%81%D1%82-%D0%BF%D0%BE%D1%81%D1%82%D1%80%D0%B0%D0%B4%D0%B0-%D0%B2-%D0%B1%D0%BE%D0%B9-%D1%81-%D1%80%D0%BE%D0%BC%D1%81%D0%BA%D0%B0-%D1%84%D0%B0%D0%BC%D0%B8%D0%BB%D0%B8%D1%8F/", "text": "\n                    Командир в жандармерията е с лека телесна повреда след конфликт и ръкопашно спречкване с 38-годишен жител на хасковското село Криво поле, съобщи полицията. Циганинът налетял на бой на служителя пред РУ в Хасково следобяд завчера и го ударил в лицето.\n\nПовод станало задържането на 16-годишния син на рома. Славчо Стефанов дал мотопеда си на приятел, но патрул на жандармерията спрял за проверка двуколката. Собственикът се намесил с обиди към спецчастите на МВР, заради което и бил окован с белезници и откаран в полицията в Хасково. Бащата тръгнал да се разправя, когато се стигнало до въргала.\n\nСрещу него и сина му са започнали бързи производства.    \n                    ", "date": "2017.09.15", "title": "Жандармерист пострада в бой с ромска фамилия"}
{"url": "http://www.monitor.bg/a/view/1191-%D0%9D%D0%B0-%D0%94%D1%83%D0%BD%D0%B0%D0%B2-%D0%BC%D0%BE%D1%81%D1%82-%D0%B7%D0%B0%D0%B4%D1%8A%D1%80%D0%B6%D0%B0%D1%85%D0%B0-%D0%B3%D0%BE%D0%BB%D1%8F%D0%BC%D0%BE-%D0%BA%D0%BE%D0%BB%D0%B8%D1%87%D0%B5%D1%81%D1%82%D0%B2%D0%BE-%D0%BC%D0%B5%D0%BD%D1%82%D0%B5%D1%82%D0%B0/", "text": "\n                    На Граничния контролно-пропускателен пункт „Дунав мост” митничари задържаха голямо количество дрехи, носещи логото на световноизвестни марки. Това съобщиха от Агенция „Митници”.\n\nПратката е засечена на 12 септември при проверка на камион с турска регистрация, излизащ от България. Шофьорът представил документи, че превозва текстилни изделия от три турски фирми за получател в Будапеща. Превозното средство е селектирано за щателна митническа проверка по метода „анализ на риска\". В 17 от чувалите с дрехи служителите откриват общо 1800 броя различни по вид дрехи - анцузи, дънки, спортни якета, фланели с къс и дълъг ръкав, дамски жилетки и пижами, носещи емблемите на „NIKE\", „ADIDAS\", „ARMANI\", „GUCCI\", „ SPIDER MAN\",  „LACOSTE\", „HUGO BOSS'' и др.\n\nСтоките са задържани на основание Регламент (ЕС) № 608/2013 на Европейския парламент и на Съвета поради съмнения, че нарушават права върху интелектуалната собственост, уточняват от агенцията.\n                    ", "date": "2017.09.15", "title": "На Дунав мост задържаха  голямо количество ментета "}
{"url": "http://www.monitor.bg/a/view/832-%D0%91%D1%80%D0%B5%D0%BD%D0%B4%D0%BE-%D1%89%D0%B5-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B8%D0%B7%D0%BB%D0%B5%D0%B6%D0%B8-20-%D0%B3-%D0%B0%D0%BA%D0%BE-%D1%81%D1%82%D1%8A%D0%BF%D0%B8-%D0%BD%D0%B0-%D0%90%D0%BF%D0%B5%D0%BD%D0%B8%D0%BD%D0%B8%D1%82%D0%B5/", "text": "\n                    Третата и последна инстанция в италианското правосъдие – Касационният съд в Рим, потвърди окончателно в четвъртък следобед издадената от съда в Милано през 2013 г. срещу българина Евелин Банев-Брендо присъда от 20 г. решетки за ръководство на престъпна група за трафик на кокаин. Решението н висшите магистрати означава, че подписаната от миланския съдия Енрико Манци първа присъда става ефективна и известният с прякора Брендо нашенец ще трябва да бъде вкаран в италиански затвор. Според юристи това може да се случи, ако той стъпи на италианска територия, където би трябвало да бъде веднага закопчан или пък ако бъде издадена международна заповед за неговото арестуване и той бъде докаран на Апенините с белезници.\n\nТака на практика приключват съдебните перипетии на Банев в Италия, които се превърнаха едва ли не в нещо като съдилищна сага за него и съучастниците му. Защото след като през юли 2013 г. съдията Манци прочете присъдите срещу тях, вкарали според обвинението през периода 2006–2008 г. от Южна Америка в Италия 2 пратки от по 6 тона кокаин, те бяха потвърдени от Апелативния съд в Милано. Впоследствие обаче специално тази срещу Банев бе отхвърлена от Касационния трибунал в Рим поради процесуални пропуски на втората инстанция и делото бе върнато обратно в Милано. Този път Апелативният съд в столицата на Ломбардия изглади грешките си, след което отново даде 20 г. решетки за нашенеца, сочен за виден бос на международния наркотрафик. През март тази година неговите адвокати обжалваха присъдата в Касационния съд със старата теза на защитата на Брендо, че нямало нито едно пряко доказателство за негово участие в наркотрафика. Но изглежда подобно на техните колеги от предишните инстанции висшите магистрати в Рим са сметнали за меродавни доказателствата.\n                    ", "date": "2017.09.15", "title": "Брендо ще трябва да излежи  20 г., ако стъпи на Апенините"}
{"url": "http://www.monitor.bg/a/view/50759-%D0%A5%D0%B8%D1%82%D1%8A%D1%80-%D1%85%D0%BE%D0%BB%D0%B0%D0%BD%D0%B4%D0%B5%D1%86-%D0%B8%D0%BD%D1%81%D1%86%D0%B5%D0%BD%D0%B8%D1%80%D0%B0-%D0%B3%D1%80%D0%B0%D0%B1%D0%B5%D0%B6-%D0%B2-%D0%A1%D0%BB%D1%8A%D0%BD%D1%87%D0%B5%D0%B2-%D0%B1%D1%80%D1%8F%D0%B3-%D0%B7%D0%B0%D1%80%D0%B0%D0%B4%D0%B8-%D0%B7%D0%B0%D1%81%D1%82%D1%80%D0%B0%D1%85%D0%BE%D0%B2%D0%BA%D0%B0/", "text": "\n                    \n\n\n                    ", "date": "2017.09.15", "title": "Хитър холандец инсценира грабеж в Слънчев бряг заради застраховка"}
{"url": "http://www.monitor.bg/a/view/15625-%D0%9C%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%BD%D0%B8%D1%82%D0%B5-%D0%BF%D0%BE%D0%BB%D0%B5%D1%82%D0%B8-%D0%B8-%D0%B0%D0%B2%D1%82%D0%BE%D0%B7%D0%B0%D1%81%D1%82%D1%80%D0%B0%D1%85%D0%BE%D0%B2%D0%BA%D0%B8%D1%82%D0%B5-%D0%BF%D0%BE%D1%81%D0%BA%D1%8A%D0%BF%D0%BD%D0%B0%D1%85%D0%B0/", "text": "\n                    Международните полети и автомобилните застраховки са поскъпнали най-много през август, съответно с 8,6% и 4,2%, сочат данни на Националния статистически институт (НСИ).\n\nМесечната инфлация в България през миналия месец отново се забавя спрямо юли, като достига 0,1%. През юли новите цени на тока и топлата вода са допринесли за ръста на потребителските цени.\n\nИнфлацията от началото на годината е 1,1%, а годишната инфлация за август 2017 г. спрямо август 2016 г. е 1,4% в сравнение с 1,3% през юли.\n\nСредногодишната инфлация за периода септември 2016 - август 2017 г. спрямо периода септември 2015 - август 2016 г. е 1,1%, показват още данните на НСИ.\n\nПо-високи цени се отчитат и при цените в групата на транспорта – 1,1%. Дизеловото гориво поскъпва с 1,8%, най-масовите бензини А95 и А98 – с по 0,6%, газ пропан-бутан – с 2,5%. Повече пари сме давали и за някои хранителни продукти като пипер, яйца, маргарин и краставици.\n\nСъщевременно най-силен спад отбелязват цените на облеклото и обувките предвид сезонните намаления в края на лятото, показва националната статистика.\n                    ", "date": "2017.09.15", "title": "Международните полети и  автозастраховките поскъпнаха"}
{"url": "http://www.monitor.bg/a/view/404-%D0%9C%D1%82%D0%B5%D0%BB-%D0%BE%D0%B1%D1%8F%D0%B2%D0%B8-%D1%86%D0%B5%D0%BD%D0%B8%D1%82%D0%B5-%D0%B7%D0%B0-iphone-8-%D0%B8-iphone-8-plus/", "text": "Предварителните поръчки на новите модели започват от 22 септември\n                    Мобилният оператор Мтел обяви цените на най-новите модели на iPhone. Предварителните поръчки на iPhone 8 и iPhone 8 Plus ще започнат от 22 септември, като двата модела ще бъдат налични в търговската мрежа на Мтел от 29 септември.\n\niPhone 8 с 64 GB памет ще се предлага на цена от 49,99 лв. на месец с абонаментен план Мтел без граници 3XL с Екстра нет+ или за 1 099,99 лв. в брой. iPhone 8 Plus със същата памет ще може да се закупи за 59,99 лв. на месец с абонаментен план Мтел без граници 3XL с Екстра нет+ или за 1 299,99 лв. в брой.\n\nЦената на iPhone 8 с 256 GB памет, с абонаментен план Мтел без граници 3XL с Екстра нет+, ще бъде 66,99 лв. на месец или 1 399,99 лв. в брой. iPhone 8 Plus със същите параметри и абонаментен план ще може да се закупи за 75,99 лв. на месец или за 1 599,99 лв. при плащане в брой.\n\niPhone 8 и iPhone 8 Plus са последно поколение смартфони на iPhone, проектирани с нов дизайн, съчетаващ стъкло и алуминий в три красиви завършека – космическо сиво, сребро и злато. Моделите са изработени от най-устойчивото стъкло, използвано някога при смартфони, имат Retina HD дисплей, A11 бионичен чип и предлагат невиждани възможности за добавена реалност.\n\nНай-известната камера в света става още по-добра, а безжичното зареждане дава още една силна характеристика на iPhone. iPhone 8 Plus включва двойна 12-мегапикселова камера и предлага портретен режим с осветеност, придаваща драматичен студио ефект на снимките с iPhone. С нея може да се заснемат впечатляващи портрети с плитка дълбочина на фокуса в 5 различни режима на осветеност. \n                    ", "date": "2017.09.15", "title": "Мтел обяви цените за iPhone 8 и iPhone 8 Plus"}
{"url": "http://www.monitor.bg/a/view/14849-%D0%9D%D0%90%D0%9F-%D0%BF%D1%83%D1%81%D0%BA%D0%B0-%D0%BD%D0%BE%D0%B2%D0%B0-%D0%BB%D0%BE%D1%82%D0%B0%D1%80%D0%B8%D1%8F-%D1%81-%D0%BA%D0%B0%D1%81%D0%BE%D0%B2%D0%B8-%D0%B1%D0%B5%D0%BB%D0%B5%D0%B6%D0%BA%D0%B8/", "text": "Всички фискални бонове, издадени през 2017 г. могат да участват \n                    Всички касови бележки, издадени след 1 януари 2017 г. ще могат да бъдат регистрирани в започващото след седмици второ издание на лотарията на данъчните, съобщиха от Националната агенция за приходите (НАП).Голямата награда в тазгодишното издание на играта ще бъде 50 000 лева. Два бона пък ще бъде месечната печалба. Освен това всяка седмица някой ще печели и предметна награда на стойност приблизително 1000 лева.Двойно по-голям шанс за спечелване на награда ще имат участниците, които са плащали с банкова карта и освен касовата си бележка, са запазили иДа участват в данъчната лотария ще имат право всички български граждани, които са навършили 14 години, които регистрират фискалните си бонове в интернет на специално създаден за целта сайт.Както и през миналата година, данните, които трябва да бъдат въведени за участие са стойността на покупката, датата и часа, в който е издадена касовата бележка. Няма ограничения за минимална или максимална стойност на покупките, допълват от НАП.В първото издание на лотарията, което приключи в края на 2016 г. бяха регистрирани над 51 милиона касови бележки на стойност над 670 млн. лева, а големият победител, който получи лек автомобил беше Иванка Кавъркова от Панагюрище с касова бележка за 1,80 лв.За да получим наградата си обаче трябва да представим бележката от покупката. В противен случай губим правото си на победители и вместо нас някой друг ще се сдобие с печелившата сума.След съобщаването на победителите данъчните задължително ще проверяват и търговците, които са издали печелившия касов бон. Инспекторите ще отиват на място в обекта и щепо отношение на касовия апарат и наличността в касата.Както „Монитор“ вече писа по време на първата лотария статистиката на данъчните показа, чеа 55 на сто от регистрираните са мъже. Основно фискланите бонове са регистрирани през сайта, а 15% от бележките са въведени през мобилното приложение на НАП.От НАП дори обясниха, че масово продавачките в търговските обекти прибират не взетите касови бележки, а дори са се появили и ентусиасти, които обикалят кварталните магазини и събират непотърсените бонове. Нито едно от тези действия обаче не противоречи на правилата на играта.\n\n\n                    ", "date": "2017.09.15", "title": "НАП пуска  нова лотария  с  касови бележки "}
{"url": "http://www.monitor.bg/a/view/39597-%D0%91%D0%B5%D0%B7-%D0%BD%D0%B8%D1%82%D0%BE-%D0%B5%D0%B4%D0%BD%D0%BE-%D0%BC%D0%B0%D1%81%D0%BE%D0%B2%D0%BE-%D1%85%D1%80%D0%B0%D0%BD%D0%B8%D1%82%D0%B5%D0%BB%D0%BD%D0%BE-%D0%BE%D1%82%D1%80%D0%B0%D0%B2%D1%8F%D0%BD%D0%B5-%D0%BF%D1%80%D0%B5%D0%B7-%D0%BB%D1%8F%D1%82%D0%BE%D1%82%D0%BE/", "text": "\n                    Летният сезон е приключил без нито едно регистрирано масово отравяне, въпреки сериозното увеличение на туристите в страната и рекордно високите температури. Това съобщиха от Българската агенция за безопасност на храните ( БАБХ).\n\nОт началото на юни до 10 септември хранителните инспектори в градовете Варна, Бургас и Добрич са извършили общо над 4195 проверки, извън текущия официален контрол. В резултат на инспекциите са съставени общо 160 акта заради открити нарушения и са издадени 369 предписания.\n\nОбщото количество на възбранените и насочени за унищожаване храни е близо 1 тон - бракувани са 429,4 кг месо и месни заготовки поради изтекъл срок и липса на маркировка, 73 кг млечни продукти с изтекъл срок и неправилно съхранение, 156 кг термично обработени заготовки без маркировка, 3 кг живи миди без етикет и документи, 97 бр яйца, 20 кг сладолед, 25 кг рибни продукти без етикети, както и 270 кг орехи без документи за произход и годност.\n\nОт агенцията допълват, че проверяващите са затворили и 22 обекта. Основните причини са заради неправилно съхранение на стоки и лоша хигиена.\n                    ", "date": "2017.09.15", "title": "Без нито едно масово хранително отравяне през лятото"}
{"url": "http://www.monitor.bg/a/view/34487-650-000-%D0%B1%D1%8A%D0%BB%D0%B3%D0%B0%D1%80%D0%B8-%D0%BF%D0%BE%D1%87%D0%B8%D0%B2%D0%B0%D0%BB%D0%B8-%D0%B2-%D0%93%D1%8A%D1%80%D1%86%D0%B8%D1%8F-%D0%BF%D1%80%D0%B5%D0%B7-%D0%BB%D1%8F%D1%82%D0%BE%D1%82%D0%BE/", "text": "\n                    650 000 българи са прекарали лятната си отпуска на море в Гърция. Това заяви директорът на Института за анализи и оценки в туризма Румен Драганов.\n\n5,8 млн. са чуждите туристи, посетили страната ни досега, каза Румен Драганов. Според него до 25 на сто е увеличението на културния туризъм в градовете ни.\n\nНад 58% са туристите от страни от ЕС, почивали в България, поясни той и добави, че една от причините за големия интерес към страната ни са проблемите в южната ни съседка Турция. \n\nРуските туристи у нас тази година са по-малко за сметка на немските, съобщи още Драганов пред БНР. От слаб туристически сезон тази година обаче се оплакаха търговци от Несебър.  Въпреки отбелязания ръст на туристи, почиващите чужденци у нас не са платежоспособни. Като всяка година и тази туристите бяха много, а парите, които похарчиха – малко, затова бяха заклеймени като бедни туристи от търговците в Несебър. Не можахме да си платим наема. Хора има много, но бедни. Пълно е с чехи, поляци и сърби, а те не купуват. Трябва да има германци, англичани, норвежци, словаци, коментират търговците.\n\nОчакванията на заетите в бранша са за силен есенен сезон по южното ни Черноморие, тъй като в момента почивните бази са пълни. Цените са се понижили между 20 и 40 на сто.\n                    ", "date": "2017.09.15", "title": "650 000 българи почивали в Гърция през лятото "}
{"url": "http://www.monitor.bg/a/view/38766-%D0%92%D0%9C%D0%97-%D0%A1%D0%BE%D0%BF%D0%BE%D1%82-%D1%81%D0%BA%D0%BE%D1%87%D0%B8-%D1%81%D1%80%D0%B5%D1%89%D1%83-%D0%BF%D0%BE%D1%81%D1%80%D0%B5%D0%B4%D0%BD%D0%B8%D1%86%D0%B8%D1%82%D0%B5-%D0%B2-%D0%BE%D1%80%D1%8A%D0%B6%D0%B5%D0%B9%D0%BD%D0%B8%D1%82%D0%B5-%D1%81%D0%B4%D0%B5%D0%BB%D0%BA%D0%B8/", "text": "\n                    Работниците от ВМЗ Сопот скочиха срещу посредниците при оръжейните сделки. И двата синдиката в завода – „Подкрепа” и КНСБ, се обявиха в подкрепа на идеята на правителството за редуциране или напълно отстраняване на фирмите, които стоят между държавните фирми от Военнопромишления комплекс и купувачите, съобщи председателят на КТ „Подкрепа” във вазовската оръжейница Димитър Атанасов.„Това действие на държавата би довело до повишаване нивото на печалба на  предприятията от Военнопромишления комплекс и реинвестиране впоследствие за постигане на по-добри здравословни и безопасни условия на труд, усвояване на нови продукти с по-висока добавена стойност, по-силна социална политика и отговорност към целия персонал на дружеството”, се казва в декларацията на синдикатите. Тя бе изчетена пред всички работници и служители в петък, които излязоха пред основния портал на завода. Според синдикатите за първи път от много години държавата показва ангажираност към военнопромишления комплекс на България, целящ оздравяване и модернизиране, и не на последно място - едно по-достойно възнаграждение за положения високоинтелектуален труд, се казва още в декларацията на двата синдиката. На митинга в подкрепа на идеята за отпадане на посредниците пред ВМЗ излязоха около 300 работници. Всички останали останаха по работните си места, тъй като предприятието има много договори и не е възможно да се прекъсва производствения процес, уточни Димитър Атанасов.  \n\n\n                    ", "date": "2017.09.15", "title": "ВМЗ Сопот скочи срещу посредниците в оръжейните сделки"}
{"url": "http://www.monitor.bg/a/view/3026-%D0%91%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%B8-%D1%80%D1%83%D0%BC%D1%8A%D0%BD%D1%81%D0%BA%D0%B8-%D0%B4%D0%B0%D0%BD%D1%8A%D1%87%D0%BD%D0%B8-%D0%BF%D1%80%D0%BE%D0%B2%D0%B5%D1%80%D1%8F%D0%B2%D0%B0%D1%82-%D0%BA%D0%B0%D0%BC%D0%B8%D0%BE%D0%BD%D0%B8-%D0%BD%D0%B0-%D0%9A%D0%9F%D0%9F-%D0%9A%D0%B0%D0%BB%D0%B0%D1%84%D0%B0%D1%82/", "text": "\n                    Съвместен контрол върху движението на стоки с висок фискален риск от българската и румънската данъчни администрации ще започне пилотно на румънския граничен пункт в Калафат. Това се договориха представителите на двете страни на среща в Свищов днес, съобщиха от Националната агенция за приходите (НАП).\n\nНа срещата стана ясно също, че през последните три месеца по Споразумението за обмен на данни между двете страни ежедневно се разменя информация за движението на над 3500 камиона и в двете посоки. Целта на съвместната среща между двете администрации в Свищов беше да се обсъдят следващите мерки за засилване на контрола върху движението на стоки с висок фискален риск, декларирани като транзит за трети страни.\n                    ", "date": "2017.09.15", "title": "Български и румънски данъчни проверяват камиони на КПП Калафат"}
{"url": "http://www.monitor.bg/a/view/68427-%D0%92%D1%80%D1%8A%D1%89%D0%B0%D1%82-%D0%BF%D0%BE%D0%BB%D0%BE%D0%B2%D0%B8%D0%BD-%D1%82%D0%BE%D0%BD-%D0%B4%D0%BE%D0%BA%D0%B0%D0%B7%D0%B0%D1%82%D0%B5%D0%BB%D1%81%D1%82%D0%B2%D0%B0-%D0%BF%D0%BE-%D0%A5%D0%B8%D1%82%D1%80%D0%B8%D0%BD%D0%BE-%D0%B2-%D0%A8%D1%83%D0%BC%D0%B5%D0%BD/", "text": "Извозват с бус на НСлС част от цистерната, взривила селото\n                    Близо половин тон веществени доказателства по разследването за взрива на гара Хитрино ще бъдат закарани в Шумен в началото на следващата седмица, научи „Монитор“ от директора на Националната следствена служба (НСлС) Евгени Диков.„Разследването приключва. Колегите пишат обвинителните заключения. Големите веществени доказателства – буферът на катастрофиралата цистерна и отрязана част от нея от мястото, където се е пробила и е станал течът, ще бъдат закарани в Шумен“, обясни Диков. Буферът тежи 120 кг, а парчето от цистерната – около 300 кг. „Нали имаше съмнения дали пробивът е от парче релса или от буфера. Там на място беше отрязана точно тази част от цистерната. Всички експертизи приключиха и веществените доказателства ще бъдат закарани в Шумен с голям бус на Националната следствена служба. Къде ще ги съхраняват колегите от Шумен, нямам представа. Но това е принципът –веществените доказателства следват делото. То е там, някой може да оспори експертизата, макар че в нея участваха и специалисти от БАН. Експертите установиха какво точно е станало“, допълни Диков.При всички случаи тази есен обвинителният акт ще бъде внесен в съда, категорични са следователите. Наблюдаващ прокурор по делото е шефът на Окръжната прокуратура в Шумен Маргарита Георгиева.Двама са обвиняемите за инцидента през декември 2016 г., при който избухна вагон-цистерна и това уби 7 души, а 30 бяха ранени. В съда ще бъдат изправени само машинистите, които са управлявали първия локомотив на влака - Димитър Михнев и Радослав Петков. Експертизата и доклад на транспортното министерство са категорични, че причина за дерайлирането на влака е почти два пъти по-високата скорост от разрешената. Последвалата експлозия е следствие от това. Установено е и че фирмата собственик на влаковата композиция е осигурявала време за почивка на машинистите и им създала нормални условия на труд. Заради остарялата жп инфраструктура е имало ограничение на скоростта до 40 км, което машинистите от първия локомотив са нарушили. Именно затова пътуват по двама машинисти в първия локомотив. Ако единият не забележи сигнала на светофара или другите светлинни сигнали, вторият е длъжен да реагира. Предполага се, че и рутината може да им е изиграла лоша шега, защото обикновено са минавали транзит през тази гара. Няколко седмици преди инцидента те получили указания, че на гара Хитрино трябва да спрат и да изчакат пътническия влак.\n                    ", "date": "2017.09.15", "title": "Връщат половин тон  доказателства  по Хитрино в Шумен "}
{"url": "http://www.monitor.bg/a/view/36658-%D0%9D%D0%B0%D0%B4-100-000-%D1%8F%D0%B9%D1%86%D0%B0-%D1%81%D0%B0-%D0%B1%D0%BB%D0%BE%D0%BA%D0%B8%D1%80%D0%B0%D0%BD%D0%B8-%D0%B2-%D0%BC%D0%B0%D0%B3%D0%B0%D0%B7%D0%B8%D0%BD%D0%B8%D1%82%D0%B5-%D0%B7%D0%B0%D1%80%D0%B0%D0%B4%D0%B8-%D1%84%D0%B8%D0%BF%D1%80%D0%BE%D0%BD%D0%B8%D0%BB%D0%B0/", "text": " БАБХ: Няма място за паника, в тези продукти количеството е незначително\n                    Над 100 000 яйца са блокирани в момента в търговските обекти, 109 000 са задържани в склад, а на място във фермите са блокирани 152 000 яйца. Това съобщи доктор Кремена Стоева от Българската агенция по безопасност на храните (БАБХ) ден след като от земеделското министерство обявиха, че в пакетиращ център за яйца у нас, обслужващ 3 ферми с кокошки носачки, са били открити яйца с фипронил.  Проверката продължава, вероятно става въпрос за използване на препарат не по предназначение, уточни пред БНТ доктор Стоева.  „Няма място за паника в тези продукти количеството е незначително”, коментира зам.-изпълнителният директор на БАБХ Тодорка Янковска пред бТВ относно български яйца с фипронил. Тя обаче беше категорична, че това опасно вещество, което се използва за обезпаразитяване на животни, няма място при отглеждането на кокошки носачки.По данни на Европейския орган за безопасност на храните, опасна концентрация фипронил е над 0,72 мг/кг. При установените у нас яйца е 0,027 мг/кг – доста по-малко, но и доста над пределно допустимото за храни ниво, което е 0,005 мг/кг.\n\n\n\n\n                    ", "date": "2017.09.15", "title": "Над 100 000 яйца са блокирани в магазините заради фипронила"}
{"url": "http://www.monitor.bg/a/view/83781-%D0%9E%D1%82%D0%B2%D0%B0%D1%80%D1%8F%D1%82-%D1%87%D0%B0%D1%81%D1%82-%D0%BE%D1%82-%D0%94%D0%BE%D0%BD%D0%B4%D1%83%D0%BA%D0%BE%D0%B2/", "text": "\n                     \n\nОтсечките на столичния булевард \"Дондуков\" от Министерския съвет до улица \"Г.С.Раковски\" и от \"Кракра\" до бул. \"Васил Левски\" ще бъдат пуснати за движение. Целият булевард ще бъде отворен в последния ден на октомври, обещават от столичното кметство.\n\nМеждувременно заради ремонт се затваря участъкът от булевард \"Васил Левски\" до улица \"Г.С.Раковски\", съобщи Нова ТВ. \n                    ", "date": "2017.09.15", "title": "Отварят част от \"Дондуков\""}
{"url": "http://www.monitor.bg/a/view/37730-%D0%95%D1%82%D0%B8%D0%B5%D0%BD-%D0%9B%D0%B5%D0%B2%D0%B8-%D0%B8-%D0%9C%D0%B8%D1%85%D0%B0%D0%B5%D0%BB%D0%B0-%D0%A4%D0%B8%D0%BB%D0%B5%D0%B2%D0%B0-%D0%BE%D1%82%D0%BA%D1%80%D0%B8%D1%85%D0%B0-%D1%83%D1%87%D0%B5%D0%B1%D0%BD%D0%B0%D1%82%D0%B0-%D0%B3%D0%BE%D0%B4%D0%B8%D0%BD%D0%B0-%D0%B2-119-%D0%A1%D0%A3/", "text": "\n                    С народни носии и благотворителност беше открита учебната година в 2400 училища в страната. Ученици развяваха българския флаг, а много балони и цветя изпъстриха дворовете на училищата в страната за първия учебен ден.Премиерът Бойко Борисов отбеляза първия учебен ден с пост във „Фейсбук“. „Честит първи учебен ден на всички учители, ученици и родители. Бъдете живи и здрави. Пожелавам Ви учебната година да бъде успешна и ползотворна. На добър час“, написа премиерът.Образователният министър Красимир Вълчев откри първия учебен ден в ОУ „Никола Вапцаров“–с. Селановци.„Бъдещето на обществото ни, на икономиката и развитието на страната, на сигурността ни, зависи от това да създаваме и възпитаваме образовани млади хора“, каза той в приветствието си.Учебната година в 139-о ОУ „Захарий Круша“ в София бе открита от председателя на Народното събрание Димитър Главчев. Той поздрави учителите и учениците и им пожела ведра, плодотворна и успешна година.Кметът на София Йорданка Фандъкова даде старт на учебните занимания в 5-о ОУ \"Иван Вазов\".„Знам, че е трудно да бъдете послушни, но слушайте вашите учители и бъдете търпеливи и устремени към знанието, защото само то може да ви направи истински смели и да ви даде самочувствие“, обърна се тя към децата. Етиен Леви, Михаела Филева и Искрен Пецов участваха в откриването на новата учебна година в 119-о СУ „Акад. Михаил Арнаудов\". За първи път прага на училището ще прекрачат 160 първокласници, съобщи директорът на школото Диян Стаматов. По традиция по време на тържеството беше рецитирано стихотворението „Аз съм българче“, след което беше отслужен водосвет от отец Лука.По време на откриването на учебната година имаше и неприятен инцидент. Една от знаменоските припадна, но бързо беше свестена. Сред официалните гости на тържеството бяха зам.-министърът на образованието Деница Сачева, комисар Тенчо Тенев, началник на отдел „Пътна полиция“, зам.-кметът по транспорт в София Евгени Крусев и др.Учители от училище „Петър Берон“ в Костинброд пък призоваха парите, предвидени за букети, да бъдат дарени на 11-годишна ученичка, която води битка с левкемията и се нуждае от скъпоструваща операция. Подобни инициативи имаше и в много други градове.Едно училище повече никога няма да приема деца. Тази година ОУ \"Н.Й. Вапцаров\" не отвори вратите си, а в двора му вече са избуяли високи треви. Възпитаниците на дибичкото училище вече трябва да пътуват до съседни населени места, след като школото бе закрито.\n\n\n                    ", "date": "2017.09.15", "title": "Народни носии и благотворителност  на първия учебен ден (ОБНОВЕНА)"}
{"url": "http://www.monitor.bg/a/view/49828-%D0%A3%D1%87%D0%B5%D0%BD%D0%B8%D1%86%D0%B8-%D0%BA%D1%80%D0%B8%D1%8F%D1%82-%D0%95%D0%BD%D0%B0%D1%80%D0%B3%D0%B8%D0%BB%D0%B5%D1%82%D0%B0-%D0%B2-%D1%80%D0%B0%D0%BD%D0%B8%D1%86%D0%B8%D1%82%D0%B5-%D1%81%D0%B8/", "text": "Общините без забрани за търговия на вредни стоки край школата\n                    Електронни наргилета с размер на химикалка могат да бъдат открити в раниците на ученици от долните до последните класове от година - година и половина. Устройството, което пресъздава усещането за използване на истинско наргиле, е дребно, евтино и е трудно да бъде открито от родителите, които понякога не знаят за увлечението на детето си, разказват родители и педагози от Шумен.\n\nНай-евтините варианти за еднократно наргиле тръгват от цена 6-8 лева по магазините с китайски стоки, за да стигнат до няколко десетки за моделите, които могат да се презареждат. Устройството прилича на електронна цигара за около 400-500 дръпвания, по-луксозните стигат до 1000 дръпвания. Наргилетата за многократно използване съдържат картомайзър - сменяемо патронче с вода, пропиленов гликол и естествени или изкуствени вкусове, като хлапетата избират между ананас, цитрус, ягода, мента, грейпфрут, канела и още десетки аромати. Според спецификацията електронните наргилета не съдържат тютюн, никотин и катран, а според лекари няма правен или законов трик, с който да могат да бъдат забранени. Във варианта за възрастни според реклами в интернет патрончето може да бъде заредено с марихуана, уиски или вино и никотин.\n\nОсобено популярно е електронното наргиле за групово използване. Ученици от 5-6-и клас си обединяват стотинките и необезпокоявани си дръпват в кръг в училищния двор или занималнята. Електронното наргиле е\n\n \n\n\n\n \n\nот средна степен по време на годишните училищни екскурзии. Напоследък според самите тийнейджъри наргилетата са избирани често и за подарък или допълнение към подарък за рожден ден. Има модели с твърд калъф в вградена батерия и с опция за зареждане от мобилния телефон. На външен вид те приличат точно на външна батерия за телефон и няма шанс да бъдат разпознати като съмнителен багаж в раницата на детето от родител, който е изостанал от технологиите.\n\nНаргилетата в заведенията не попадат в обсега на контрол на РЗИ, тъй като сместа, която се използва за пушене не съдържа тютюн. Това съобщи пред \"Монитор\" д-р Илияна Лозанова от РЗИ - Шумен. По тази причина няма и нормативни ограничения за отстоянието, на което заведения, предлагащи консумацията на наргиле, могат да бъдат в близост до училища. Пак по същата причина пък сервитьори и собственици на заведения твърдят, че няма и забрана да предлагат наргилета на лица под 18-годишна възраст.\n\nДействително,\n\n \n\n\n\n \n\nкоято да забранява продажбата им на непълнолетни, но няма и никакъв регламент за пушенето им, поясниха от Националния център по общественото здраве и анализи.\n\nСлед трагичния случаи с убитото момиче в Бургас през август, за което обвиняем е ученик, пушил наргиле, междуведомствена комисия от три министерства ще решава през октомври какви мерки за ограничаване на този вид пушене да бъдат предприети, припомниха от Министерството на здравеопазването.\n\nОт пациентската организация „Заедно с теб“ ще настояваме категорично не само да бъде регламентирано пушенето на наргиле, но и да бъде забранена продажбата на алкохол и тютюневи изделия на определено отстояние от училищата, заяви председателят на организацията Пенка Георгиева. Такива стоки нямат място в близост до децата. Юристи ще решат по какъв ред трябва да бъде въведено ограничението, допълни тя.\n\nЗа\n\n \n\n\n\n \n\nна магазини с такива стоки, както и на наргиле барове се обявиха и от Асоциация „Родители“.\n\nТакива заведения нямат място до нашите деца. Асоциацията все още няма свое конкретно предложение, но ще подкрепим идеята на пациентската организация, каза нейната председателка Цвета Брестнишка. Националният консултант по хранене д-р Стефка Петрова пък, припомни, че в община Бургас този въпрос е разрешен не със забрани, а със стимули. На заведенията и магазините край училищата, които не предлагат вредни за здравето стоки, общината начислява по-ниски наеми, каза д-р Петрова.\n\n \n\n\n\nВ някои наргиле барове има описания къде се слагат различните съставки.\n\nСнимки Красимир Крумов\n\n \n\n \n\nПродажбите на бира, спиртни напитки и тютюневи изделия в детски ясли и градини, училища, общежития за ученици, лечебни и здравни заведения в Пловдив са забранени от общинската Наредба за обществения ред и сигурност. Забраната обаче важи само за територията на съответното детско, здравно или учебно заведение. Дори един метър пред входа му забрана да се продават алкохол и цигари няма, установи проверка на „Монитор”. Така пред много учебни и детски заведения по тротоарите пред входовете им има павилиони за продажби на алкохол, цигари и вестници. Пушенето на наргилета в Пловдив от непълнолетни не е забранено.\n\nВъв Велико Търново специална забрана за продажба на тютюневи изделия и алкохол в районите около училищата няма. Тази забрана е включена в регламентираната в наредба №1 на общината обща забрана за продажба на цигари и алкохол на непълнолетни и малолетни от собствениците и продавачите в търговски обекти на територията на общината. А що се отнася до проверките от здравната инспекция казаха, че както всяка година, така и тази имало правени проверки, но нямало констатирани нарушения и наложени санкции. И в интерес на истината поне около училищата в центъра на града наистина няма магазини и заведения, продаващи алкохол и цигари.\n                    ", "date": "2017.09.15", "title": "Ученици крият Е-наргилета в раниците си"}
{"url": "http://www.monitor.bg/a/view/52349-%D0%A0%D1%83%D1%81%D0%B5%D0%BD%D0%B5%D1%86-%D1%81%D0%B5-%D0%BD%D1%83%D0%B6%D0%B4%D0%B0%D0%B5-%D0%BE%D1%82-%D1%81%D1%80%D0%B5%D0%B4%D1%81%D1%82%D0%B2%D0%B0-%D0%B7%D0%B0-%D1%81%D0%BF%D0%B5%D1%88%D0%BD%D0%B0-%D0%BE%D0%BF%D0%B5%D1%80%D0%B0%D1%86%D0%B8%D1%8F/", "text": "\n                    Русенецът Пенчо Стефанов Пенчев се нуждае от спешна операция за поставяне на титанов имплант на цяла долна челюст. 62-годишният мъж страда от остеохондросарком или злокачествено образувание на челюстта. Насрочена е операция във Военномедицинска академия в София за 10 октомври, но са необходими 15 000 лева за интервенцията и за закупуването на импланта от Германия. Семейството на Пенчо няма необходимите средства и моли хората с добри сърца да помогнат.\n\nТежката диагноза е поставена на русенеца през 2010 г. Следват 20 курса лъчетерапия, които не дават резултат. Според доц. Николай Янев от Военномедицинска академия единственото лечение за Пенчо е оперативна интервенция. Ако бъдат събрани средствата, това ще е втората подобна операция, която доц. Янев ще направи в България.\n\nРазкрита е банкова сметка:\n\n IBAN: BG21RZBB91551008527221\nСнежана Пенчева (съпруга) – 0897 28 13 38\n                    ", "date": "2017.09.15", "title": "Русенец се нуждае от  средства за спешна операция"}
{"url": "http://www.monitor.bg/a/view/85599-%D0%9D%D0%B0-15-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8-%D0%B2-%D0%9F%D0%BB%D0%BE%D0%B2%D0%B4%D0%B8%D0%B2-%D0%9C%D0%B8%D1%82%D1%80%D0%BE%D0%BF%D0%BE%D0%BB%D0%B8%D1%82-%D0%9D%D0%B8%D0%BA%D0%BE%D0%BB%D0%B0%D0%B9-%D0%BF%D0%BE%D0%B8%D1%81%D0%BA%D0%B0-%D0%B2%D0%B5%D1%80%D0%BE%D1%83%D1%87%D0%B5%D0%BD%D0%B8%D0%B5-%D0%B2-%D1%88%D0%BA%D0%BE%D0%BB%D0%B0%D1%82%D0%B0/", "text": "Първолаци пресякоха безопасно зебра с помощта на владиката и областния управител на Пловдив \n                    Да има един учебен час в седмичната програма по вероучение. Това поиска в приветственото си слово по случай 15 септември пловдивският митрополит Николай. Той присъства на откриването на учебната година в СУ „Св.Св. Кирил и Методий”, където по инициатива на областния управител Здравко Димитров първият учебен час бе по безопасност на движението.„Аз бих посочил още един пропуск на българския законодател – това, че няма православно вероучение все още в българското училище. Недоумявам защо българската държава не желае българските деца да научат, че има 10 Божий заповеди. Че е грях да се краде, да се лъже, че е грях да се обижда”, заяви владиката на пловдивска епархия.По думите му въпреки многото познания, които получават децата в училище, им липсва часът по вероучение, по време на който те могат да бъдат възпитани в добродетелите на вярата – да бъдат кротки, търпеливи, добри, състрадателни и милосърдни.Дядо Николай благослови всички ученици в Пловдив „за добър успех” и им пожела да внимават как пресичат натоварените пловдивски кръстовища.Минути по-късно той, областният управител Здравко Димитров и бригаден генерал Явор Матеев – командир на 68-а Бригада Специални сили преведоха първолаците през пешеходната пътека пред СУ „Св.Св. Кирил и Методий”, като им обясниха как да се оглеждат, така че да не бъдат блъснати от невнимателен шофьор. \n\n\n                    ", "date": "2017.09.15", "title": "На 15 септември в Пловдив:  Митрополит Николай поиска вероучение в школата"}
{"url": "http://www.monitor.bg/a/view/9344-%D0%97%D0%B0%D0%BF%D0%BE%D1%87%D0%BD%D0%B0%D1%85%D0%B0-%D0%BF%D1%80%D0%BE%D0%B2%D0%B5%D1%80%D0%BA%D0%B8-%D0%BD%D0%B0-%D1%83%D1%87%D0%B8%D0%BB%D0%B8%D1%89%D0%BD%D0%B8%D1%82%D0%B5-%D0%B0%D0%B2%D1%82%D0%BE%D0%B1%D1%83%D1%81%D0%B8/", "text": "\n                    ИА \"Автомобилна администрация\" започна проверки на училищните автобуси заради началото на учебната година.\n\nПроверяващите ще следят за техническия преглед,  условията за безопасност и документацията на превозното средство. Проверките ще продължат до края на месеца, като ще обхванат също такситата и специализирания градски транспорт, съобщи Нова ТВ.\n\n \n                    ", "date": "2017.09.15", "title": "Започнаха проверки на училищните автобуси"}
{"url": "http://www.monitor.bg/a/view/84202-3400-%D0%BF%D1%8A%D1%80%D0%B2%D0%BE%D0%BB%D0%B0%D1%86%D0%B8-%D0%B2-%D0%9F%D0%BB%D0%BE%D0%B2%D0%B4%D0%B8%D0%B2-10-550-%D0%B4%D0%B5%D1%86%D0%B0-%D0%B2-%D0%B7%D0%B0%D0%B1%D0%B0%D0%B2%D0%B0%D1%87%D0%BD%D0%B8%D1%86%D0%B8%D1%82%D0%B5/", "text": "\n                    3 400 първолаци в Пловдив влизат за първи път в класните стаи тази година. Те са разпределени в 150 паралелки в общо 46 начални, основни и средни училища, съобщиха от община Пловдив. От тази учебна година в града на тепетата бе въведено централизирано електронно класиране за прием в първи клас. Още на първо класиране 94% от децата бяха приети по първо желание, като е постигнато по-оптимално разпределение на децата между отделните училища. Чрез въведената електронна система се проследява обхвата на всички деца, подлежащи на задължителен прием в първи клас. Така с помощта на училищата се търси връзка с родителите на некласираните и незаписани деца. Данните сочат, че децата са в чужбина или в други населени места.В 53-те общински детски градини за новата учебна година към момента са записани 10 550 деца. От тях най-малките, 3-годишните деца, са 2525. Те ще посещават първа възрастова група и са с над 100 повече от първа група през миналата учебна година. Данните от системата за електронно централизирано класиране за прием посочват, че са осигурени места за всички деца, пожелали прием в детските градина на града.Всички 52 общински училища: 4 начални, 22 основни, 1 обединено, 5 профилирани гимназии, 18 средни училища и 2 професионални гимназии, ще отворят врати за над 33 000 ученици от I до XII клас и около 900 пет и шест годишни деца, разпределени в 43 подготвителните групи. Седем от групите са целодневни, а 36 са полудневни. Практиката показва, че разкритите с помощта на общината целодневни групи са много предпочитани от родителите. През тази година община Пловдив отпусна 200 000 лева за проектиране и изграждане на нови детски площадки в общинските детски градини. С парите бяха изградени и обновени 53 площадки в 31 детски градини.            \n\n\n                    ", "date": "2017.09.15", "title": "3400 първолаци в Пловдив, 10 550 деца в забавачките"}
{"url": "http://www.monitor.bg/a/view/54622-%D0%98%D0%BD%D0%B8%D1%86%D0%B8%D0%B0%D1%82%D0%B8%D0%B2%D0%B0%D1%82%D0%B0-%D0%92%D1%81%D0%B8%D1%87%D0%BA%D0%B8-%D0%BD%D0%B0%D1%87%D0%B8%D0%BD%D0%B8-%D0%B4%D0%B0-%D1%81%D0%B8-%D0%B2%D1%8A%D0%B2-%D1%84%D0%BE%D1%80%D0%BC%D0%B0-%D1%89%D0%B5-%D0%BF%D0%BE%D0%BC%D0%B0%D0%B3%D0%B0-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%B4%D0%B0-%D0%B1%D1%8A%D0%B4%D0%B0%D1%82-%D1%84%D0%B8%D0%B7%D0%B8%D1%87%D0%B5%D1%81%D0%BA%D0%B8-%D0%B0%D0%BA%D1%82%D0%B8%D0%B2%D0%BD%D0%B8/", "text": "\n                      стартира инициативата „Всички начини да си във форма”. Кампанията на Содексо цели да окуражи българите да бъдат физически активни, като повиши осведомеността им за многобройните ползи от практикуването на спорт и подпомогне изграждането на навици за по-здравословен начин на живот. Кампанията е резултат от стремежа на Содексо да стимулира работещите българи да повишат физическата си активност и по този начин да подобрят цялостното си здраве в дългосрочен план. Чрез услугата си Sport Pass, компанията популяризира посланието, че днес спортът е по-достъпен достъпен от всякога. Благодарение на своите над 600 партньорски локации в страната, Sport Pass ще осигури на българите лесен начин да планират всекидневието си и да намерят удобно време, и място за своята тренировка. „Чрез инициативата искаме да покажем на хората, че могат да бъдат активни, независимо къде се намират, да бъдат мотивирани и ангажирани в повече и различни физически активности“, коментира Виктор Косконел, изпълнителен директор на Содексо България.\n\nПоследното проучване по темата, публикувано по-рано тази година, разкрива, че повече от половината българи (51%) не участват във физически активности. Това е особено тревожно, тъй като липсата на физическа активност има значително влияние не само върху здравето на отделния човек, но води и до значителни директни и индиректни социални и икономически загуби за държавите от ЕС под формата на разходи за здравеопазване, намалена продуктивност и работоспособност. „Отделянето на поне 30 минути на ден за любимия спорт, независимо дали сме вкъщи или на работа, може да бъде изключително полезно. Иновативната програма на Sport Pass позволява само с една карта да получиш неограничен достъп до повече от 300 вида спорт и забавления в нашата разнообразна и непрестанно растяща мрежа от партньори. Вече не е необходимо да имаш една карта за фитнес и друга за плуване или пък да чакаш за месечен абонамент, за да пробваш нов спорт или клуб. Всеки ден може да бъде различен. Ние сами избираме мястото, времето и спорта“, допълва Виктор Косконел.\n\n \n\n \n\n \n\n \n\n \n                    ", "date": "2017.09.15", "title": "Инициативата „Всички начини да си във форма“ ще помага на българите да бъдат физически активни"}
{"url": "http://www.monitor.bg/a/view/12923-%D0%A0%D0%B0%D0%B4%D0%B5%D0%B2-%D0%B8-%D0%97%D0%B0%D1%85%D0%B0%D1%80%D0%B8%D0%B5%D0%B2%D0%B0-%D1%81%D0%B5-%D1%81%D1%80%D0%B5%D1%89%D0%B0%D1%82-%D1%81-%D0%A2%D1%80%D1%8A%D0%BC%D0%BF/", "text": "\n                    Държавният глава Румен Радев и вицепремиерът и външен министър Екатерина Захариева ще успеят да се срещнат с президента на САЩ Доналд Тръмп. Това ще стане по време на срещата на върха на ООН в Ню Йорк следващата седмица, като първият ни дипломат ще има възможност да проведе разговор и с руския си колега Сергей Лавров.\n\nОфициалното откриване на сесията е на 19 септември. Ден по-рано е планирана среща за реформите в ООН, която се организира от US президента и от генералния секретар на ООН Антониу Гутериш. Целта е ръководителите на съответните държави да изразят подкрепата си за започналите реформи в организацията. Именно на тази среща България ще бъде представена от Захариева, а Тръпм ще се ръкува и разговаря за кратко с всеки един представител. Още същият ден Захариева ще има среща и с генералния секретар на Организацията за икономическо сътрудничество Анхел Гурия, с когото ще си говорят и за членството на страната ни в еврозоната.\n\nСамият Тръмп ще държи реч пред делегатите на откриването на сесията. Срещата на Захариева с Лавров е насрочена за късния следобед на 19-ти. По-късно вечерта тя ще бъде и на приема, организиран от Доналд Туск, който оглавява Европейския съвет към ЕС. Същата вечер трябва да се състои и традиционният прием на Тръмп и съпругата му Мелания, на която ще присъства и Радев. Речта на българския държавен глава пред общото събрание на ООН е планирана за 20 септември.\n\nЦялата сесия продължава почти цяла седмица, а Захариева има доста натоварена програма. Предвидени са редица двустранни срещи, в това число с Гутериш, с външния министър на Украйна, както и с външните министри на доста арабски страни – Иран, Ливан, Саудитска Арабия, Тунис, Сингапур. Като част от делегацията на Румен Радев, Захариева ще се срещне и с държавния глава на Косово Хачим Тачи и с един от президентите на Световната банка.\n\nТемата за Западните Балкани, която ще е основен приоритет и на БГ председателството на Съвета на ЕС, ще бъде обсъждана на работен обяд на 21 септември между външните министри на страните от Централноевропейската инициатива. В края на седмицата пък Захариева ще замине за Чикаго, където ще се срещне с българската общност в града.\n                    ", "date": "2017.09.15", "title": "Радев и Захариева се срещат с Тръмп"}
{"url": "http://www.monitor.bg/a/view/47624-%D0%94%D0%B2%D0%B0%D0%BC%D0%B0-%D1%81%D0%B5-%D1%83%D0%B4%D0%B0%D0%B2%D0%B8%D1%85%D0%B0-%D0%B7%D0%B0-%D0%B4%D0%B2%D0%B0-%D0%B4%D0%BD%D0%B8-%D0%B2-%D0%B1%D1%83%D1%80%D0%B3%D0%B0%D1%81%D0%BA%D0%BE/", "text": "\n                    Две нови жертви взе морето на юг. Трагичните инциденти станаха в два поредни дни. Последният случай е от вчера, когато 65-годишна руска туристка се е удавила в морето на плаж \"Робинзон\" до ваканционно селище Елените. Жената е била сама на плажа и никой не е видял, че се дави, нито е забелязал че е изчезнала. Туристи забелязали часове по-късно безжизненото й тяло в плитчините до брега и веднага са подали сигнал в полицията. Самоличността на удавничката е изяснена, а проверката на полицията е установила, че тя е пристигнала на почивка в България на 26-ти август и се е настанила в хотелски комплекс в Свети Влас. \n\nПри извършения първоначален оглед видими следи от насилие не са открити, съобщиха от полицията. Тялото на рускинята е откарано за аутопсия в \"Съдебна медицина\" при УМБАЛ – Бургас.\n\nДен по-рано 47-годишен мъж от Карнобат се удави, след като падна от моста  в Бургас. Инцидентът е станал призори в четвъртък и вероятно се касае за нещастен случай, смятат криминалисти. Неколцина минувачи са видели как мъжът полита от парапета и чули виковете му за помощ. Двама от тях се хвърлили във водата, за да му помогнат и успели да го извадят, но той вече бил мъртъв. \n\n \n                    ", "date": "2017.09.15", "title": "Двама се удавиха за два дни в бургаско"}
{"url": "http://www.monitor.bg/a/view/79208-%D0%9D%D0%A1-%D0%BE%D1%82%D0%B2%D0%B0%D1%80%D1%8F-%D0%B2%D1%80%D0%B0%D1%82%D0%B8-%D0%B7%D0%B0-%D0%B3%D1%80%D0%B0%D0%B6%D0%B4%D0%B0%D0%BD%D0%B8-%D1%83%D1%82%D1%80%D0%B5/", "text": "\n                    Ден на отворени врати организира Народното събрание утре, като гражданите ще могат да посетят сградата между 10 ч. и 17 ч. Това ще стане в рамките на инициативата Европейски дни на наследството, организирана от Столичната община и Министерството на културата със съдействието на Френското посолство и Френския институт в България. Първите гости ще бъдат посрещнати от зам.-председателя на НС Цвета Караянчева, а в 16:30 ч. парламентарният шеф Димитър Главчев ще разговаря с последните посетители в пленарната зала. Той ще покани най-младите и най-любопитни сред тях в кабинета си, ще им разкаже за дейността на институцията и ще отговори на техни въпроси. Гражданите ще могат да разгледат пленарната зала, кулоарите и постоянната експозиция, свързана с историята на парламента.\n                    ", "date": "2017.09.15", "title": "НС отваря врати за граждани утре"}
{"url": "http://www.monitor.bg/a/view/56328-%D0%A8%D0%B5%D1%84%D1%8A%D1%82-%D0%BD%D0%B0-%D1%81%D0%BF%D0%B5%D1%86%D1%81%D0%B8%D0%BB%D0%B8%D1%82%D0%B5-%D0%BD%D0%B0-%D0%9D%D0%90%D0%A2%D0%9E-%D0%BF%D0%BE%D1%85%D0%B2%D0%B0%D0%BB%D0%B8-%D0%BD%D0%B0%D1%88%D0%B8%D1%82%D0%B5-%D0%B2%D0%BE%D0%B9%D0%BD%D0%B8%D1%86%D0%B8/", "text": "\n                    Похвала към специалните сили на родната армия отправи командирът на щаба за специални операции на НАТО вицеадмирал Колин Килрайн. Родните войници получиха висока оценка от него по време на срещата му в парламента с председателя на Комисията по отбрана в НС ген. Константин Попов.\n\nКилрайн сподели и увереността си във възможностите на армията ни в изпълнение на съюзническите отговорности. От своя страна ген. Попов го запозна с приоритетите в законодателната дейност на оглавяваната от него комисия, свързани с националната сигурност и отбраната. Участниците в срещата констатираха, че в условията на днешната неустойчива среда за сигурност в световен и регионален аспект, мястото и ролята на специалните сили непрекъснато нарастват и разширяват сферата на отговорностите си, включително и в борбата против тероризма.\n                    ", "date": "2017.09.15", "title": "Шефът на спецсилите на НАТО похвали нашите войници"}
{"url": "http://www.monitor.bg/a/view/13963-%D0%91%D0%B0%D1%80%D0%B8%D0%B5%D1%80%D0%B0-%D0%BD%D0%B0-%D0%BF%D0%B0%D1%80%D0%BA%D0%B8%D0%BD%D0%B3-%D0%B2-%D0%BC%D0%BE%D0%BB-%D1%83%D0%B4%D0%B0%D1%80%D0%B8-%D0%B4%D0%B5%D1%82%D0%B5-%D0%BF%D0%BE-%D0%B3%D0%BB%D0%B0%D0%B2%D0%B0%D1%82%D0%B0/", "text": "\n                    Бариера, която ограничава излизането на автомобили от паркинг в един от пловдивските молове, удари дете по главата. В разпространеното от търговския обект видео се вижда как майката слиза от джип на изхода и помъква детето си да пресича пред автомобилите. В този момент бариерата се спуска и удря детето по главата, а майката се връща обратно на тротоара при служителя на мола. Случаят оживено се коментира в социалните мрежи, като повечето съветват родителите да си търсят правата в съда. Затова от мол-а уточниха, че са направили проверка на всички обстоятелства, като са прегледани записите от охранителните камери, монтирани на входа на подземния паркинг на мола. Записите ясно показват, че са извършени няколко нарушения от страна на родителите на детето, довели до неприятния инцидент. Първото нарушение е, че майката и детето слизат от автомобила на място, което не е регламентирано за спиране и престой, а за преминаване с автомобил, респективно спрелият автомобил създава опашка. На паркинга в търговския център са маркирани местата, на който може да се паркира, и са указани пасажите към входовете на мола, които са предвидени за пешеходно преминаване. След преминаването на автомобила системата на бариерата задейства нейното спускане, въпреки това обаче жената решава да премине под нея и пред идващите автомобили, се казва в становището на търговския център. Оттам са категорични, че инцидентът е вследствие на невнимание от страна на родителите. По отношение на работата на служителя на охраната не са констатирани никакви нарушения. От мол-а призоваха родителите, които идват с децата си, да бъдат достатъчно отговорни и да възпитават малчуганите си да спазват правилата. Вижте видеото, заснето от охранителните камери в търговския обект:   \n\n\n                    ", "date": "2017.09.15", "title": "Бариера на паркинг в мол удари дете по главата"}
