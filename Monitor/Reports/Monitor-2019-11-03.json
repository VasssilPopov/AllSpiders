{"url": "https://www.monitor.bg:443/bg/a/view/horata-iskaha-konkretni-idei-i-vizija-za-bydeshteto-179793", "text": "Ако трябва да определя тези местни избори, бих казал, че те бяха по-скоро притеснителни за водещите партии. От една страна, БСП искаше да спечели поне една голяма област, като се надяваше това да е София. Не успяха, но пък за сметка на това успяха в Русе. ГЕРБ пък искаше да не загуби областите, в които имаше кметове, и да запази влиянието си там. Затова и изводът от резултатите е, че избирателите показаха на политиците, че трябва да си вършат работата. И там, където това е сторено, им гласуваха доверие отново. Това беше тенденцията на вота като цяло. Видяхме и че когато се води кампания само с обещания или с негативни послания, това не печеливш ход. Хората искаха да чуят конкретни идеи, визията на кандидатите за бъдещето на градовете си, но и отчет за свършеното от досегашните кметове. Тук мога да дам пример и с изненадата в София - резултата на Борис Бонев от „Спаси София“ на първия тур, който се показа като активен млад човек с идеи и конкретни предложения. Интересно е, че в София са гласували малко повече, отколкото на първия тур. Интересът към балотажа е бил по-голям с 1% и активността сега е 33,34% по данните към 17,30 часа. Вярно е, че отново във Варна и в Пловдив е по-ниска, но това се дължи на факта, че хората не са били мотивирани да гласуват, тъй като няма интрига и изборът е ясен. По принцип балотажът е с по-ниска активност, защото цялата палитра от по-малки партии отсъства. И избирателят трябва да е наистина мотивиран, за да отиде и да подкрепи един от двамата кандидати в града си. Най-голямата изненада на балотажа обаче определено е Русе. На какво се дължи това? Има области, в които се вижда, че има проблеми. Русе и Благоевград са показателни в това отношение. Там хората гласуваха наказателно. Забележете и че това всъщност са двете области, в които Цветан Цветанов имаше голямо влияние. Сега те излязоха по-слаби, тъй като имаше разцепление на местните структури. И обратното - там, където хората са доволни, подкрепиха градоначалниците си. Например в Бургас, Варна и Стара Загора имаме безапелационни победи на досегашните кметове. Колкото до квадратчето „Не подкрепям никого“, можем да кажем, че събира около 5 - 6% от вота на хората, което не бих казал, че е антивот. А в случая не играе роля. Вярно е, че на миналите избори имаше нещо като мода и беше нещо като протест на гласоподавателите.", "date": "2019.11.03", "title": "Хората искаха конкретни идеи и визия за бъдещето"}
{"url": "https://www.monitor.bg:443/bg/a/view/423-104-glasuvali-na-balotaja-v-stolicata-179791", "text": "423 104 души са гласували на балотажа в столицата, съобщи Полина Витанова, говорител на ОИК. Според данните избирателната активност е 40.09 процента. Първите подвижни избирателни комисии са пристигнали още в 20 часа и вече 20 от тях са предали бюлетините си.  Има множество сигнали по телефона за нарушения, които са били проверени, заяви Полина Витанова. Предадени на прокуратурата са и данни за купуване на гласове в столичния квартал \"Филиповци\". Направило и впечатление, че сигналът е бил подаде няколко пъти от различни източници. Иванка Костадинова от 126 СИК в \"Младост\", заяви след предаването на протоколите си, че организацията по обработването на изборните книжа е била много добра, Протоколите са били верно попълнени и се е работило стегнато и бързо. В същото време десетки приключили с работата си членове на избирателни комисии не можеха да намерят осигурения им транспорт. Според тях той не е организиран добре и ангажираните с провеждането на балотажа не знаят къде и колко време да чакат микробусите. След кратка реорганизация пристигнаха достатъчно превозни средства и преброителите се прибраха по домовете си. От ОИК съобщиха, че заради авария в секцията в \"Красно село\" е спирал тока и работата е били спряна до възстановяването му.  Към 22.30 часа са били приети 360 от всички 1611 протокола на СИК. По време на преброяватето са присъствали застъпници на БСП и кандидат-кмета Мая Манолова. По-късно Николай Вапцаров, представител на Инициативния Комитет на Мая Манолова, поиска да проследи работата в пункта за преброяване, но не бе допуснат, защото не е подал заявление от предния ден, както е изискването по закон. Причината за искането му е получена информация, че разликата от 12 на сто в полза на Йорданка Фандъкова е бил стопена до 2 процента. Той обяви, че ще подаде жалба за отказания му достъп и заяви, че от ИК на Мая Манолова ще поискат касиране на изборите за кмет, заради съмнения за манипулации. \"Аз не вярвам на екзитпола. Искам да се уверя в коректното въвеждане на протоколите. Има съмнения, защото по наши данни \"Младост\", \"Люлин\" и \"Овча купел\" резултатите са в наша полза\", заяви Никола Вапцаров. Около 800 човека са ангажирали за застъпници по избирателните секции и отделно са ползвали и застъпници на подкрепящи ги организации, добави той.", "date": "2019.11.03", "title": "423 104 гласували на балотажа в столицата (СНИМКИ)"}
{"url": "https://www.monitor.bg:443/bg/a/view/borisov-sled-vota-dori-i-v-gradovete-koito-gubim-sme-pyrva-sila-179794", "text": "Обновлението в ГЕРБ ще продължи, като предстои анализ на резултатите от балотажа на местните избори. Това заяви премиерът и лидер на ГЕРБ Бойко Борисов след края на изборния ден в централата на партията. Борисов коментира, че в ГЕРБ са се върнали към нормалността в изборния процес, защото не било нормално една партия да спечели всички областни градове.  В по-шарените общински съвети щели да споделят отговорността, а дори и в градовете, които губят, партията била първа политическа сила и с най-голяма група в местния парламент. „Мераклии за власт много, но за работа малко“, каза той. И добави: „Дай, Боже на всички такова отстъпление-да спечелят за 15 път и да го наричат отстъпление. От кое има отстъпление?! Партията е първа“. Борисов даде да се разбере, че е очаквал тези резултати, особено в градовете, където са загубили и даде пример с Русе, Банско, Сандански, където също предстоят промени. В Русе местни активисти от ГЕРБ работили срещу техния кандидат Дияна Иванова. В Благоевград пък местата структура застанала зад Атанас Камбитов и щяла да се разцепи при друго решение и друга кандидатира за кмет. От думите на Борисов стана ясно още, че е предупредил структурите в Банско и Сандански, че ще загубят, но въпреки това им дал шанс. \"Не, ще спечелим\", уверявали пък го те.  По думите му ще се направи анализ и ще се вземат много решения в партията, като повече от трети път няма да се издига кмет. „Все пак, след всички скандали, хората в тези градове пак дадоха гласа си за ГЕРБ“, посочи той, визирайки градовете като Благоевград и поясни, че избирателите са наказали тези, които не са се държали \"прилично\". В тази връзка той напомни Апартаментгейт и видеото в социалните мрежи, на което Камбитов играе със столевки на челото. Въпреки това Борисов заяви, че го е яд за Благоевград.  И допълни: „В Русе сменихме и кандидата си за кмет, оказа се, че този, който искахме да издигнем, няма уседналост. Във Варна всички градове спечелихме в областта. Пожелавам и на другите партии толкова пъти подред да побеждават, то не е и нормално това.“ По думите на премиера, освен заради вътрешни проблеми по места, ГЕРБ е загубила в градове, където е имало силни мажоритарни кандидати и даде за пример Плевен. Борисов каза още, че в петък е била парирана нова костинбродска афера. И даде да се разбере, че няма да отиде на с . Няма да има и нов пост във властта за Мая Манолова.  Той отново подчерта, че е противник на независимите кандидати. \"Независим от кой. Кой отговаря за тях\", попита той. \"В столицата ги бием два пъти, а сега отиват и се примткеат с бившите снахи и внуци на комунистите и се наричат десница. Нямат нищо общо с тях \", отсече премиерът по адрес на социалистите.  Йорданка Фандъкова, която запази кметския си пост в столицата пък заяви, че ще изпълни ангажиментите си и ще представи нова структура на управление до месец.  По определени теми в СОС щяла да се търси подкрепата както на ВМРО, така и на ДБ. „Радвам се, че разумът и разумните работещи предложения надделяха“, заключи Фандъкова, визирайки победата си на балотажа над Мая Манолова.", "date": "2019.11.03", "title": "Борисов след вота: Дори и в градовете, които губим сме първа сила (ОБНОВЕНА)"}
{"url": "https://www.monitor.bg:443/bg/a/view/mustafa-karadajy-uvelichihme-vlijanieto-si-e-mestnata-vlast-179795", "text": "Безспорно увеличихме влиянието си в местната власт. Този коментар направи лидерът на ДПС Мустафа Карадайъ след втория тур на местните избори. “През 2015г. ние спечелихме общо 39 кметове на общини в коалиция и самостоятелно като партия. На тези избори взимаме 47 кметства, 37 от тях спечелихме самостоятелно, 3 в коалиция, а на едно място подкрепихме независим кандидат”, отчете Карадайъ. Той заяви, че ДПС са спазили обещанието си да запазят влиянието си в местната власт, а на места увеличаването на присъстието на партията вече е факт. “Имаме 916 общински съветници, а над 35% от кметове на кметства в страната са избрани от ДПС”, продължи анализът си Карадайъ и благодари на партийните структури и симпантизантите на движението за подкрепата. Той посочи, че има и пропуски в законодателството при провеждането на изборите, като изброи забраната за провеждане на кампания на друг език освен български, както и изискването за уседналост, което според него отнема конституционното право на глас на български граждани. Също така посочи, че е имало регистрирани кандидати, които не отговарят на законовите изисквания. Карадайъ изтъкна също, че цялата държавна машина е била впрегната в предизборната кампания на управляващата партия - ГЕРБ. “Поздравявам ГЕРБ за демократично проведените избори в Дулово, Доспат и Чепеларе, ако това е разбирането за демокрация. Цялата държавна машина бе впрегната в кампанията на управляващите”, заяви Карадайъ и обяви, че по време на кампанията е имало заплахи, натиск и репресия. “Политическите реалности в България вече не са същите. В такава среда на популизъм, омраза, агресия и противопоставяне не могат да се правят демократични избори\", коментира още лидерът на ДПС и допълни, че демокрацията е под натиск при такъв начин на провеждане на избори. “Противопоставихме сме на натиска, омраза и популизма. Преди 30 г. докарахме демокрацията и продължаваме да сме й пазители. Призовавам всички граждани да защитим демокрацията в България”, заключи лидерът на ДПС.", "date": "2019.11.03", "title": "Мустафа Карадайъ: Увеличихме влиянието си в местната власт (ОБНОВЕНА)"}
{"url": "https://www.monitor.bg:443/bg/a/view/pencho-milkov-shte-napravja-poveche-ot-vsichko-da-ne-razocharovam-rusenci-179789", "text": "Ще направя всичко, дори повече от всичко, да не разочаровам русенци, каза пред журналисти минути след края на изборния ден Пенчо Милков, който спечели балотажа в Русе. Той бе издигнат от местната коалиция „БСП за България“ и на първия тур спечeли 35,16 на сто от гласовете, а кандидатът на ГЕРБ Диана Иванова се класира втора, като получи подкрепата на 25,13 процента от отишлите до урните. Милков каза, че още от утре започва разговори с всяка една от политическите сили, която има свои представители в местния парламент. „Ще работя от утре за единението на нашите представители в общинския съвет. Радвам се, че ще ми се налага да убеждавам, а не да нареждам, защото това ще успокои хората и наистина ще се съсредоточим върху общоприемливите ни приоритети, които да постигаме заедно“, допълни той. Милков каза още, че първата задача, с която ще се заеме, е свързана със зимната обстановка. В първия си работен ден ще се запознае и с хората от администрацията. „Ще разчитам на богатия им опит. Нито един човек няма да бъде притиснат, преследван под някаква форма за политическите му възгледи, защото техните умения и способности са богатство за всички наши съграждани“, допълни Милков. Той обясни, че принципите, на които държи, са единение, компетентност, прозрачност и почтеност. Милков поздрави и опонентката си Диана Иванова за достойния по думите му резултат, личностните й качества и добрите послания, много от които съвпадали и с неговите. Пенчо Милков е на 42 години, семеен е, баща е на три момчета. По образование е юрист. Завършил е право в Русенския университет „Ангел Кънчев“. Преди да влезе в битката за кмет, бе депутат от БСП. Последно Русе е имал червен кмет през 2011 г. Това бе Божидар Йотов, който управлява града от 2005 г. до 2011 г.", "date": "2019.11.03", "title": "Пенчо Милков: Ще направя дори повече  от всичко, за да не разочаровам русенци"}
{"url": "https://www.monitor.bg:443/bg/a/view/manolova-poluchih-podkrepata-na-oshte-50-000-dushi-179798", "text": "„София показа, че иска промяна.“. Такава констатация изведе след като стана ясно, че е загубила от претендента на ГЕРБ и СДС Йорданка Фандъкова битката на втория тур от местните избори в София кандидатът за кмет Мая Манолова, която бе подкрепена от БСП. Тя отчете, че е получила подкрепата на още 50 000 души спрямо гласовете от първия тур. \"София показа, че може да се обедини. Демократичната десница, демократичната левица, демократите от неправителствения сектор и всички демократично настроени хора си подадоха ръка и показаха, че могат да преодолеят партийните си различия“, анализира от къде идват допълнителните гласове за нея Манолова, която обвини управляващите в безнаказано купуване на гласове. И отсече: „Няма да се откажа, ще намеря начин тази гражданска енергия да не бъде разпиляна и да се стигне до промяна на модела на управление в София и в България\". Манолова уточни, че под каква форма ще се случи това ще стане ясно след окончателното оповестяване на резултатите от вота. Тя изтъкна също така, че хората са видели как може да бъде преодолян модела на едноличната власт, като смятала, че гражданите имат смелостта да извоюват този път до край. \"Един районен кмет ми каза, че пред очите му купували гласове и полицаи ги виждали, но не правели нищо. Това е реалната ситуация в страната--безнаказано купуване на гласове за ГЕРБ\", заяви Манолова. По думите й постигнато е нещо много важно, защото от 14 г. не е имало балотаж в София и всички са видели страха в очите на властта.", "date": "2019.11.03", "title": "Манолова: Получих подкрепата на още 50 000 души (ОБНОВЕНА)"}
{"url": "https://www.monitor.bg:443/bg/a/view/koi-sa-bydeshtite-kmetove-spored-ekzitpola-179778", "text": "Атанас Камбитов, ГЕРБ - 42,5% Не подкрепям никого - 4,9% Галъп  Костадин Костадинов (Възраждане) - 33,9% Не подкрепям никого - 4,4% Тренд Костадин Костадинов (Възраждане) - 35,3% Галъп Огнян Ценков, ГЕРБ - 39,7% Не подкрепям никого - 2,5% Надежда Димитрова Петкова, ГЕРБ Радина Банкова, БСП Благо Солов, БСП Вяра Церовска, ГЕРБ Мирослав Петров, ГЕРБ - 41,2% Мирослав Петров, ГЕРБ - 43,8% Не подкрепям никого - 3,1% Славчо Атанасов (НФСБ и ВМРО) - 33,7% Славчо Атанасов (НФСБ и ВМРО) - 37,6% Славчо Атанасов (НФСБ и ВМРО) - 39,1% Не подкрепям никого - 5,5% Валентин Василев, ГЕРБ Диана Иванова, ГЕРБ - 37,8% Не подкрепям никого - 3,5% Диана Иванова, ГЕРБ - 36,8% Не подкрепям никого - 3,5% Момчил Неков, БСП Кольо Милев, БСП Стефан Сабрутев, БСП - 40% Мая Манолова (независим) 42,7% Тренд Мая Манолова (независим) 42,8 Хамди Илиязов, ДПС - 41% Галъп Венцислав Венков, БСП - 44,4% Не подкрепям никого - 3,5% Катя Георгиева, БСП", "date": "2019.11.03", "title": "Кои са бъдещите кметове според екзитпола (БИТКИТЕ В ПРОЦЕНТИ)"}
{"url": "https://www.monitor.bg:443/bg/a/view/ne-zapushvaj-eskalatora-v-metroto-za-ljavoto-i-djasnoto-pozicionirane-179776", "text": "Здравейте, братя и сестри, сподвижници и ползватели на обществения транспорт! Чувствате ли се обществено днес, когато имате възможност да зачеркнете с кръстче кутийка и да излеете гласа си в урна? Дано сте го сторили, защото така повелява демокрацията и сте се възползвали от нея. После „след дъжд качулка“, хем имате повод за мрънкане, хем сте си мокри. Като казах демокрация, та се сетих за едно интервю с кмет на голям мегаполис. Питаха го – има ли демокрация у вас? А той отговори – като тръгвах от нас, тя все още си беше там, надявам се да я заваря, като се прибера. Умно! Лично аз не мога да мисля в тези космополитни мащаби, затова ще ви занимая с една изключително злободневна тема (приляга на каквото и да се сетите в момента) и ще попитам на часа: къде заставате, като се качите на ескалатора? Вляво или вдясно? Принципно правилното е вдясно, за да се освободи вляво лента за бързащите. От дясно се редят хората, които нямат работа на пожар и изчакват чинно ескалатора да ги изведе на горното ниво. Вляво търчат закъснелите за някъде и за нещо. Но има един неизменен постулат – не заставайте в средата, защото така, меко казано, пречите на движението. Точно това обаче най-обичат нашенци да правят. Застават мощно в средата и се хващат за двата парапета. Така и дясното си е мое, и лявото не си давам. Ако пък са повече от двама, направо са като фейсбук група. Дружно се движат нагоре-надолу в смях и закачки. То така си е и в живота. Движението е като на екскалатора надолу-нагоре и обратно. Няма мърдане встрани, освен ако не ви тегли да се излизате извън коловоза, ама това си е малко психо по нашите стандарти. Съществува и друга конфигурация. Мощна лелка или масивен чичка с две огромни торби. Никой не може да прескочи тази фигурална композиция, дори и цялата опашка на ескалатора да изпадне в безтегловност. Стискат торбите като най-милото на света в желязно триединство – човек и две торби. Тръгне ли някой да ги задминава, преместват се вляво, минеш от дясно и те се метват натам. Значи, средата не случайно я наричат „златна“. Като си застанал там, се опазваш от залитане, обаче пък затормозяваш ескалаторната еволюция. Факт. Е, сега като засегнах темата за торбите, да споделя и една друга особеност на пътуването в градския транспорт. Торбите си имат място. И то е свободното до притежателя им. Наоколо стоят други хора прави. В тази ситуация има два варианта – теглиш една на притежателя, той ти отговаря, че си простак и става скандал. Вариант две – стаиш и леко се подпираш в него, да се сети, да се премести, ама ти е неудобно да викнеш, тогава нищо не се случва и рейсът си върви. Има и трети вариант – на собственика на багажа му става кофти и си го премества в скута или под краката, обаче това е доста екзотично като ситуация. Това, което искам да ви кажа аз, вашият Пантелей Пътник е следното: Всички герои и случки в този транспортен анализ са художествена измислица. Дали имат общо с действителността, вие както искате си ги интерпретирайте. И да ви кажа, с метро се ходи от Летището до Бизнеспарка и от Люлин до „Младост“. Ще може да се ходи и от Овча купел до Подуяне, но това ще стане след изборите. И хич да не ви пука от Ретроградния Меркурий. Наслука!", "date": "2019.11.03", "title": "Не запушвай ескалатора в метрото! (за лявото и дясното позициониране)"}
{"url": "https://www.monitor.bg:443/bg/a/view/bratja-izmamnici-vljazoha-v-aresta-za-postojanno-179774", "text": "Постоянна мярка за неотклонение „задържане под стража“ постанови съдът в Гълъбово спрямо двама обявени с европейска заповед за издирване жители на град Ветово, които доброволно са се явили в МВР. Срещу 29-годишният Васил Василев-Тулото и с три години по-младия му брат Георги с прякор Бодито са повдигнати обвинения за извършването на 4 измами срещу три възрастни гълъбовци, при които са прибрали като плячка общо 25 000 лв. Като обвиняем е привлечено още едно лице, което обаче е с мярка за неотклонение „парична гаранция“, тъй като е участвал в схемата само като „муле“, обясниха от прокуратурата.Тулото и Бодито са били засечени от тв журналисти в Букурещ, където са се укривали, на този етап те отричат да са замесени в други случаи на ало-измами в страната. Васил и Георги са вече осъждани за същия вид измами, по-големият е лежал в затвора, а по-младият се разминал с условна, новите престъпления са извършени в условията на опасен рецидив. Ако възстановят парите на жертвите си те ще бъдат съдени по по-благоприятен за тях състав от НК, възможно е да сключат и споразумение.", "date": "2019.11.03", "title": "Братя-измамници влязоха в ареста за постоянно"}
{"url": "https://www.monitor.bg:443/bg/a/view/gerb-udyrja-17-oblasti-no-zagubi-5-obzor-karta-179797", "text": "Победа в 60% от областните градове удържа ГЕРБ след втория тур на местни избори 2019 г. След като още на първи тур спечели изборите в 8 от всички 27 областни градове, на вчерашния балотаж управляващата партия взе още 9. Така оглавяваната от Бойко Борисов партия ще има кметове в поне 17 от областните центрове. Сред тях и София, където столичният кмет Йорданка Фандъкова спечели четвърти поред мандат и надви с 6% преднина опонентката си – бившия омбудсман Мая Манолова. В същото време обаче ГЕРБ губи със сигурност кметските надпревари в 5 от големите населени места, в които досега имаше градоначалници – Русе, Благоевград, Ямбол, Видин и Разград, В Града на миньорите настоящият кмет от ГЕРБ Вяра Церовска беше на балотаж с кандидата на БСП Станислав Владимиров, като според екзитполовете номинацията на Столетницата води в състезанието. Разликата обаче е в рамките на статистическата грешка – между 500 и 1000 гласа и до редакционното приключване на броя победителят все още не беше сигурен. Въпреки това БСП, която на предишните местни избори през 2015 г. така и не успя да спечели кметско място в нито един от областните градове, на този вот със сигурност излъчва градоначалници в поне три от тях. В Русе това ще е настоящият соцдепутат Пенчо Милков, който удържа победа над кандидата на ГЕРБ Диана Иванова. В Благоевград подкрепеният от тях Румен Томов измести досегашния кмет от управляващата партия Атанас Камбитов, а в Разград червеният Денчо Бояджиев измести досегашния кмет от ГЕРБ Валентин Василев. В други 5 области на страната спечелиха кандидати, подкрепени от местни коалиции. ДПС остава с победата от първи тур в един областен град – Кърджали, но от надпреварите за кметове на кметства и 18% от местата за общинските съветници (виж карето). И докато от движението отчетоха надграждане в представянето си на местната карта, а от БСП запазиха мълчание до днес, премиерът и лидер на ГЕРБ Бойко Борисов обяви за очаквани резултатите и припомни, че не случайно е говорил на партийния конгрес за „местни деребеи“. върнахме се към нормалността, обяви Борисов, но даде да се разбере, че предстои „очистване“ на формацията въз основа на анализ на резултатите, който ще бъде направен до вторник-сряда. Лидерът на ГЕРБ обърна специално внимание на два от градовете, в които претърпява загуба – Благоевград и Русе, като посочи, че във втория досегашният кмет от партията Пламен Стоилов е работил срещу нея, тъй като не е бил издигнат за нов мандат (виж карето). До редакционното приключване на броя така и не стана ясна активността на втория тур, но очакванията бяха, че тя ще е с 1-2% под тази от балотажа на предния местен вот през 2015 г. Тогава беше 40,83%. В София активността е била 40%, което означава, че 423 000 от имащите право на глас столичани са отишли пред урните на втория тур.", "date": "2019.11.03", "title": "ГЕРБ удържа 17 области, но загуби 5 (НОВИТЕ КМЕТОВЕ)"}
{"url": "https://www.monitor.bg:443/bg/a/view/market-links-fandykova-pecheli-sofija-ruse-e-cherven-179787", "text": "Йорданка Фандъкова печели София, а Русе и Благоевград си избраха червен кмет. Това показват данните на агенциите \"Маркет линкс\" и \"Алфа рисърч\", цитирани от bTV. Според екзитполовете на агенциите 53,5% са гласували за досегашния столичен кмет Йорданка Фандъкова, а 40,6% са подкрепили на втория тур Мая Манолова. ГЕРБ печели балотажите и във Варна - Иван Портних 60,3% срещу Костадин Костадинов от ПП \"Възраждане\" (36,1%), Пловдив - Здравко Димитров (55,4%) срещу Славчо Атанасов от НФСБ (39,1%). В Пазарджик печели подкрепения от Новото време Тодор Попов (56,3) срещу Благо Солов, подкрепен от БСП (43,8). Червен кмет сяда пък в стола на общината в Русе. Соцдепутатът Пенчо Милков получава 59,7 % от гласовете, а опонентката му от ГЕРБ Диана Иванова - 36,8%. ГЕРБ губи и кетското място в Плевен - там кмет ще бъде досегашния градоначалник Георг Спартански, който на тези избори се яви като независим кандидат и получава 53,1%, а кандидатът на ГЕРБ Мирослав Петров получава 43,8%. Социалист застава начело и на Благоевград - според данните на \"Маркет линкс\" новият градоночалник ще бъде издигнатия от БСП Румен Томов. Той получава 50,33% от гласовете на втория тур, а кандидатът на ГЕРБ Атанас Камбитов получава 42,66%.", "date": "2019.11.03", "title": "Маркет линкс и Алфа: Фандъкова печели София, Русе и Благоевград са червени (ОБНОВЕНА)"}
{"url": "https://www.monitor.bg:443/bg/a/view/svatbite-bijat-razvodite-tri-pyti-179777", "text": "Броят на сватбите у нас е близо три пъти по-голям от броя на разводите. Това става ясно от данни от проектотчета за 2018 г. за изпълнение на Националната стратегия за демографско развитие на населението (2012-2030 г.), който е качен за обществено обсъждане. Сключените бракове през миналата година са били 28 961 или с 368 повече спрямо 2017-а. Ръст бележи и броят на разводите, които през минала година са били 10 596 или със 185 повече семейства са разтрогнали официално съжителството си спрямо 2017-а. По-голям дял от регистрираните бракове и разводи са сред населението в градовете, показват още данните в проектотчета на социалното министерство. Новите семейства извън селата са близо три четвърти от всички (21 463). Областите с най-много бракове на 1000 души от населението са Добрич – 5.4‰, и Разград – 5.1‰., а най-нисък е коефициентът на брачност в област Перник и Ловеч – по 2.6‰. 4 от 5 прекратени брака също са в градовете. Най-често разводите са по „взаимно съгласие“, следват причините „несходство в характерите“ и „фактическа раздяла“. Според статистиката повечето младоженците не дочакват своята сребърна сватба, тъй като средната продължителност на брака е 15,9 години. В същото време е нараснал броят на извънбрачните раждания. За 2018-а те са 36 656, или 58,6% от всички раждания. За три от четири новородени в семейство без брак (78.8%) има данни за бащата. Това означава, че тези деца най-вероятно се отглежда от родители, живеещи на семейни начала. Общата картина показва, че миналата година са регистрирани 62 576 родени деца, от които 62 197 (99,4%) са живородени. В сравнение с 2017-а те са намалели с 1758 деца. Починалите българи през миналата година пък са над 108 500, като броят им нарежда страната ни на първо място сред петнадесетте държави-членки на ЕС с най-висока смъртност (-6.6‰). България е следвана от Латвия (-4.9‰), Литва (-4.1‰), Хърватия, Унгария и Румъния (-3.9‰). Отрицателният приръст на населението и външната миграция са причина за една година страната ни да се стопи с близо 50 000 души. От тях 3 666 са избрали друга страна за живеене, а намаляването на населението с още 46 329 души е заради отрицателния прираст.", "date": "2019.11.03", "title": "Сватбите бият разводите три пъти "}
{"url": "https://www.monitor.bg:443/bg/a/view/aresti-i-104-dela-za-izborni-prestyplenija-179788", "text": "Арести и над 100 образувани досъдебни производства за изборни престъпления в деня на балотажа. Такава равносметка направиха разследващите за втория тур от местните избори. Според данните към 18 часа в неделя прокуратурата е образувала 104 досъдебни производства за престъпления против политическите права на гражданите и други престъпления. 26 души са привлечени като обвиняеми. 21 от разследванията са бързи производства, а по 83 се провежда разследване по общия ред. 79 разследвания са за престъпления против политическите права на гражданите, а 25 са с предмет престъпления, свързани с изборите. Най-много дела са образувани в София и Плевен – по 9, а в столичната Районна прокуратура се водят още 4. Едно дело за ОПГ за изборни нарушения е образувано и в Специализираната прокуратура. Останалите разследвания са разпределени в 45 районни прокуратури в цялата страна. В прокуратурата са образувани 1520 прокурорски преписки, от които по 1145 е постановен отказ да се образува досъдебно производство. Прокуратурите в страната са изпратили по компетентност на други органи 55 преписки, а по останалите 320 преписки се извършва проверка по реда на Закона за съдебната власт. Само в събота с 200 са се увеличили преписките по сигнали за нарушения, обяви главният прокурор Сотир Цацаров в Пловдив. По думите му за една седмица броят им е нараснал с 687. Още 13 души са получили обвинения за престъпления против политическите права на гражданите. \"Нарушения има навсякъде, но по-скоро всички са свързани с компетенцията на ЦИК, а не на прокуратурата\", коментира Цацаров. Той потвърди и за ареста на бившия кмет на Гърмен. „Бившият кмет на Гърмен Ахмед Башев е задържан от органите на реда с 24-часово задържане с подозрение за купуване на гласове”, обясни Цацаров. Четирима души са задържани пък по в събота вечер. По време на акцията са извършени претърсвания и изземвания. \"Общо задържаните са 4-ма. Те са с мярка \"задържане под стража\". В Пловдивска област има нарушения, но не са свързани със задържане\", допълни обвинител номер 1. На гласуването миналата седмица в плевенското село Буковлък имаше множество нарушения. Местните твърдяха, че в стаята за гласуване влизали по няколко избиратели наведнъж. Полицията обаче се е намесила веднага. Там категоричен победител имаше още след първи тур - за пети пореден път кмет на селото стана Росен Русанов. Мъж от село Буковлък беше отведен от полицаи, след като къщата му беше претърсена в неделя по обед. Късно в събота в същото село бяха задържани четирима души по сигнал за купуване на гласове. Близки на арестувания отрекоха той да е замесен в подобна търговия. Две от трите секции в Буковлък отвориха навреме. Третата – с 20 минути по-късно заради успал се председател на комисия. Първият сигнал за нарушение бе за Избирателната активност в Буковлък на втори тур отново е висока. „Бяхме изпратени от Общинската избирателна комисия да констатираме има ли нарушения, свързани с подадения сигнал, който е, че председателят на 102-ра комисия употребява кафе с алкохол. Всички членове на СИК категорично заявиха, че няма такова нещо. Имайте предвид, че в СИК са представители на всички политически сили”, заяви Пламен Иванов, секретар на ОИК – Плевен. „Готов съм на проверка с дрегер. Пил съм само две кафета”, заяви Стефан Иванов, председател на СИК. Иначе малко над 100 са жалбите и сигналите, постъпили в ЦИК до 16 часа, заяви говорителят на ЦИК Александър Андреев. Седем от тях са за купуване на гласове, два от случаите са от Плевен и Дряново, а пет са от София. Сигналите за купен вот в столицата са от районите \"Красна поляна\" и \"Илинден\". 16 са сигналите за нарушаване на избирателните права, 36 за предизборна агитация, а за нарушения в организацията на изборния процес – 43. При два от сайтовете нарушението е повторно, като те не са свалили и публикуваните по-рано данни. Има и сигнали за нарушаване тайната на вота в секционни избирателни комисии в София и Плевен. Междувременно шефката на ОИК – София - Полина Витанова, коментира пред БНТ, че до комисията са пратени около 36 сигнала по мейла и множество по телефона. Сигналите са свързани с това, че е забравен да се откъсне отрязък от бюлетината или че при пускане в кутията бюлетината се е отгърнала и се е видял вотът. ОИК - София са копирани като адресат за купуване на гласове в квартал \"Филиповци\" в павилион. Сигналът е до ЦИК и МВР. По обяд се появили и сигнали за фалшиви пълномощници, но към момента проблемът е отстранен. От комисията призовават избирателите да внимават с бюлетините и да не ги слагат една върху друга, защото черната ивица е като индиго и се отпечатват знаците за гласуване и може да ги направи невалидни. Хора, на които им е било отказано да бъдат пълномощници от ОИК, защото не отговарят на изискванията, се представят за такива, съобщиха от Общинската избирателна комисия за „Монитор“. Те определят това нарушение като прецедент, тъй като до сега никой не е ползвал фалшив - незаверен документ за пълномощник, категорични са от ОИК. Тези лица, освен че са нарушители на избирателния закон, нямат никакво право да присъстват в избирателните секции. Административните наказания, свързани с тези нарушения, не са достатъчно добре уредени и санкциите не са сериозни, според членове на ОИК. Експертите разказаха още, че е необходимо да се проверява в регистрите дали действително фигурират лицата, които се представят за пълномощници, защото е възможно да има места, на които фалшивите пълномощници да се подвизават с отказан от ОИК документ. Няколко са районите, подали сигнал за такъв вид нарушения до момента. Това са „Красна поляна“, Банкя, „Люлин“, „Обеля“ и „Младост“. От ОИК апелират всички членове на избирателни комисии да проверяват стриктно и да следят за нарушения, защото истинските пълномощници имат право да получават копия от протоколите. В деня на балотажа жандармерия охранява село Галиче. Към 9.30 в Галиче са гласували 234 души. Кандидатите за кметския стол са жената на Ценко Чоков – Цветелина Нелова, издигната от местната коалиция „Новото време”, и кандидатът на ГЕРБ – Страхил Стоянов. Има и постъпили сигнали, че роднина на кандидат-кмет обикаля през нощта по домовете на хората, за да ги принуди да гласуват за определен човек. В неделния ден право на глас имат около 1440 души. По време на първия тур на изборите имаше съмнения за злоупотреби с гласовете на болни хора.", "date": "2019.11.03", "title": "Арести и 104 дела  за изборни престъпления (ОБЗОР)"}
{"url": "https://www.monitor.bg:443/bg/a/view/ozi-puska-nov-album-prez-januari-179752", "text": "В интервю за SiriusXM, съпругата на легендарния Ози Озбърн – Шарън, разкри, че рокаджията е готов и ще пусне чисто нов албум през януари 2020 г. За съжаление информацията за новата тава е само толкова, с изключение на информацията, която легендата на Black Sabbath разкри през август, че има идеи за 9 песни, които ще събере на едно място и ще го озаглави Recuperation. Заради няколкото „инцидента“, които претърпя тази година и значително влошеното здраве на 70-годишния музикант, той отмени доста дати от турнето си No More Tours II. През януари Принца на мрака падна вкъщи докато все още се лекуваше от тежка пневмония, която го беше вкарала за дълго в болница. След това отказа цялата си европейска обиколка за 2020-а, но все още са актуални датите му за концерти в Америка през май идната година. Това потвърди и Шарън Озбърн, но подчерта, че Ози няма да се върне на път след това и „приключва с турнетата“. Това обаче съвсем не означавало, че легендата няма да прави концерти на живо. Най-вероятно той ще поднови шоуто си в Лас Вегас.", "date": "2019.11.03", "title": "Ози пуска нов албум през януари"}
{"url": "https://www.monitor.bg:443/bg/a/view/pusnaha-ot-aresta-ahmed-bashev-179784", "text": "Арестуваният в полунощ на изборния ден за съмнения в купуване на гласове Ахмед Башев, бивш кмет на Гърмен и депутат беше освободен от ареста в Банско около 16,30 часа. Приятели са го чакали пред полицията и веднага е заминал за Рибново, за да упражни правото си на гласуване. На семейството си е казал, че до утре сутринта няма да говори пред журналисти, когато ще участва в сутрешна емисия на национална телевизия.", "date": "2019.11.03", "title": "Пуснаха от ареста Ахмед Башев"}
{"url": "https://www.monitor.bg:443/bg/a/view/elektronni-razpiski-za-pone-30-ot-dohodite-v-gyrcija-179780", "text": "От догодина в Гърция ще искат електронни разписки за най-малко 30% от доходите на данъкоплатците, пише в. „Катимерини“. Мярката няма да се отнася за данъкоплатци на възраст над 70 години, уточнява изданието. Сега за доходите до 10 000 евро изискват електронни транзакции за 10% от дохода, тоест до 1000 евро, за доходи между 10 000 и 30 000 евро делът на онлайн плащанията достига 15%, а доходите над 30 000 евро, т.е. процентът достига до 20%. Например данъкоплатец с доход от наем от 15 000 евро ще трябва да събере електронни доказателства в размер на 4500 евро. В случай, че той също има доход от заплати от 20 000 евро, той ще трябва да събере електронно доказателство в размер на 10 500 евро. За липсата им ще се налага глоба от 22% от недоказаните пари. Новият режим се въвежда основно за служителите, пенсионерите, наемодатели и наематели, представителите на свободните професии и фермерите. Министърът на икономиката Христос Стайкурас каза още, че има вероятност от конкретни категории професионалисти с високи проценти на укриване на данъци. До средата на ноември в Гърция ще има обществено обсъждане на предлаганите промени, като целта на кабинета е те да бъдат внесени в парламента към средата на месеца. Измененията предвиждат още намаляване на подоходните данъци. Доход до 10 000 евро на година ще се облага с 9%. Следващите 10 000 евро ще се облагат с данък 22%. Сегашната данъчна ставка от 29% за доходи от 20 000 евро до 30 000 евро ще бъде намалена до 28%. Следващата ставка за доходи от 30 000 до 40 000 евро ще бъде намалена от 37% на 36%, докато за стъпка на доходите над 40 000 евро данъчната ставка се намалява от 45% на 44%. Прагът без данъци за неомъжените остава на същото ниво от 8636 евро. За семействата с едно дете той ще достигне 9000 евро (спрямо 8863 сега). За семейства с две деца на 10 000 евро (от 9090 евро), с три на 11 000 евро (от 9555 евро) и 12 000 евро за семейства с четири деца. Необлагаемият минимум по същество води до приспадане на данъка и варира от 777 евро за заети, пенсионирани и професионални фермери без деца на издръжка Горепосоченото приспадане на данъка обаче е само за доходи до 12 000 евро. Над тази сума то е ограничено, като на всеки 1000 евро увеличен доход над 12 000 евро данъчното приспадане се намалява с 20 евро. Хората със свободни професии и всички еднолични търговци са показани от големите бенефициенти на новата сметка за данъци. За самоосигуряващите се лица данъчната за 2020 г. и в някои случаи надхвърлят 1300 евро.", "date": "2019.11.03", "title": "Електронни разписки за поне 30% от доходите в Гърция"}
{"url": "https://www.monitor.bg:443/bg/a/view/cik-aktivnostta-kym-17-30-ch-e-35-80-glasuva-li-sa-1-43-mln-bylgari-179779", "text": "35,80% е избирателната активност в страната към 17:30 часа. Това съобщи говорителят на ЦИК Александър Андреев. 35,80% е избирателната активност в страната към 17:30 часа. Това съобщи говорителят на ЦИК Александър Андреев. Избирателите, упржнили правото си на глас са над 1, 43 млн. Най-висока е избирателната активност в Белене - 77,89%, следва Борово, Русенско - 77,76%. В София-град активността е била  33,33%, Пловдив - 23,74%. Най-ниска е избирателната активност във Варна - 23,37%. Над 110 са сигналите за нарушения, постъпили в ЦИК към момента.", "date": "2019.11.03", "title": "ЦИК: Активността към 17.30 ч. е 35,80 %, гласували са 1,43 млн. българи"}
{"url": "https://www.monitor.bg:443/bg/a/view/napadenie-s-noj-v-tyrgovski-centyr-179781", "text": "Мъж с нож кла наред хора в търговски център в Хонгконг. При атаката са ранени най-малко петима човека. Инцидентът е станал в торговския комплекс Citiplaza, където обикновено са антиправителствените протести. Мъжът е отрязал и ухото на депутат от опозиционната Демократическа партия Андрю Чю.", "date": "2019.11.03", "title": "Нападение с нож в търговски център в Хонгконг (ВИДЕО)"}
{"url": "https://www.monitor.bg:443/bg/a/view/bon-apeti-otnovo-sybira-lora-i-stojan-179747", "text": "Кулинарният тандем Лора и Стоян се завръща за нова порция епизоди на предаването „Бон Апети“. Дуото запретва ръкави и ще се вихри на малкия екран всеки ден в 11: 30 ч. от 4 ноември по по 24KITCHEN. Готвачите дават заявка, че в актуалния сезон отново ще демонстрират уменията си в приготвянето на рецепти с бързи, лесни и достъпни продукти. „В новите епизоди на „Бон Апети“ ще демонстрираме как да приготвим домашно изпечен хляб, как от гарнитура, глазираните моркови могат да се превърнат в елегантно предястие и наред с много други кулинарни вдъхновения. Както винаги, ще има и невероятни на вид и вкус сладки изненади, но това ще оставим за десерт.“ , споделят екранните партньори Лора и Стоян.", "date": "2019.11.03", "title": "„Бон Апети“ отново събира Лора и Стоян"}
{"url": "https://www.monitor.bg:443/bg/a/view/zadyrjaha-chetirima-za-kupuvane-na-glasove-v-plevensko-179766", "text": "Задържаха четирима по подозрение за купуване на гласове в района на Плевен снощи, съобщава \"Нова телевизия\". По време на акцията са извършени претърсвания и изземвания.  На гласуването миналата седмица в плевенското село Буковлък, имаше множество нарушения. Местните твърдяха, че в стаята за гласуване влизали по няколко избиратели наведнъж. Полицията обаче се е намесила веднага. Там категоричен победител имаше още след първи тур - за пети пореден път кмет на селото стана Росен Русанов.  На балотажа днес се борят досегашният кмет Георг Спартански и досегашният областен управител Мирослав Петров. ", "date": "2019.11.03", "title": "Задържаха четирима за купуване на гласове в Плевенско"}
{"url": "https://www.monitor.bg:443/bg/a/view/kola-blysna-80-godishna-i-se-preobyrna-179785", "text": "Лек автомобил блъсна 80-годишна жена и се преобърна при опит на шофьора да избяга, съобщиха от Областната дирекция на МВР в Сливен. Сигналът за инцидента е постъпил в 17.39 часа. Лек автомобил „Фолксваген”, управляван от водач на 31 години се е движил в близост до училище в центъра на града и е ударил жена на 80-години. Тя е транспортирана до МБАЛ-Сливен за оказване на медицинска помощ, без опасност за живота. Водачът на автомобила е напуснал мястото на инцидента и се е опитал да избяга. Малко по-късно на бул. „Ичеренско шосе” в посока Карандила е изгубил управление и се е преобърнал извън пътното платно. Водачът е без сериозни наранявания. Пробата за употреба на алкохол с техническо средство е показала 2,63 промила. Работата по случая продължава от разследващ полицай и служители на РУ-Сливен.", "date": "2019.11.03", "title": "Кола блъсна 80-годишна и се преобърна"}
{"url": "https://www.monitor.bg:443/bg/a/view/psihovojna-predi-supermacha-za-titlata-v-anglija-179765", "text": "Словесна психовойна набира скорост преди ключовия мач за титлата в Англия между „Ливърпул“ и „Манчестър Сити“. Двубоят на „Анфийлд“ е идната неделя от 18:30 часа, като преди него и двата тима стигнаха до драматични обрати. Мърсисайдци спечелиха инфарктна победа с 2:1 срещу „Астън Вила“ с гол в последната минута, а по същото време „гражданите“ спечелиха със същия резултат срещу „Саутхемптън“ и запазиха разликата на върха на 6 точки. Преди очаквания с огромен интерес сблъсък мениджърът на „Сити“ Пеп Гуардиола нарече звездата на съперника Садио Мане симулант. „Печеленето на мачове от „Ливърпул“ в последните минути не е късмет, те просто имат специален талант като Мане. Той или симулира, или вкарва невероятни голове, зависи какво е настроението му“, заяви Гуардиола. „Сити“ няма победа на „Анфийлд“ от далечната 2003 година, като тимът на испанския спец ще се опита да наруши черната серия и да скъси дистанцията до първото място. „Дали можем да станем шампиони и да завършим сезона непобедени? Не и с играта, която показахме срещу „Астън Вила“, заяви мениджърът на „червените“ Юрген Клоп. - Сега вече цялото ни внимание е насочено към мача с „Манчестър Сити“. Ако наистина мислим, че сме готови за титлата, трябва да го докажем на „Анфийлд“ идния уикенд“, допълни германският спец. Капитанът на „Ливърпул“ Джеймс Милнър пък демонстрира чувство за хумор и заключи в „Туитър“ след поредната инфарктна победа: „Здравословно предупреждение! Ако страдате от тревожност или сърдечни проблеми, не е препоръчително да подкрепяте „Ливърпул”, написа халфът.", "date": "2019.11.03", "title": "Психовойна преди супермача за титлата в Англия"}
{"url": "https://www.monitor.bg:443/bg/a/view/chirpansko-selo-vdigna-11-metrov-kryst-179770", "text": "Висок 11 метра православен кръст бе осветен в землището на чирпанското село Зетьово, изграждането му е продължило близо 3 години , като инициативата е на кмета Иван Ганев, а нарочната подписка подкрепили над 730 от жителите. Проектът е дарение на семейство Гергана и Пламен Василеви, а градежът е дело на „Тракийски строител“, чийто собственик е  Николай Генчев е с местни корени. Със зетьовски произход са и украсилите го художници Яница Славчева и Никола Невенов. Над 1 200 са жителите на селото, което е създадено в началото на ХVІІ в и според легендата се родило в резултат на „греховна любов“, дала и първото му име „Енище“, което в буквален превод означава селото на зетя. В селото има  православен храм ”Възнесение Господне“ или още „Свети Спас”, издигнат през  1872 г. от юговския майстор Димитър Стойчев /Виничкин/, в чийто основи при строителството бликнало изворче, за него местните твърдят че има лековита вода.Преди няколко години храмът е бил цялостно реставриран с подкрепата на швейцарската агенция за развитие и сътрудничество. Новият кръст е ситуиран на един от трите хълма край Зетьово , теренът е частна собственост.", "date": "2019.11.03", "title": "Чирпанско село вдигна 11-метров кръст"}
{"url": "https://www.monitor.bg:443/bg/a/view/novak-djokovich-triumfira-za-peti-pyt-v-parij-179768", "text": "Новак Джокович триумфира във френската столица след победа с 6:3, 6:4 над Денис Шаповалов във финала на турнира от сериите \"Мастърс 1000\" за час и 8 минути игра. 20-годишният канадец достигна мача за титлата след като Рафаел Надал се отказа на 1/2-финалите. Джокович доминираше в целия сблъсък и осъществи по един пробив в двата сета, което бе достатъчно за крайния успех. Това бе пета титла в Париж за сръбската тенис звезда. Още преди срещата той сподели, че е изключително мотивиран и ще опита да покаже най-добрия тенис, на който е способен. Ноле не загуби нито сет през целия турнир, а най-трудният му двубой в Париж се оказа срещу първата ни ракета Григор Димитров. Това е 34-а титла за сърбина от категория \"Мастърс 1000\". Само Рафаел Надал има повече - 35. Причината за отказа на испанеца в предишния етап пък бе контузия. Рафа почувства болка в областта на коремните мускули на тренировка преди двубоя с Шаповалов. Докторите откриха леко разтежение, но въпреки това Надал опита да излезе за загрявката. До първата точка обаче така и не се стигна.", "date": "2019.11.03", "title": "Новак Джокович триумфира за пети път в Париж"}
{"url": "https://www.monitor.bg:443/bg/a/view/poredica-vyzkresjava-pozabraveni-poeti-179767", "text": "Нова поредица  под името „Възкресения“ ще връща към нов живот творби на незаслужено позабравени автори, съобщи издателят Марин Георгиев, който представи в старозагорската къща музей „Гео Милев“ томчето „Отмествам хоризонти“, събрало 56 стихотворения на починалия м.г. Кольо Александров. Книгата се родила по идея на литературния критик и изследовател Георги Янев, който дълго събирал ръкописи на родения в село Малко Асеново мълчаливец. Преживе Александров /1953-2018/ успява да публикува общо 4 книги : \"Съседен живот\" (1993), \"Мишена\" (2000), \"Капан за наивници\" (2005) и \"Дъжд след хълма\" (2008), няколко негови ръкописа остават непознати за широката публика. В инициативата се включили приятели от кръга на литературна лига „Стига“, сред тях са поетите Неделчо Ганев, Таньо Клисуров, Валери Станков и Румен Денев, рамо ударил критикът доц. Владимир Янев, а художникът Тошо Стефанов прибавил 9 свои живописни творби, създадени след среща със стиховете на поета.В  томчето са поместени 56 стихотворения, част от тях носят посвещения към приятели, обособен е и раздел със спомени за „Сеяча на думи“, по определението на поета Георги Николов. В краткия текст за симбиозата между рисуването и писането на поезия живописецът Тошо Стефанов споделя:“:“Как се познаваш с един човек? С когото рядко си говорил с него?... Мълчахме си. Аз му четях стиховете, той ми гледаше картините. Кольо… Дадох му ризата си веднъж. Беше ми вече ближен.“ На Тошо Стефанов Кольо Александров посвещава стихотворението си „Художникът е есента“: „Аз съм просяк пиян с генералски лампази/проскубано куче със сянка на вълк единак/дето в чаша  вода на художника четките пази.“Включено е и произведението  „Видение за Христо Проданов“, посветено на загиналия на връщане от Еверест през 1984 година алпинист, чийто финал е разтърсващ:“И го виждам на завет сега./Коленичил е някой пред Христо/ На колене е Господ – в снега./И снега от ботуша му чисти.“", "date": "2019.11.03", "title": "Поредица  възкресява позабравени поети"}
{"url": "https://www.monitor.bg:443/bg/a/view/10-godishno-dete-se-pojavi-v-izbiratelen-spisyk-179769", "text": "10-годишно дете се появи в избирателни списъци в най-малката община в страната Трекляно. Майката на детето е ужасена и изплашена, затова не желае името й да се съобщава. Служители на Криминална полиция се срещнали с дядото на детето и му съобщили, че внучето му е в избирателния списък, съобщава БТВ.  Местните хора обвиняват секретарят на общината Василка Кирилова и според тях Кирилова заплашвала майката на детето. От своя страна Кирилова заяви, че нямало деца в избирателния списък. Въпреки това следва полицията да разследва случая. Междувеременно пазарджишкото село Радилово посреща изборния ден с над 100 души добавени в избирателните списъци, съобщава БТВ. Местните разказаха, че половината от тях не живеят в селото. Някои от собствениците на къщите дори не подозират, че на адреса им са вписани нови обитатели. „За изборите го правят“, казват жителите на селото. В къща, която не била обитавана от години, сега били регистрирани петима души.  Именно за това жителите се заканиха, че ще бойкотират изборния ден. В днешния ден на втори тур от местните избори ситуацията е различна.", "date": "2019.11.03", "title": "10-годишно дете се появи в избирателен списък"}
{"url": "https://www.monitor.bg:443/bg/a/view/izbraha-chamov-za-naj-tehnichen-na-dyrjavnoto-po-boks-179757", "text": "Носителят на купа „Странджа“ за 2015 г. Симеон Чамов бе избран за най-техничен боксьор на държавното за мъже, което се проведе в Благоевград. 29-годишният Чамов спечели титлата в кат. до 75 кг с победа на финала над Рами Киуан с 3:0 съдийски гласа. Това бе първо състезание за Чамов 2,5 г., след като се отказа от бокса. „Върна ме олимпийската мечта за Токио и от преди месец поднових тренировки“, сподели за „Монитор“ боксьорът, който вече тренира в академията на Борислав Бояджиев. На 10 ноември Симо ще участва на международната гала в Ямбол, а в края на месеца – на турнир в Сърбия. За най-борбен на държавното бе определен Венсан Киркоров, който спечели титлата при 64-килограмовите. Съотборниците му в ЦСКА Кирил Русинов и Радослав Панталеев се окичиха със златните медали в кат. до 60 и до 91 кг, с което донесоха отборната титла на своя клуб. Втори остана Боксова академия \"Боби Бояджиев\", за която титли спечелиха още Петър Драганов (69) и Благой Найденов (81). Останалите шампиони са Тинко Банабаков (56) и Пламен Петков (+91).  ", "date": "2019.11.03", "title": "Избраха Чамов за най-техничен на държавното по бокс"}
{"url": "https://www.monitor.bg:443/bg/a/view/ofertite-za-koleda-v-bansko-nagore-s-11-179759", "text": "Цените за Коледа в Банско нагоре с 11%, съобщава Bulgaria ON AIR. Тази година най-скъпият новогодишен пакет у нас може да се намери в Банско за цената от 1500 лева на човек. Велинград, Хисаря, Сандански, Девин и Белчин баня. От ски курортите най-често избираме да отидем в Банско, Пампорово или Боровец. По Черноморието пък най-много празнуващи се очакват в Св.Св. Константин и Елена и Поморие. Почивката в Боровец в 4-звезден хотел не излиза под 300 лв. на човек за три вечери. Настаняването в двойна стая с включен полупансион е по 290 лв. на човек, а апартаментът е с 90 лв. отгоре, сочи проверка на „Монитор“. В офертата единичната стая е най-скъпа - 436 лв. за 3 вечери. За тези пари освен полупансион, гостът може да се наслади на традиционна вечеря с български ястия на Бъдни вечер, празнична програма за Коледа, тематична програма за най-малките с Дядо Коледа и Снежанка и достъп до сауната, парната баня и фитнеса. а за порасналите - или са с наполовина по-евтино настаняване, или доплащат само за вечеря. Друг пакет предлага 3 нощувки със закуска и празнична вечеря за 1 човек в апартамент с 2 спални на цена от 425 лв. Три нощувки в едностайна стая за един човек пък са с едва 100 лв. по-малко или 345 лв. Предложенията трябва да се разглеждат внимателно тъй като важната информация понякога е оставена накрая - а именно това, че цените важат при ранни записвания с ограничен срок на годност или резервацията трябва да се направи до края на ноември. На места може да се намерят и по-евтини оферти от по 80-150 лв. на човек за съответно 1-2 нощувки, но а тя дори се доплаща с над 20 лв. Нова година можем да посрещнем в Боровец за малко над 450 лв. Срещу тези пари получаваме 3 нощувки с включен полупансион. Оферите в Пампорово са по 150 лв. на човек в 3-4-звезден хотел за двойно настаняване за 3 нощувки или общо около 900 лв. Цената обаче скача при повече нощувки. 5 вечери в студио за двама стигат 1500 лв., а дори нощувките да са в обикновена стая с тераса цената е отново над 1200 лв. В такива случаи хотелиерите примамват с екстри като „Питие за добре дошли“, изплащане на сумата на части и томбола с награди. Трябва обаче да внимаваме за ранни записвания, за да не ги изпуснем. В Пампорово е малко по-евтино като двойната стая с полупансион струва малко над 300 лв. за двама души за 2 вечери. Една нощувка повече излиза 450 лв. като отново са включени използването на фитнес, сауна, парна баня, закрит басейн, паркинг, детски кът и дори транспорт до близкия ски център. Много българи и тази година ще прекарат празниците в чужбина. държави: Турция, Македония, Сърбия и Албания. От европейските столици фаворити остават Прага, Виена, Рим и Париж. Тези, които търсят по-екзотични места, тази година са се спрели на Дубай, Индия и дома на Дядо Коледа в Лапландия.", "date": "2019.11.03", "title": "Офертите за Коледа в Банско нагоре с 11%"}
{"url": "https://www.monitor.bg:443/bg/a/view/signali-za-selfita-v-sungurlare-i-za-kebapcheta-vyv-vidin-179772", "text": "Сигнал за селфита с бюлетини проверява общинската избирателна секция в Сунгурларе, а във Видин раздавали кебапчета без пари и записвали имената. Според сигнала от Сунгурларе избиратели били принуждавани да си правят селфите в тъмната стаичка, за да документират, че са гласували за \"правилния човек\". Във Видин пък раздавали кебапчета без пари до избирателна секция. От топлата храна си вземали всички - участниците в секционните комисии, застъпниците, наблюдателите и гласоподавателите. Кебапчето официално се търгувало за 60 стотинки, а неофициално се раздавало без пари, като жената пред скарата записвала в тетрадка кой колко кебапчетата и кюфтета взима, съобщи Нова тв. В Общинската избирателна комисия няма получен сигнал и не е направена проверка дали някой е ял безплатно кебапче за глас. В ОИК – Сандански е постъпил сигнал от представител на щаба на единия кандидат-кмет за контролиран вот - избирател е направил снимка на бюлетина с телефон в СИК №46. След проверка на място от членове на ОИК Сандански и обяснение на секретаря на изборната секция, където е направена снимката, се установило, че не е констатирано нарушение. Същият сигнал бил подаден и до прокуратурата, която е възложила проверка на полицията. Органите на реда също не могли да установят по безспорен начин наличието на нарушение. Въпреки това, комисията даде указания на председателя на СИК №46 да следи за правилното прилагане на изборния кодекс в изборното помещение и в района на избирателната секция. От с. Съединение пък била подадена жалба за намеса върху работата на членовете на тамошната комисия. Възрастен мъж е припаднал пред изборна секция в ПГ \"Свети Патриарх Евтимий\" в Асеновград. Това съобщиха  от СИК, цитирани от „Фокус”. Пред секцията възрастният мъж се е почувствал зле, извикан е екип на Спешна помощ, който го е откарал до болницата в града. Наложило се е 39-та секция да преустанови дейността си за 10 минути, но в момента работи нормално и посреща избиратели. Според подадената информация възрастният мъж е трябвало да гласува е 40-та секция, която се намира на следващия етаж, но не е могъл да се качи дотам.", "date": "2019.11.03", "title": "Сигнали за селфита в Сунгурларе и за кебапчета във Видин"}
{"url": "https://www.monitor.bg:443/bg/a/view/cik-priema-sreshtata-pri-prezidenta-za-analiz-na-izborite-179756", "text": "ЦИК приема идеята за среща при президента Румен Радев след изборите, на която да се направи анализ. Това стана ясно от думите на говорителя на ЦИК Александър Андреев. Повод пък е   няколко часа по-рано, след като пусна своя вот на балотажа в София. \"Ако бъде насрочена такава среща след местните избори и Централната избирателна комисия бъде поканена на нея, тя ще участва и ще бъде направен анализ на тези избори. На срещата ЦИК ще изложи своето становище и направения от комисията анализ на проведените избори\", коментира Андреев. Самият Радев заяви, че ще покани ръководството на ЦИК, органите на реда, парламентарно представените политически партии, за да обсъдят \"всички пропуски в изборите и отстъплението от честността на изборния процес\". По думите на държавния глава огромният брой недействителни бюлетини на първия тур и множеството сигнали за купени гласове компрометират организацията и самото доверие в изборния процес. Иначе малко над 100 са жалбите и сигналите, постъпили в ЦИК до 16 часа, заяви Андреев. Два от случаите са от Плевен и Дряново, а пет са от София. Сигналите за купен вот в столицата са от районите \"Красна поляна\" и \"Илинден\". 16 са сигналите за нарушаване на избирателните права, 36 за предизборна агитаци, а за нарушения в организацията на изборния процес - 43 Четири сайта са санкционирани за публикуване на данни за вота. При два от сайтовете нарушението е повторно, като те не са свалили и публикуваните по рано данни. Има и сигнали за нарушаване тайната на вота в секционни избирателни комисии в София и Плевен. Междувременно шефката на ОИК - София Полина Витанов коментира пред БНТ, че до комисията са пратени около 36 сигнала помейла и множество по телефона. Сигналите са свързани с това, че е забравен да се откъсне отрязък от бюлетината или че при пускане в кутията бюлетината се е отгърнала и се е видял вотът. ОИК - София са копирани като адресат за Сигналът е до ЦИК и МВР. По обяд се появили и сигнали за фалшиви пълномощници, но към момента проблемът е отстранен. От комисията призовават избирателите да внимават с бюлетините и да не ги слагат една върху друга, защото черната ивица е като индиго и се отпечатват знаците за гласуване и може да ги направи невалидни.", "date": "2019.11.03", "title": "ЦИК приема срещата при президента за анализ на изборите (ОБНОВЕНА)"}
{"url": "https://www.monitor.bg:443/bg/a/view/lambo-i-stojanka-bez-podobrenie-179773", "text": "България стиска палци за любимите си актьори Стефан Данаилов и Стоянка Мутафова, които вече седмици са в тежко състояние в различни болници. За съжаление, и при двамата за подобрение засега не може да се говори – лекарите продължават да се борят за живота им. „Монитор“ се свърза с племенницата на Мастъра – режисьорката Роси Обрешкова. „Зле е положението. За момента няма никаква промяна. В началото имаше малко подобрение, сега – нищо. Лекарите не ме обнадеждиха много. при него“, сподели с тревога тя. Чрез приятели на проф. Данаилов „Монитор“ научи, че от нощта срещу петък големият актьор отново е поставен в медикаментозна кома, за да се премине към следващ етап от терапията. Но организмът му не е достатъчно стабилизиран за целта, така че в момента специалистите чакат да е в състояние да започне да се бори и „на собствен ход“ и не го третират с нищо, докато това не се случи. Засега обаче ситуацията не подсказва, че нещата ще тръгнат в посока към самостоятелно регенериране. Легендата на родното кино бе поставен в медикаментозна кома и преди две седмици, след като бе докаран по спешност от санаториум в Хисаря с много голям белодробен излив след падане. Оттогава е в реанимацията на Военно-медицинска академия, където първия път успяха успешно да го извадят от режима на изкуствена кома и Ламбо дори започна да разговаря, да се шегува и да се храни самостоятелно. Само преди три месеца актьорът претърпя операция на тазобедрената става в болница „БургасМед“, където постъпи след инцидент. След интервенцията актьорът се възстанови до степен да може да изиграе няколко представления на спектакъла „Актрисата“ из страната. Към момента няма добри новини и за 97-годишната комедийна прима Стоянка Мутафова, която бе приета в Университетска болница „Лозенец“. „Състоянието й е от притеснение“, лаконична бе дъщерята на великата актриса Мария Грубешлиева-Муки, която е неотлъчно до майка си. Миналия понеделник, 21 октомври, на Мутафова е бил отстранен жлъчният мехур след тежко възпаление на жлъчката. Операцията минала добре и тя успешно излязла от упойката, но вследствие на възпалението е развила сепсис и е вдигнала висока температура, която продължава да поддържа. Инфекцията изглежда още не е овладяна напълно. Нейни колеги предполагат, че болките в кръста отпреди няколко месеца, от които Стоянка се оплакваше, може да са били свързани с жлъчката, а възпалението не е било открито и диагностицирано навреме.", "date": "2019.11.03", "title": "Ламбо и Стоянка без подобрение  "}
{"url": "https://www.monitor.bg:443/bg/a/view/strelba-prinudi-airbnb-da-zategne-kontrola-vyrhu-kuponite-179761", "text": "Платформата за краткосрочно отдаване под наем на имоти Airbnb ще удвои усилията, за да ограничи неразрешените партита след парти за Хелоуин в Калифорния, което се превърна в истинска трагедия, предадоха световните агенции. Петима души бяха убити, а няколко ранени в четвъртък вечер в стрелба в Оринда, близо до Сан Франциско в Калифорния в къща, наета през Airbnb. Над 100 души са били на това парти, обявено в социалните мрежи. \"Случилото се в четвъртък вечер в Оринда е ужасно. От днес ние ще забраним къщите, представени като места за партита, и ще удвоим усилията, за да се борим срещу неразрешените партита\", каза шефът на платформата Брайън Чески, който е неин съосновател. За целта Airbnb ще увеличи \"ръчния контрол\" на резервациите, които автоматизираната система за откриване на рискове определя като подозрителни. Ще бъде създаден екип, който ще действа бързо в случай на проблеми от този род и ще наложи незабавни санкции на потребителите, които не спазват новите правила относно партитата. Собственикът на къщата, наета за партито на Хелоуин, разказва, че жената, на която оставил ключовете, му казала, че ще покани само 12 членове на семейството си. Той бил предупреден от съседи, че в къщата му е много шумно и звъннал в полицията, след като видял на охранителните камери, че в нея има много повече от 12 души. Полицаите били напът към дома, когато започнала стрелбата, в която бяха убити петима души. Продължава издирването на заподозрения за стрелбата, като полицията извършва разпити на очевидци и анализира доказателствата.", "date": "2019.11.03", "title": "Стрелба принуди Airbnb да затегне контрола върху купоните "}
{"url": "https://www.monitor.bg:443/bg/a/view/my-chemical-romance-se-zavryshtat-179748", "text": "Повторното събиране на една от най-влиятелните банди след 2000 г. – My Chemical Romance, може би е една от най-големите новини в света на рока, заедно с риюниъна на Rage Against The Machine. Джерард Уей, Майки Уей, Рай Торо и Франк Йеро ще се качат отново на сцена, след 6-годишна пауза, на 20 декември в зала Shrine Expo в Лос Анджелис. Новината дойде като гръм от ясно небе дори за критиците зад Океана, без никаква индикация от страна на музикантите, че е възможно да свирят заедно в бъдеще. Слизането от сцената на My Chemical Romance през 2013-а де факто сложи точката на един стил, зародил се с Милениума – емо музиката, а останалите представители на това течение успешно се преквалифицираха към други жанрове в мейнстрийма. Веднага след като обявиха първия си концерт, групата зареди сайта си с нов мърчандайз, от който се вижда, че са сменили логото си. Възобновиха активност и в социалните мрежи, което подсилва подозрението на феновете, че скоро ще обявят нови дати и дори нов албум.", "date": "2019.11.03", "title": "My Chemical Romance се завръщат"}
{"url": "https://www.monitor.bg:443/bg/a/view/33-ma-raneni-pri-katastrofa-s-bus-vyv-francija-179771", "text": "Пътничекски автобус на компанията \"Фликсбус\" (Flixbus) се преобърна днес в северна Франция, при което бяха ранени 33-ма души, съобщиха местните власти. Автобусът пътувал по маршрута Париж-Лондон и катастрофирал близо до град Амиен на магистрала А1. Според в. \"Курие Пикар\" автобусът поднесъл на завой при мокра от дъжда настилка, блъснал се в мантинела и след това се преобърнал. Общо 29 пътници били леко ранени, а четирима са с по-тежки травми. В автобуса имало 33-ма души заедно с шофьора. Според регионалната префектура сред пътниците имало граждани на САЩ, Испания, Австралия, Нидерландия, Румъния, Русия и Великобритания, предаде ДПА. По-късно руското посолство във Франция съобщи, че по информация от жандармерията на департамент Сома сред ранените при инцидента няма руски граждани.", "date": "2019.11.03", "title": "33-ма ранени при катастрофа с бус във Франция"}
{"url": "https://www.monitor.bg:443/bg/a/view/avstralijkata-barti-triumfira-s-kupata-v-kitaj-179762", "text": "Ашли Барти получи най-големия чек в тенис-кариерата си, след като спечели финалния турнир на WTA при първото си участие в него. Австралийката се наложи в заключителния мач над защитаващата титлата си украинка Елина Свитолина с 6:4, 6:3 и вдигна трофея над главата си в Шънжън (Китай). Барти постигна първа победа над Свитолина в шестте мача по между им, като също така стана и първата австралийка, печелила финалния турнир на WTA от 1976-а година насам, когато това направи Ивон Гулагонг Коули. Така родената в Куинсланд тенисистка прибави към сметката си 4,42 милиона долара за усилията си тази седмица - безпрецедентен финансов бонус, както при мъжете, така и при жените. Австралийката става петата тенисистка, която печели финалния турнир при своето дебютно участие в него. За първи път това стори Доминика Цибулкова през 2016 година. Освен това, днешната победителка си осигури и първото място в ранглистата, като има 56 победи през сезона, четири спечелени титли - поделен резултат с Каролина Плишкова, както и 12 победи над тенисистки от топ 10. И докато сезонът при жените приключи, то Барти може да направи още история другата седмица, когато ще води Австралия срещу Франция във финала за „Фед къп“. Австралийките са домакини, а победата би им донесла първа титла от 1974 година насам.", "date": "2019.11.03", "title": "Австралийката Барти триумфира с купата в Китай"}
{"url": "https://www.monitor.bg:443/bg/a/view/frenskijat-kandidat-za-evrokomisar-se-otkaza-ot-biznesa-179764", "text": "Френският държавен секретар по европейските въпроси Амели дьо Моншален приветства днес категоричния избор на Тиери Бретон да подаде оставка като главен изпълнителен директор на технологичния гигант \"Атос\" преди евентуалното му одобряване за еврокомисар, предаде Франс прес. \"Тиери Бретон направи много ясен и радикален избор, за да възстанови доверието\", заяви Амели дьо Моншален в предаване на радио \"Европа 1\". Той обясни, че ще продаде акциите си и най-вече обяви, че се е отказал от всички свои постове, включително ръководни, допълни тя. В петък \"Атос\" съобщи, че на състоялата се предишната вечер среща на управителния съвет Бретон е подал оставка като президент и генерален директор на компанията. \"Г-н Бретон уведоми управителния съвет, че иска да се посвети изцяло на подготовката за назначението си като комисар, представляващ Франция в Европейската комисия, и е подал оставка от всички свои постове в \"Атос\", посочи в комюнике групата. Днес той вече няма дялово участие и връзки с компанията, която ръководеше, подчерта Амели дьо Моншален. Решението на Франция да предложи Бретон за еврокомисар за промишлената политика, информационните технологии или отбраната предизвика критики в страната заради риска от конфликт на интереси, особено след като първото предложение на Париж за еврокомисар (бившата министърка Силви Гулар) беше отхвърлено по етични причини, отбелязва АФП. През следващите дни комисия от евродепутати ще проучи декларацията за конфликт на интереси на Бретон. Ако преодолее този етап, френският кандидат ще се яви на изслушване пред европейските депутати, на което ще изложи плановете си за поста. Очаква се новата Европейска комисия начело с Урсула фон дер Лайен да встъпи в длъжност на 1 декември.", "date": "2019.11.03", "title": "Френският кандидат за еврокомисар се отказа от бизнеса "}
{"url": "https://www.monitor.bg:443/bg/a/view/stoltenberg-v-nato-njama-mehanizym-za-izkluchvane-179755", "text": "Генералният секретар на НАТО Йенс Столтенберг е отхвърлил призиви за подлагане на проверка на легитимността на членството на Турция в Северноатлантическия алинас заради операцията й в Северна Сирия. Такива механизми не съществуват, е посочил Столтенберг в интервю за в.\"Билд ам зонтаг\". По думите на Столтенберг участниците в алианса са обединени от привързаност към демокрацията и правото. Ние винаги напомняме за това в различни столици, включително в Анкара. Но в НАТО, за разлика от ЕС, няма механизми за това да се взимат мерки по отношение на членките. НАТО - това е платформа, на която всички съюзници могат да обменят мнения честно и открито, е посочил Столтенберг, коментирайки призиви на германски политици да се обмисли изключване на Турция от алианса. Столтенберг е определил Турция като \"важен съюзник\", който е внесъл съществен принос в борбата срещу групировката \"Ислямска държава\", а също така е приел 3,6 милиона бежанци. Сега е много важно да не се излага на опасност големият напредък, който постигнахме в борбата прещу нашия общ враг - ИД, е подчертал Столтенберг. Той е добавил, че ИД все още представлява заплаха въпреки ликвидирането наскоро на лидера на групировката Абу Бакр ал Багдади. Според проучване на социологическата агенция Югов 58 процента от германците подкрепят евентуално изключване на Турция от НАТО заради военната й операция в Северна Сирия, а 18 процента са против.", "date": "2019.11.03", "title": "Столтенберг: В НАТО няма механизъм за изключване"}
{"url": "https://www.monitor.bg:443/bg/a/view/matu-makkonyhi-pomaga-na-pojarnikarite-v-kalifornija-179745", "text": "Актьорът Матю Макконъхи помогна да се доставят 1600 порции храна за борещите се с пожарите и хора в приютите в Южна Калифорния. Звездата работи с екипа на „Операция BBQ Relief“, съставен от доброволци на компанията му, произвеждаща марка бърбън Wild Turkey, за да осигури храна на 800 души в 20 пожарни станции в Калифорния, а 800 порции храна са били раздадени в приюти за бездомни. 49-годишният актьор призова в социалните мрежи местните жители да се включат в кампанията и да участват доброволно. \"Присъединяването към „Операция BBQ Relief” никога не е имало по-голямо значение. Да мога да осигуря храна на мъжете и жените, които са на първа линия, е чест за мен”, заяви Макконъхи.", "date": "2019.11.03", "title": "Матю Макконъхи помага на пожарникарите в Калифорния"}
{"url": "https://www.monitor.bg:443/bg/a/view/ulian-vergov-i-veselin-plachkov-v-postanovka-za-suetata-179742", "text": "Злобни нападки или приятелска закачка – туй е въпросът. Или поне беше допреди седмица. В предпоследния епизод на шоуто „Маскираният певец“ Юлиан Вергов обиди колегата си Веселин Плачков по тънката лайсна. Поводът – Розата изрази симпатии към звездата от „Пътят на честта“. \"Категоричен съм, че Розата е Мариана Попова, защото само тя може да каже, че Веселин Плачков е великолепен актьор\", коментира Вергов. Феновете се разделиха на две относно това дали дебелашката шега е с приятелки чувства или пък Юлиан демонстрира чиста доза недобронамереност. След включването на Мариана Попова, която скочи да защитава любимия си, може да се стигне до заключение, че става въпрос за второто. „Категорично отричам да съм участник и не съм нито роза, нито хризантема! А Веселин Плачков е освен прекрасен актьор и много качествен мъж! Много се отказаха... Евтини смешки и още по-евтин театър\", заяви певицата. Ръкавицата е хвърлена, „постановката“ изигра по-скоро лоша шега за реномето на звездата от Народния театър, а равносметката е двама любими български актьори с минимален шанс за помирение оттук нататък. Въпреки мнението им един за друг, и Юлиан, и Весо, имат своите достойнства и стабилна фен-база и меренето на талант и още нещо е безсмислено. Юлиан Вергов е един от най-обичаните български актьори от своето поколение. Той е роден през 1970 година в София. Преди да обикне актьорското майсторство, той тръгва в съвсем различна посока. Учи индустриален маркетинг и мениджмънт в МЕИ и прекъсва на финалната права. Изведнъж си припомня дните, в които е бил сценичен работник в Младежкия театър и осъзнава, че там е бил най-щастлив. Чак на 31 завършва актьорско майсторство, но не в НАТФИЗ, а в Театрален колеж „Любен Гройс“ в класа на голямата Цветана Манева. Дебютира под светлината на прожекторите в Народния театър в постановката на Лилия Абаджиева „Ромео и Жулиета“ по Уилям Шекспир. Вергов може да се похвали с участие в редица постановки на същата сцена, сред които \"Крал лир\", \"Отело\", \"Идеалният мъж\", \"Дон Жуан\" и други. През този сезон на сцената на Народния 49-годишната звезда се включва в спектаклите „Идеалният мъж“ от Оскар Уайлд, „Neoдачници“ по Максим Горки, „Бащата“ от Флориан Зелер, „С любовта шега не бива“ от Алфред дю Мюсе, „Крадецът на праскови“ по Емилиян Станев, „Козата или коя е Силвия“ от Едуард Олби и „Богът на касапницата“ от Ясмина Реза. През 2015 година печели наградата „Икар“ на Съюза на артистите в България за поддържаща мъжка роля (Борис Сарафов) в „Солунските съзаклятници“. Не по-малко впечатляваща е и кариерата му в киното и телевизията. С лека ръка можем да кажем, че актьорът спечели сърцето на средностатистическия зрител с образа на Мартин в комедийната поредица „Тя и той“, в която си партнира със Стефания Колева. И, разбира се, в цели 69 епизода е слагал престилката на доц. Банков в хитовата медицинска драма „Откраднат живот“. Героят на Вергов се превърна в един от най-коментираните във фен групите на сериали, и макар да е категоричен, че няма отново да прекрачи прага на екранната болница, хиляди домакини се надяват да го направи. Заслужава си да споменем и въплъщенията му в безскрупулния бизнесмен Николай в „Стъклен дом“ и учителят по физика г-н Савов в „Революция Z: Секс, лъжи и музика“. Сред знаковите ленти с негово участие са „Мисия Лондон“, „Маймуна“, „Шивачки“ и „Възвишение“. Във филмографията му фигурират и чуждестранни заглавия, като „Четвъртият вид“, „Двойна самоличност“, Dark Descent и други. Веселин Плачков е един от артистите ни с най-силно присъствие на сцена – или го обичаш, или го мразиш, средно положение няма. Той е роден през 1980-а в Плевен ,но е израснал в Белене от 5-годишен. „Майка ми работеше в читалищната библиотека, нашите участваха в самодейността и аз израснах на сцената. Бях в ансамбъл за народни танци, после се записах брейк, после ме взеха в училищни пиеси... Там прослушах „Депеш Мод“, а след 1989 г. дойдоха батковци от по-големи градове да учат за енергетици в техникума – аз станах приятел с тях и ми сложиха в ръцете един скейтборд, така почнах да карам...“, разказа преди време пред „Монитор“ за юношеските си приключения актьорът. В тийнейджърските години не му вървяло много, тъй като е сменил цели шест училища, докато завърши средно образование. Първо учил в елитната професионална гимназия по строителство и архитектура в Плевен. Той обаче отказвал да влиза в часовете и го изключили дисциплинарно и продължил да учи в механотехникум в паралелка съобщителна техника. После попаднал в техникума по ядрена енергетика в Белене, след което последвали още три премествания заради неизвинени отсъствия. Единственият предмет, който го вълнувал и му допадал в училище, била историята. Мъжът с поразяващо сини очи завършва ВИТИЗ през 2003 година в класа на проф. Димитрина Гюрова. След това работи в Драматично-куклен театър \"Иван Радоев\" в Плевен, където играе в \" Ромео и Жулиета\" с режисьор Иван Урумов, в \" Малки убийства \" на Николай Ламбрев, \" Златният храм \" на Елена Баева, \"Криворазбраната цивилизация \" на Димо Дешев и много други. Актьорската си кариера той продължава в Русе, като списъкът с постановки с негово участие там включва \"Магьосникът от Оз\", \"Кабаре\", \"Посещение на млада дама\", \"Укротяване на опърничавата\" и други. Най-запомнящите му роли в киното са тези на Тачо в „Дамасцена“ и на Апостола в „Дякон Левски“, около която се завъртяха бурни дискусии. Към днешна дата половинката на Мариана Попова приковава зрителите пред малкия екран с образа на Киро Християнина в сериала „Пътят на честта“.  В поредицата той спасява малки котенца и цитира с лекота Библията, но разчистването на сметки с куршум в гърдите не му е чуждо. В реалния живот актьорът се включва в различни благотворителни инициативи. Преди време се появи в клипа на годеницата си към песента „Бяло“, подарен на кампанията за събиране на средства за закупуване на инсулинови помпи за деца, болни от диабет.", "date": "2019.11.03", "title": "Юлиан Вергов и Веселин Плачков в постановка за суетата"}
{"url": "https://www.monitor.bg:443/bg/a/view/botas-trygva-pryv-v-gran-pri-na-sa-sht-179740", "text": "Финландецът Валтери Ботас с \"Мерцедес\" спечели квалификациите за място за Гран при на САЩ във Формула 1. Той постави рекорд на пистата в Остин, Тексас, с най-добра обиколка за 1:32,029 минута, за да запише 11-и полпъзишън в кариерата си. Втори само на 12 хилядни от секундата остана германецът Себастиан Фетел с \"Ферари\", а трети на 67 хилядни се нареди Макс Верстапен (Холандия) с \"Ред Бул\". Шарл Льоклер (Монако) с \"Ферари\" завърши четвърти с 1:32,137 минута, а световният шампион и лидер в генералното класиране Люис Хамилтън (Великобритания) се класира пети с 1:32,321 минута. Хамилтън, който има пет победи в Остин, се нуждае от място в топ 8 в състезанието тази вечер, за да си гарантира трета поредна и общо шеста световна титла преди последните два старта от сезона. 1. Валтери Ботас (Финландия), \"Мерцедес\" – 1:32,029 минута 2. Себастиан Фетел (Германия), \"Ферари\" – 1:32,041 3. Макс Вестапен (Холандия), \"Ред Бул\" – 1:32,096 4. Шарл Льоклер (Монако), \"Ферари\" – 1:32,137 5. Люис Хамилтън (Великобритания), \"Мерцедес\" – 1:32,321 6. Александър Албон (Тайланд), \"Ред Бул\" – 1:32,548 7. Карлос Сайнс (Испания), \"МакЛарън\" – 1:32,847 8. Ландо Норис (Великобритания), \"МакЛарън\" – 1:33,175 9. Даниел Рикардо (Австралия), \"Рено\" – 1:33,488 10. Пиер Гасли (Франция), \"Торо Росо\" – 1:33,601 - - -  11. Нико Хюлкенберг (Германия), \"Рено\" – 1:33,815 12. Кевин Магнусен (Дания), \"Хаас\" – 1:33,979 13. Данийл Квят (Русия), \"Торо Росо\" – 1:33,989 14. Ланс Строл (Канада), \"Рейсинг Пойнт\" – 1:34,100 15. Ромен Грожан (Франция), \"Хаас\" – 1:34,158 - - -  16. Антонио Джовинаци (Италия), \"Алфа Ромео\" – 1:34,226 17. Кими Райкьонен (Финландия), \"Алфа Ромео\" – 1:34,369 18. Джордж Ръсел (Великобритания), \"Уилямс\" – 1:35,372 19. Серхио Перес (Мексико), \"Рейсинг Пойнт\" – 1:35,808* 20. Роберт Кубица (Полша), \"Уилямс\" – 1:35,889 * Серхио Перес ще стартира от последна позиция от бокса заради наказание.", "date": "2019.11.03", "title": "Ботас тръгва пръв в Гран при на САЩ"}
{"url": "https://www.monitor.bg:443/bg/a/view/posreshtnaha-lili-ivanova-s-orhidei-v-izbornata-sekcija-snimki-179763", "text": "По традиция примата на българската естрада Лили Иванова направи феновете си в социалните мрежи съпричастни на упражняването на правото й на глас на кметските избори. Както на първи тур така и на балотажа, певицата публикува снимки от изборната секция, в която е пуснала бюлетината си. „Секция 36, благодаря за отношението и уважението!!! Много здраве и много щастие на всички !!!“, написа изпълнителката на „Ветрове“ под албум с 15 снимки, който публикува в официалната си страница във Фейсбук. От кадрите се вижда, че Лили е посрещната в изобрната секция с много внимание и бели орхидеи. На свой ред тя е удостоила с поздрав всеки един от членовете на секционната комисия, както и нейни фенове по коридорите на музикалното училище „Любомир Пипков“, където примата гласува.", "date": "2019.11.03", "title": "Посрещнаха Лили Иванова с орхидеи в изборната секция (СНИМКИ)"}
{"url": "https://www.monitor.bg:443/bg/a/view/albena-mihova-napusna-maskiranijat-pevec-179741", "text": "Актрисата Албена Михова се оказа един от участниците в шоуто „Маскираният певец“. Лъчезарната блондинка се криеше зад маската на Лъва, но получи най-ниска зрителска подкрепа в епизода снощи и напусна надпреварата. Героят, който надви Михова, е Шапката. Мнозина предполагат, че в костюма му се крие Станимир Гъмов. Лебедовата песен на Албена бе Call Me When You're Sober на Evanescence. „Много любопитно, вълнуващо и емоционално беше за мен участието в това шоу“, сподели тя. Когато водещите я попитаха как е успяла толкова време да скрие тайната, че участва в „Маскираният певец“, тя през усмивка каза: Случвало се е той да ме попита защо се прибирам събота вечер толкова късно и се чудех какво да му кажа. Даже реших да си измисля, че причината е любов“.", "date": "2019.11.03", "title": "Албена Михова напусна „Маскираният певец“"}
{"url": "https://www.monitor.bg:443/bg/a/view/merkel-iska-po-100-000-novi-zarjadni-stancii-v-germanija-na-godina-179758", "text": "Германският канцлер Ангела Меркел иска в Германия да се изграждат по 100 000 зарядните станции за електрически автомобили на година. Така потребителите по-уверено ще преминат от двигател с вътрешно горене към електрически, предадоха световните агенции. \"За тази цел искаме до 2030 г. да изградим един милион зарядни станции и индустрията ще трябва да участва в това усилие\", заяви Меркел в своя седмичен видеоподкаст, цитирана от Ройтерс. В Германия сега има около 21 000 обществени зарядни станции, припомня АП. Утре канцлерката ще се срещне с ръководители на автомобилната промишленост, с които ще обсъди как да се ускори прехода към транспорт с ниски вредни емисии и как да се запазят работните места в сектора при преминаването към производство на по-екологични превозни средства. На срещите ще се дискутира насърчаването на алтернативи на бензина и дизела, което освен автомобилите на електрически батерии, включва и тези, задвижвани от водородни горивни клетки. Ще се обсъди идеята държавата и промишлеността да си поделят разходите за субсидии, които ще съдействат за привличане на купувачи.", "date": "2019.11.03", "title": "Меркел иска по 100 000 нови зарядни станции в Германия на година "}
{"url": "https://www.monitor.bg:443/bg/a/view/borisov-za-men-izborite-svyrshiha-minalata-nedelja-i-gerb-specheli-179744", "text": "“Дадох гласа си, за да продължи София да расте все по-хубава”. Това заяви премиерът Бойко Борисов след като даде гласа си в 78-о СУ в Банкя. За него изборите били свършили още на първия тур, когато ГЕРБ е станал първа политическа сила. Борисов подчерта, че по времето, когато е бил кмет, въздух е бил много по-замърсен от Кремиковци и отпадните води са се вливали в река Искър. “Един мъж, обграден с Мая Манолова, Корнелия Нинова, Татяна Дончева - те го ошашавиха този човек, не му завиждам, нека бъдем снисходителни”. Така премиерът коментира изявленията на президента Румен Радев на излизане от избирателната секция. Той заяви, че Радев е агитирал в изборния ден. На въпрос на журналист Борисов не агитира ли, той заяви, че е партиен лидер на партия, участваше в изборите и говори за София, а Радев не е партиен лидер. Борисов коментира и ситуацията около думите на френския президент Еманюел Макрон, че предпочита африканските бежанци, отколкото български банди. „Така както ние говорим за френските квартали, където не може да се влезе без жандармерия, за Марсилската мафия, така и Макрон е говорил за българите“, обясни премиерът. Той обаче подчерта, че ще разчитаме на подкрепата на Франция за влизането ни Еврозоната и скоро щял да се срещне с Макрон, когато той щял „да ни се издължи“.", "date": "2019.11.03", "title": "Борисов: Изборите свършиха миналата неделя и ГЕРБ спечели (ВИДЕО)"}
{"url": "https://www.monitor.bg:443/bg/a/view/100-razsledvanija-za-prestyplenija-za-vota-179746", "text": "Прокуратурата е образувала 104 досъдебни производства за престъпления против политическите права на гражданите и престъпления, свързани с изборите за общински съветници и кметове, съобщиха от държавното обвинение. 26 души са привлечени като обвиняеми. 21 от разследванията са бързи производства, а по 83 се провежда разследване по общия ред. Разследвания се провеждат в Балчик /1бр./, Берковица /2 бр./ Благоевград /3 бр./, Бургас /1 бр./, Бяла Слатина / 4 бр./, Варна / 5 бр./, Видин /3 бр./, Враца /1 бр./, Горна Оряховица / 3 бр./, Гоце Делчев /2 бр./, Девня /1 бр./, Дупница / 5 бр./, Елена /1 бр./, Златоград / 1бр./, Исперих /1 бр. /, Каварна /2 бр./, Казанлък /2 бр./, Карнобат / 2 бр./, Кнежа /1 бр./, Кюстендил /1 бр./, Ловеч/ 1 бр./, Монтана /2 бр./, Нови Пазар /1 бр./, Омуртаг /1бр./, Оряхово /4 бр./, Павликени / 3 бр./, Пазарджик /1 бр./, Плевен / 9 бр./, Пловдив / 3 бр./, Попово /1 бр./, Разград /2 бр./, Разлог /1 бр./, Сандански / 2 бр./, Свищов / 1 бр./, Севлиево /1 бр./, Сливен /1 бр./, Силистра /1 бр./, Сливница /1 бр./, Смолян /2 бр./, Тетевен / 2 бр./, Тутракан /1 бр./, Търговище /1 бр./, Царево /2 бр./, Червен бряг /1 бр./, Шумен /1 бр./, Ямбол /2 бр./, СРП /4 бр./, СГП /9 бр. / и Специализирана прокуратура /1 бр./. 79 разследвания са за престъпления против политическите права на гражданите, а 25 са с предмет престъпления, свързани с изборите. Три досъдебни производства са прекратени. В прокуратурата са образувани 1520 прокурорски преписки, от които по 1145 е постановен отказ да се образува досъдебно производство. Прокуратурите в страната са изпратили по компетентност на други органи 55 преписки, а по останалите 320 преписки се извършва проверка по реда на Закона за съдебната власт. Информацията е актуална към 18 часа на 3.11.2019  г.", "date": "2019.11.03", "title": "104 разследвания за престъпления за вота (ОБНОВЕНА)"}
{"url": "https://www.monitor.bg:443/bg/a/view/manolova-glasuvah-za-svobodna-i-demokratichna-sofija-179729", "text": "Гласувах за свободна, демократична и европейска София. Това заяви кандидатът за кмет на София Мая Манолова, която упражни правото си на глас в изборна секция № 58 в Център за социална образователна подкрепа \"Лозенец\". \"През цялата кампания представях моите идеи за София и решенията за натрупаните, така че е ясно за какво гласувах. Днес имам един единствен призив: столичани, гласувайте, гласувайте, гласувайте !\", каза тя. По думите на Манолова България очаква от столицата знак за промяна към свобода и демокрация, защото без тях всички останали различия нямат значение. На първия тур от местния вот разликата между нея и Йорданка Фандъкова беше под 9%, но според Манолова тя е преодолима.  \"Разликите са преодолими, всичко е в ръцете на столичани. Отговорността е на всеки един от нас да не дадем възможност на купения и контролирания вот да решават съдбата ни. Изправете се и гласувайте за промяната, свободата и демокрацията. Не оставайте други да решават съдбите и София и България.\", добави Мая Манолова.", "date": "2019.11.03", "title": "Манолова: гласувах за свободна и демократична София "}
{"url": "https://www.monitor.bg:443/bg/a/view/pevecyt-ivajlo-kolev-progovori-sled-poboja-179743", "text": "Три дни, след като стана жертва на побой, Ивайло Колев направи публично изявление за инцидента. Той успокои феновете, че последствията от нападението не са сериозни. Въпреки това изтъкна, че състоянието му все още е лошо. Благодаря за съпричастността и подкрепата на всички колеги, приятели, почитатели и журналисти. Обещавам съвсем скоро да отговоря на всички“, написа звездата от Star Academy в социалните мрежи. Той помоли да се спрат спекулациите относно извършителите на нападението, като обяви, че сам ще даде официално изявление по казуса. Органите на реда също работят по случая, като вече имат заподозрени, допълни още изпълнителят на „Не като мен“.", "date": "2019.11.03", "title": "Певецът Ивайло Колев проговори след побоя"}
{"url": "https://www.monitor.bg:443/bg/a/view/s-30-poskypna-ot-mart-svinskoto-v-germanija-179751", "text": "С 30% е поскъпнало свинското месо в Германия от средата на март. Това отчитат от Федералната асоциация на немската месна промишленост. Основна причина е съкращаването на производството в Китай и някои страни от Източна Европа, заради африканската чума по свинете. Немците произвеждат над 1,5 млн. т месо и месни продукти на година. Според браншовата организация пазарните условия през 2019-та остават неблагоприятни за сектора. Намаляването на броя на кланиците в цяла Европа не носи големи шансове за намаляване на напрежението сред производителите на меса, смятат още от немската асоциация. От началото на годината е отчетен лек спад на производството и на търсенето на месо и месни продукти в магазинната мрежа. Едновременно с това обаче консумацията в заведенията за обществено хранене се увеличава. По данни на Федералната асоциация на немската месна промишленост имитациите на колбаси за вегани държат едва 1 на сто от пазара в Германия.", "date": "2019.11.03", "title": "С 30% поскъпна от март свинското в Германия"}
{"url": "https://www.monitor.bg:443/bg/a/view/otstraniha-zastypnici-na-bsp-za-bylgarija-s-nevalidni-udostoverenija-179732", "text": "Общинската избирателна комисия в Пазарджик разпореди отстраняването на застъпници на \"БСП за България\" от избирателни секции в селата Сарая и Алеко Константиново. При проверка на ОИК в четири секции на двете села е констатирано, че имало подобни застъпници и представители, \"но те своевременно са отстранени от председателите и охраната на секциите, а в други от секциите не е имало такива\", се казва в решението на ОИК. В решението е записано още, че комисията е дала своевременни указания на председателите на гореизброените СИК за отстраняване на нарушението, респективно за предотвратяване на подобно. Общинската избирателна комисия в Пазарджик е отхвърлила като неоснователна жалба на \"БСП за България\", че кметове на 4 кметства присъстват пред  секциите и провеждат агитация.", "date": "2019.11.03", "title": "Отстраниха застъпници на „БСП за България“ с невалидни удостоверения"}
{"url": "https://www.monitor.bg:443/bg/a/view/razbiha-tri-cyrkvi-za-edna-nosht-v-rusensko-179733", "text": "Крадци разбиха три православни храма за една нощ в Русенско. С липсващи икони и парични дарения осъмнали църквите в селата Острица, Каран Върбовка и Пепелина, съобщиха от полицията. Първо кметът на Острица подал сигнал за посегателството над храма, извършено през нощта на 31 октомври срещу 1 ноември. Дежурна оперативна група посетила мястото и установила, че крадците са влезли, след като са счупили бравата на входната врата и са огънали метална решетка на прозорец. От църквата липсвали икона и църковна одежда. По-късно през деня станало ясно, че същата нощ са разбити храмовете и в двете съседни села Каран Върбовка и Пепелина. Взети са икони и кутиите с парични дарения. Знае се, че в Пепелина сумата е била около стотина лева на монети. Стойността на откраднатото все още не е установена. Трите случая се разследват.", "date": "2019.11.03", "title": "Разбиха три църкви за една нощ в Русенско"}
{"url": "https://www.monitor.bg:443/bg/a/view/kontuzija-v-gyrba-tormozi-basketbolen-nacional-179750", "text": "Болки в гърба продължават да тормозят баскетболния национал Станимир Маринов, който пропусна два мача на френския си тим \"Кемпер\" в Про Б, а и не тренира наравно със съотборниците си в последните дни. Прогнозите за състоянието му не са добри, призна треньорът Лоран Форест. \"Станимир все още изпитва болка и едва стои. Трябва да помислим за негов заместник\", коментира наставникът пред френски медии. Има вероятност ръководството на \"Кемпер\" да прибегне към търсенето на заместник на Станимир Маринов и това да не е само временно решение. Травмата, която все още не е конкретно диагностицирана, може да извади българина от терена в дългосрочен план. За последно гардът игра за \"Кемпер\" при победата над тима на \"Париж\" на 19 октомври в мач от Про Б. Преди да се отправи към Франция през миналото лято Станимир Маринов бе част от отбора на \"Клуж\" в Румъния. Там обаче Маринов пропусна няколко месеца в края на сезона заради дискова херния.", "date": "2019.11.03", "title": "Контузия в гърба тормози баскетболен национал"}
{"url": "https://www.monitor.bg:443/bg/a/view/15-36-e-izbiratelnata-aktivnost-v-stolichna-obshtina-kym-13-chasa-179734", "text": "15, 36 % е избирателната активност в столична община към 13 часа, съобщиха от ОИК за „Монитор“. 1,8% беше активността в столицата към 9 часа, а час по-късно се вдигна до 5,16%. В София се гласува за кмет на града. Балотажи има в 22 столични района и в 8 кметства. 23.54% била избирателната активност в страната към 13.00 ч. на 27.10 по данни на Централната избирателна комисия. В сравнение с днешния ден, активността е била по- висока с малко над 8%.", "date": "2019.11.03", "title": "15,36 % е избирателната активност в столична община към 13 часа"}
{"url": "https://www.monitor.bg:443/bg/a/view/aleks-markes-grabna-titlata-v-moto-2-179753", "text": "Испанецът Алекс Маркес с \"Калекс\" си осигури първа титла в кариерата си в клас Мото 2 на световния шампионат по мотоциклетизъм. 23-годишният пилот, който е по-малък брат на Марк Маркес, завърши втори в предпоследния кръг за Гран при на Малайзия и вече е недостижим на върха в генералното класиране. Алекс е и световен шампион в клас Мото 3 от 2014 година. Брад Байндър (Южна Африка) с КТМ бе най-бърз на пистата \"Сепанг\", изпреварвайки Маркес със 758 хилядни. Друг испанец Маверик Винялес с \"Ямаха\" спечели състезанието в клас МотоGP. 24-годишният Винялес заслужи убедително втората си победа за сезона и общо седма в кариерата си в Кралския клас. Втори на 3.059 секунди остана осигурилият си световната титла Марк Маркес (Испания) с \"Хонда\", а трети на 5.611 секунди финишира Андреа Довициозо (Италия) с \"Дукати\". Маркес пък постави нов рекорд по спечелени точки в рамките на един сезон, тъй като вече има 395. Новият световен първенец в клас Мото 3 Лоренцо Дала Порта (Италия) с \"Хонда\" пък постигна трета поредна победа, финиширайки начело в Малайзия.", "date": "2019.11.03", "title": "Алекс Маркес грабна титлата в Мото 2"}
{"url": "https://www.monitor.bg:443/bg/a/view/ilijana-jotova-samo-s-glasuvane-mojem-da-presechem-zloupotrebite-179730", "text": "Резултатите от първия тур и информациите за толкова много нередности и недействителни бюлетини ме мотивираха още повече да гласувам. Дълг на всеки български гражданин е да гласува, защото само така можем да пресечем всички злоупотреби. Това заяви вицепрезидентът Илияна Йотова, след като упражни правото си на глас на втория тур на местните избори в София, съобщиха от прессекретариата на държавния глава. \"Гласувах за надеждата. Гласувах за една модерна столица, за удобен и сигурен град, който предлага перспектива за развитие\", е посочила още Йотова, цитирана в съобщението.", "date": "2019.11.03", "title": "Илияна Йотова: Само с гласуване можем да пресечем злоупотребите"}
{"url": "https://www.monitor.bg:443/bg/a/view/edna-jena-kaza-gladni-li-ste-video-179735", "text": "Избори са. Някакво дежа вю. Имаме едно такова гадничко чувство, че всяка седмица започнаха да ги правят тия избори. Устатата жена не е голям фен на вота, защото покрай всички умници, дето обикалят телевизионните студиа, за да обясняват как с 8% процента са някакви върховни победители, тя пак остава на втора глуха. Никой не иска да слуша сплетни и клюки от ЕЖК като може спокойно да си отвори Фейса и да си ги чете там. Явно ще трябва да се мисли за преквалификация. То, както се видяло няма да е само тя. От миналата седмица разни знайни и незнайни демократи, умни и красиви личности с либерални възгледи, също започнаха да се преориентират. Първите два дни бяха заети да разпъват тъмносини икони като Ицо Хазарта и Найо Тицин, де. То не бяха тежки клетви, лични нападки и сянката на един карикатурист на газова заплата, който реши, че е намерил нова, удобна жертва за хейт. Ама след това настана тишина. Даже като се замислим седмицата беше подозрително тиха. Дори Гешев вече не вълнува сърцата на протестърите. Явно иде зима. И някой трябва да плаща тока. Пък и да се седи на Орлов мост вече е студено... Само на пазара за слуги все още се чуват крясъци. Нали знаете – на Димитровден се отваря пазара за обслужващ персонал. Още от време оно, в края на октомври раята се е нареждала на мегдана в очакване да бъде харесана от някой нов господар, който плаща добре и не е особено придирчив към слугинчетата. Пазарът трае седмица и след това, кой каквото е успял да обере, си го води дома. Където ще слугува цяла година до следващия пазар. Та така и сега. Традициите са още живи. Гладни слуги са извадили тъжно табелките и са се наредили на пазара и чакат нов господар. Защото на старите нещо доста им се разклатиха краката. Дела, конфискации, че дори и Тръмп обяви, че „Свободна Европа“ май не е толкова свободна и независима. Ако се гледа българската й секция, която е нещо като домова книга на обслужващия персонал на „Капитал“ – това със сигурност е така. Да им се чуди човек на американците, що още хвърлят грешни пари за това? Нищо – сега слугата отново е на пазара и ако побързате може да хванете промоциите. На далавера ще сте – плащате един, вземате двама. Или на всеки двама платени драскачи и протестъри, получавате трети – бонус. Зима идва. А на Балканите това е лют сезон. Непредвидим и доста жесток. А до следващите слънчеви дни, в които маршируването на жълтите павета ще е равностойно на разходка в Южния парк, има поне 6 месеца. А до тогава – трябва да се яде. Както пееше Хазарта (извиняваме се, ама не е без да искаме) - „Разбираш ли, че съм гладен...“. Айде да не си губим повече времето! Идете да гласувате, че кой знае кога ще са следващите избори. Хубаво е да се разходим до урните, за да не ревем после. Ей ви едно парче на Хазарта да ви усмихне деня и да ви напомни, че докато вие имате право на избор в тоя живот, едни други са се наредили вече на мегдана с цена на челото и чакат следващия си господар!", "date": "2019.11.03", "title": "Една жена каза: Гладни ли сте? (ВИДЕО)"}
{"url": "https://www.monitor.bg:443/bg/a/view/vijte-koi-zodii-ne-biva-da-se-sybirat-179731", "text": "Някои зодии не трябва да се събират за съвместен живот. Затова преди да направите първите стъпки към голямата си любов проверете зодиакалната си съвместимост. Това препоръчват астролозите и Вселената. Овните са индивидуалисти, горди са и искат цялото внимание върху себе си. Те обичат простичките истини и мразят да си усложняват живота. Докато Девите са истински мислители, които анализират непрекъснато случващото се наоколо и често изпадат в депресивни състояния. Овните не понасят това – те са ведри, животът е лесна задача за тях и приемат проблемите като предизвикателство. Докато Девите трудно се справят с непредвидени ситуации и действат много предпазливо. Евентуална любовна връзка между тях е немислима. Просто не си пасват! Вижданията им за любовта са коренно различни. Овните искат повече време, за да почувстват, че една връзка става сериозна, докато Девите моментално искат взаимоотношенията им да станат сериозни. Всичко между тези две зодии завършва с караници и в крайна сметка – никога не си проговарят. Зодиите, които не могат да живеят под един покрив и това е доказано с хиляди примери. Лъвовете са домошари, обичат семействата си и цял живот се стремят да създадат здрава семейна среда, а те да бъдат главата на семейството. Козирозите са прекалено инатливи, за да допуснат някой да ги води или контролира. Точно за това и често се получават сбълсъци за надмощие, в които накая никой не печели, защото всеки държи на своето. Лъвовете са добродушни и прощават лесно, но Козирозите са възползват от добротата и им се качват на главата. Те са малко отмъстителни и когато нещо не им хареса, си го връщат двойно. Любовна връзка между тези две зодии е невъзможна. Единствено страстта ги подвежда в началото, но след това разбират, че освен нея, всъщност нямат нищо друго. Скандалите при тази зодиакална двойка никога не стихват. Водолеите си имат план в живота, който следват сериозно и не обичат някой да им се бърка и да решава вместо тях. Рибите от своя страна не допускат, че освен тяхната истина, съществува и друга. Гледането в различни посоки е основният недостатък на тази зодиакална двойка. Водолеите са много принципни, обичат реда и не понасят несправедливостта. А Рибите често се държат несправедливо спрямо тях и това ги изкарва извън релси. В любовен план положението е непоносимо. В началото връзката им тръгва измамно добре, но на по-късен етап всеки вади кирливите ризи и скандалите са неизбежни.", "date": "2019.11.03", "title": "Вижте кои зодии не бива да се събират"}
{"url": "https://www.monitor.bg:443/bg/a/view/kola-padna-v-rekata-kojato-minava-prez-vraca-179738", "text": "Лек автомобил “Ланча“, управляван от 40-годишен врачанин падна в коритото на река  Лева в района на крайречния булевард във Враца, съобщиха от областната дирекция на МВР. Инцидентът е станал няколко минути след полунощ в неделя. За късмет шофьорът и 18-годишната му спътничка се отървали невредими. Жената е подала сигнал за произшествието. Предприета е спасителна акция, при която двамата и колата са били извадени от водата. Водачът е отказал проба за алкохол. Установено  е, че той няма книжка и кара чужд автомобил. По тази причина е съставен акт на собственика на машината, който я предоставил на човек без свидетелство за управление. Санкциониран е и неправоспособният мъж, който въртял волана.", "date": "2019.11.03", "title": "Кола падна в реката, която минава през Враца"}
{"url": "https://www.monitor.bg:443/bg/a/view/lejdi-gaga-pristava-na-ridli-skot-179739", "text": "Лейди Гага ще се завърне в киноафиша със следващо актьорско превъплъщение. Година, след като спечели сърцата на заклетите романтици в ролята на Али в „Роди се звезда“ (реж. Брадли Купър), певицата се спря на следващия си ангажимент във филмовите среди. Този път зад камерата ще я дирижира четирикратно номинираният за „Оскар“ режисьор Ридли Скот. Петриция Реджани ще се казва героинята, в чийто образ ще скочи Лейди Гага. Филмът ще е вдъхновен от действителни събития. Самата Реджани, наричана още Черната вдовица, е съпругата на убит наследник на модната династия Гучи. Тя лежа 18 години в италиански затвор заради организирането на убийството през 1995 г. Случаят се смята за едно от най-скандалните престъпления във висшето общество в Италия. Маурицио, който е внук на основателя на модната къща, има две дъщери от Патриция, но я напуска заради друга жена. Децата им обясняват действията й с претърпяна операция заради мозъчен тумор. Обществото обаче я възприема като темпераментна жена, търсеща отмъщение.", "date": "2019.11.03", "title": "Лейди Гага пристава на Ридли Скот"}
{"url": "https://www.monitor.bg:443/bg/a/view/hvanaha-38-godishna-da-shofira-s-2-33-promila-179736", "text": "Трийсет и осем годишна жена от Троян е задържана за срок от 24 часа, след като е хваната да шофира употребила алкохол. Дрегерът на Пътна полиция е спрял на 2,33 промила в издишания въздух. Жената е спряна около 4.00 часа, съобщават от областната дирекция на МВР в Ловеч. По случая е образувано бързо производство.", "date": "2019.11.03", "title": "Хванаха 38-годишна да шофира с 2,33 промила"}
{"url": "https://www.monitor.bg:443/bg/a/view/ubiha-zverski-friziora-na-ronaldo-179749", "text": "Скръбна вест получи футболната звезда Кристиано Роналдо, след като един от най-близките му хора беше открит мъртъв в хотелска стая в Цюрих Личният фризьор на португалеца Рикардо Марес Ферейра е бил убит в петък вечер по особено жесток начин, като по тялото му има множество прободни рани. Трупът е намерен от една от камериерките в хотела, която описва гледката като ужасяваща. \"Стаята миришеше на алкохол, а тялото беше цялото в кръв\", разказва тя. От полицията издирват извършителя, а от хотела твърдят, че няма регистрирани посетители на стаята на Ферейра. Близкият до Роналдо е бил отседнал в хотела още в началото на седмицата. Според свидетели той бил с приятел в стаята, където имало скарване, а други клиенти на хотела дори се оплакали, пишат медиите в Португалия.", "date": "2019.11.03", "title": "Убиха зверски фризьора на Роналдо"}
{"url": "https://www.monitor.bg:443/bg/a/view/myj-izgorja-v-selo-konstantin-179720", "text": "Мъж изгоря в дома си в село Константин, община Елена. Сигналът бил получен на тел. 112 в 2,55 ч. след полунощ. Според хора от селото къщата, в която е избухнал пожара е необитаема, а мъжът се е самонастанил в нея. Причината за пожара е открит огън, като вероятно заселилият я е запалил огън на пода в една от стаите за да се топли. Възможно е той да е бил и под въздейсвието на алкохол и когато пожарът е избухнал, да е спял. След намесата на пожарникарите цялата постройка е спасен о унищожаване. Изгорял е част от покрива и помещенията в нея. В една от стаите бил открит и трупът на човека, причинил пожара. От РЗПБЗН във Велико Търново съобщават и за пожар в къща в село Ресен. Там огънят е тръгнал от неизправен комин. Пострадали няма, а пламъците са ликвидирани преди да успеят да обхванат цялата постройка. Изгоряла е само част от покрива и тавана.", "date": "2019.11.03", "title": "Мъж изгоря в  село Константин"}
{"url": "https://www.monitor.bg:443/bg/a/view/cik-34-signala-za-narushenija-v-denja-na-balotaja-179725", "text": "34 са общо нарушенията в деня на балотажа, заявиха от ЦИК пред „Монитор“. Нарушенията свързани с организацията на изборния ден са 17 на брой от началото на изборния ден до 12 на обяд. Случаите на нарушени изборни права пък са 5 на брой, а сигналите за агитация 10. Има и два сигнала за купуване на гласове, заявиха още от Централната избирателна комисия.", "date": "2019.11.03", "title": "ЦИК: 34 сигнала за нарушения в деня на балотажа"}
{"url": "https://www.monitor.bg:443/bg/a/view/pylnomoshtnici-mente-precedent-v-narushenijata-179727", "text": "Хора, на които им е било отказано да бъдат пълномощници от ОИК, защото не отговарят на изискванията, се представят за такива, съобщиха от Общинската избирателна комисия за „Монитор“. Те определят това нарушение, като прецедент, тъй като до сега никой не е ползвал фалшив – незаверен документ за пълномощник, категорични са от ОИК. Тези лица, освен че са нарушители на избирателния закон, нямат никакво право да присъстват в избирателните секции. Административните наказания, свързани с тези нарушения не са достатъчно добре уредени и санкциите не са сериозни, според членове на ОИК. Експертите разказаха още, че е необходимо да се проверява в регистрите, дали действително фигурират лицата, които се представят за пълномощници, защото е възможно да има места, на които фалшивите пълномощници да се подвизават с отказан от ОИК документ. Няколко са районите подали сигнал за такъв вид нарушения до момента. Това са Красна поляна, Банкя, Люлин, Обеля и Младост. От ОИК апелират всички членове на избирателни комисии да проверяват стриктно и да следят за нарушения, защото истинските пълномощници имат право да получават копия от протоколите.", "date": "2019.11.03", "title": "ОИК: Пълномощници – менте са прецедент в нарушенията в деня на балотажа"}
{"url": "https://www.monitor.bg:443/bg/a/view/trolej-se-blysna-v-stylb-trima-sa-postradali-179723", "text": "Тролей се блъсна в стълб в столичния квартал \"Левски\" тази сутрин. Трима души са пострадали при инцидента, съобщи БНР. Ранените са водачът на превозното средство и двама от пътниците. На място са били изпратени екипи на Спешна помощ. Лекарите са прегледали пострадалите и са ги освободили за домашно лечение.", "date": "2019.11.03", "title": "Тролей се блъсна в стълб, трима са пострадали"}
{"url": "https://www.monitor.bg:443/bg/a/view/ninova-glasuva-za-chista-i-zelena-sofija-179719", "text": "Гласувах за по-чиста и зелена София. За град, който е удобен за пътуване, хубав за работа, спокоен за отглеждане на деца, сигурен. Да можеш да излезеш и през нощта, да се чувстваш спокоен и сигурен, за антикорупционно управление на София. Гласувах за промяна на статуквото“, каза лидерът на БСП Корнелия Нинова след като упражни правото си на глас в 25 СОУ „Петър Берон” в столичния квартал „Лагера”.", "date": "2019.11.03", "title": "Нинова гласува за чиста и зелена София"}
{"url": "https://www.monitor.bg:443/bg/a/view/68-mlrd-chista-pechalba-otchete-saudi-aramco-za-9-meseca-179724", "text": "Чистата печалба от 68 млрд. долара за първите 9 месеца на годината отчете държавната нефтена корпорация на Саудитска Арабия Saudi Aramco, а приходите за периода възлизат на 244 милиарда, се казва в съобщение на компанията, цитирано от световните агенции. В петък съветът на директорите на Saudi Aramco одобри дивидент в размер на 13,4 млрд. долара. Освен това има вероятност компанията да обяви междинни дивиденти от 9,5 милиарда, които ще получи само правителството на пустинното и богато на петрол кралство. В скоро време се очаква Saudi Aramco да даде началото на първично предлагане на 5% от акциите на нефтения гигант. Първоначално те ще се продават на местната борса Tadawul, а след това и в чужбина. По информация на телевизия \"Ал Арабия\" търговете ще започнат на 11 декември. Принцът наследник на саудитския трон Мохамед бин Салман за първи обяви плановете за предлагане на борсата на акции на Saudi Aramco през 2016 г. Саудитският пазарен регулатор - Служба по капиталовите пазари, обяви днес, че е одобрила искането за излизане на борсата на саудитския петролния гигант Арамко, предадоха световните агенции. Разрешението на регулаторния орган е валидно за 6 месеца, ако до този период компанията не е предложила акциите си на борсата, то разрешението ще се смята за анулирано. Де факто това поставя началото на процедурата по първично публично предлагане (ППП) на Арамко. Сега предстои да започне и процедурата по ценообразуване, като окончателната цена за акциите ще бъде обявена на 4 декември, след което акциите ще започнат да се търгуват на саудитската борса.", "date": "2019.11.03", "title": "$68 млрд. чиста печалба отчете Saudi Aramco за 9 месеца (ОБНОВЕНА)"}
{"url": "https://www.monitor.bg:443/bg/a/view/prebiha-dvojka-mladeji-v-pavlikeni-momcheto-e-anglichanin-179726", "text": "17-годишно момиче от с.Долна Липница и приятелят й – 18-годишен британски поданик са били нападнати и бити от двама младежи. Сигналът е бил подаден снощи в 21,43 часа, съобщиха от пресцентъра на ОДМВР - Велико Търново. От проведените до момента действия по разследването е изяснено, че нападателите са двама мъже на 20 и 44 години от Павликени, известни на полицията и осъждани, са им нанесли побой. Извършителите са задържани с полицейски мерки до 24 часа. По случая е започнато бързо производство за хулиганство в полицейското управление в Павликени.", "date": "2019.11.03", "title": "Пребиха двойка младежи в Павликени, момчето е англичанин"}
{"url": "https://www.monitor.bg:443/bg/a/view/cacarov-23-ma-s-obvinenie-za-izborna-tyrgovija-179711", "text": "Общо 95 досъдебни производства са образувани до момента за търговия с гласове. От тях 17 са бързи. Привлечени в качеството им на обвиняеми 23 лица. Внесени са до момента в съд 7 наказателни производства. Това съобщи в Пловдив главният прокурор Сотир Цацаров, който упражни правото си на глас по местоживеене. Той уточни, че само между първия и втория тур на местните избори броят на обвинените за изборна търговия лица е скочил с 10 човека, а досъдебните производства са нараснали с 38. „Преписките по проверки са 1317. От тях отказите са 1046. 56 са пратени по компетентност на други органи – избирателните комисии и 217 остават за работа. Тоест, ако ги сравним една седмица по-рано, тогава бяха образувани досъдебни производства 57. Тоест, за една седмица те са нараснали с 38. Обвиняемите лица тогава бяха 10, а сега са с 13 повече. 630 бяха преписките по сигнали, а сега само за седмица са нараснали с 687, като от колегите в дежурния център разбирам, че са нараснали с 200 само от вчерашния ден. Тоест, ръстът е 687 бройки”, заяви главният прокурор. Обичайно той направи сравнение и с предходните местни избори, когато образуваните досъдебни производства са били 101. Цацаров потвърди и за ареста на бившия кмет на Гърмен и ексдепутат Ахмед Башев, който бил закопчан от МВР по подозрение за купуване на гласове. „Тази сутрин говорих с министъра на вътрешните работи. Да, задържан е Башев за усилено купуване на гласове в полза на един от участниците в балотажа”, каза Цацаров. Той поясни, че в Горна Оряховица са били задържани трима души отново с мярка 24 часа от органите на МВР. „Тепърва ще се преценява както за Гърмен, така и за Горна Оряховица, налице ли са предпоставките за 72-часово задържане, както и разбира се за евентуални искания пред съд, което е свързано с обвинения”, каза той. Цацаров заяви, че е дал гласа си за Пловдив – такъв, какъвто знае града от времето, когато е бил дете и какъвто желае в момента да бъде. „Гласувам за Пловдив. Гласувам, защото вярвам в Пловдив и смятам, че това е град, който заслужава. Той има огромен потенциал. Има граждани, които заслужават да живеят в добро. така че, гласувам за Пловдив. Мисля, че това е най-ясното, което мога да кажа”, отговори Сотир Цацаров на журналистически въпрос. Главният прокурор коментира и кога според него президентът Румен Радев ще подпише или не указа за назначаването на Иван Гешев с думите: „аз нямам никакви притеснения, че президентът ще изпълни конституционните си правомощия, както той каза „в обозримо време”. Дали в едната или в другата хипотеза – това е негово право”. Цацаров уточни, че вероятно никой не е очаквал президентът да вземе решение в ситуацията между двата тура на изборите. „Най-малкото, защото подобно решение трябва да бъде добре обмислено и за да не бъде използвано не от него, а от други за съвсем други политически цели. А има и още нещо – пълният стенографски протокол от заседанието на ВСС бе публикуван четвъртък в края на работното време. Мисля, че една от причините за забавянето е възможността за запознаване с този протокол. Но не виждам нито повод за притеснения, нито повод за каквото и да било гадаене. Президентът ще направи каквото трябва, а какво ще направи, го пише в конституцията”, каза настоящият главен прокурор.", "date": "2019.11.03", "title": "Цацаров: 95 досъдебни производства до балотажа, обвиняеми са общо 23-ма (ОБНОВЕНА)"}
{"url": "https://www.monitor.bg:443/bg/a/view/boris-djonsyn-se-izvini-che-ne-e-otdelil-ostrova-ot-kontinenta-179728", "text": "Британският премиер Борис Джонсън изрази \"дълбоко съжаление\" от факта, че не е успял да изведе страната от ЕС на 31 октомври, както бе обещал, но заяви, че договореното от него споразумение за излизане продължава да е единственият начин Великобритания да напусне съюза, предадоха световните медии. \"Единственият начин да излезем от ЕС сега, единственият начин да се състои Брекзит, е да продължим със сделката, която имаме\", каза той в интервю за Скай нюз, дадено в началото на кампанията за изборите през декември. Отговаряйки на журналистически въпрос, Джонсън каза, че ще се извини на онези членове на Консервативната партия, които са гласували за него, имайки предвид обещанието му за Брекзит на 31 октомври. Джонсън също обеща да не допусне, докато е премиер, организиране на нов референдум за независимост на Шотландия. Не виждам причини пак да се връщаме към този въпрос, заяви той. Той припомни, че през 2014 вече се е състоял такъв референдум и на хората е било казано, че това ще е единственото такова събитие в живота на цяло поколение. \"Не мисля, че хората в тази страна смятат, че референдумите са нещо отлично за хармонията\", заяви Джонсън. Около 20 000 души излязоха по улиците на Глазгоу, за да демонстрират за независимост на Шотландия от Великобритания. Никола Стърджън, министър-председателката на Шотландия и лидер на Шотландската национална партия, също участва в демонстрацията - първият случай през последните пет години, когато тя се включва в акция в подкрепа на независимостта. \"Независима Шотландия е по-близо от всякога. Наистина е на разстояние само едно докосване\", написа тя само часове преди демонстрацията. Стърджън заяви, че ще поиска нов референдум за независимост от Лондон до края на декември . На референдума за независимостта на Шотландия през 2014 г. 55% от шотландците се обявиха за запазване на съюза между Единбург и Лондон. Междувременно стана ясно, че консервативната партия на Джонсън има преднина от осем пункта пред опозиционната Лейбъристка партия, сочи проучване на общественото мнение на ORB за в. \"Сънди телеграф\" преди изборите на 12 декември. Проучването, осъществено на 30-31 октомври, сочи подкрепа за консерваторите от 36%, за лейбъристите - 28%, либералдемократите – 14 на сто и за Партията за Брекзит на Найджъл Фараж - 12%. На този фон лидерът на британската Партия на Брекзита Найджъл Фараж каза, че няма да се бори за влизане в парламента на изборите другия месец, а ще води кампания в цялата страна срещу сделката за Брекзит, договорена от Джонсън. Фараж заяви, че е много е мислил как най-добре би могъл да служи на каузата за Брекзит - дали да се опита да влезе в парламента, или да бъде по-полезен, като обикаля Обединеното кралство, подкрепяйки 600-те кандидати на партията си. Реших, че правилно е да направя второто, каза Фараж. Той обеща, че партията му ще се бори за всяко депутатско място в Англия, Шотландия и Уелс срещу консерваторите на Джонсън, освен ако той не се откаже от споразумението си, което според Фараж и партията му е по-лош вариант, отколкото излизане от ЕС без сделка.", "date": "2019.11.03", "title": "Борис Джонсън се извини, че не е отделил Острова от континента"}
{"url": "https://www.monitor.bg:443/bg/a/view/cheshki-specialisti-otglejdat-rastenija-za-mars-179602", "text": "Чешки учени откриха лаборатория, в която експериментират отглеждането на растения в екстремни условия при липса на вода, като тези съществуващи на Марс, предава Ройтерс. Експериментът \"Марсонавт\" на екипа на 29-годишния Ян Лукачевич от факултета по природни науки към университета в Прага е основан на аеропониката. Този метод позволява отглеждането на растения във въздуха, без почва и с ограничено до минимум използване на вода. Растенията се развиват хоризонтално от вертикална секция, като се складират едно върху друго, за да се пести пространство. Изследователите тестват различни режими на светлинни и температурни промени. Екипът вече успешно е отгледал синапено цвете, салати, репички, босилек и мента. Учените получиха първата си реколта по \"марсианския\" метод миналата седмица. \"Вкусът на продукцията ни е чудесен, тъй като тя расте в контролирана среда, в която изобилстват хранителните вещества\", заяви Лукачевич. Следващата реколта се очаква да бъде от ягоди. Най-голямото предимство на новия метод е, че той използва 95 процента по-малко вода в сравнение с традиционното отглеждане на растения. Той пести място, което успешно може да се използва в градските зони.", "date": "2019.11.03", "title": "Чешки специалисти отглеждат растения за  Марс"}
{"url": "https://www.monitor.bg:443/bg/a/view/prezidentyt-svikva-cik-partiite-i-mvr-na-sreshta-zaradi-izborite-179718", "text": "Румен Радев ще свика среща с представители на ЦИК, правоохранителните органи и политическите партии във връзка с множеството сигнали за недействителни бюлетини и купен вот. Това обяви самият държавен глава ,минути след като гласува на балотажа за кмет на София и районен кмет в столичната Професионална гимназия по автотранспорт. „Отново призовавам гражданите да излязат и да гласуват, защото само действителният вот може да победи купения и корпоративния. Радев коментира и изказването на френския президент Макрон, че предпочита африканските мигранти пред българските с думите: „Няма български мигранти, България е пълноправен член на Европейския съюз и нейните граждани, както всички други европейски граждани имат право на свободно придвижване“. Радев обаче подчерта, че външната политика е твърде сериозна и деликантна тема, за да бъде коментирана от когото и да била за пиар на локални избори, но въпреки това той подчерта, че България разчита на партньорството си с Франция за важни теми като „Пакета молбилност“, Шенген и Механизма за сътрудничество и проверка. На въпрос, дали вече се е запознал с документите за избора на нов главен прокурор, Радев заяви, че само протоколът от заседанието, на което беше изслушан Иван Гешев е 240 страници.", "date": "2019.11.03", "title": "Президентът свиква ЦИК, партиите и МВР на среща заради изборите"}
{"url": "https://www.monitor.bg:443/bg/a/view/izborna-sekcija-v-sofija-ne-otvori-poradi-lipsa-na-kvorum-v-komisijata-179708", "text": "97-ма секция в 73-то училище в район \"Триадица\" на столицата отвори с близо двучасово закъснение заради липса на достатъчен брой членове в комисията, съобщи БНР. Членовете, явили се на работа в изборния ден, са били само трима, а комисията може да започне работа при наличие най-малко на четирима в състава си. Това съобщи за \"Хоризонт\" председателят на ОИК - София Полина Витанова.   Всички останали секции на територията на София са отворени, изборният ден е започнал нормално, добави Полина Витанова. ", "date": "2019.11.03", "title": "Изборна секция в София отвори със закъснение поради липса на кворум в комисията"}
{"url": "https://www.monitor.bg:443/bg/a/view/trymp-orjaza-broja-na-bejancite-v-sa-sht-179712", "text": "Администрацията на президента на САЩ Доналд Тръмп драстично намали броя на бежанците, които ще могат да влязат в САЩ през настоящата фискална година. Тази бройка беше сведена до 18 000 души, предаде ДПА. Съгласно решението 4000 души могат да бъдат приети от Ирак, а 1500 от Салвадор, Гватемала или Хондурас. Останалите 12 500 са хора, които се страхуват от преследвания заради техните религиозни вярвания или политически дейности или които попадат в обхвата на американската програма за прием на бежанци. САЩ въведоха тази програма през 80-те години. При последната година на Барак Обама на поста в САЩ бяха допуснати около 85 000 бежанци. През първата си година на власт Тръмп намали бройката на около 53 000 за фискалната година. Американското правителство каза, че новият таван за бежанците ще позволи на властите да се фокусират върху проблемите по южната граница, където ситуацията е обрисувана като кризисна. Върховният комисариат за бежанците на ООН каза, че е обезпокоен от тази стъпка на САЩ. Същевременно федерален съдия от Портланд в щата Орегон временно блокира решението на администрацията на Тръмп да се изисква от имигрантите доказателство, че имат здравна застраховка или че могат да платят за медицински грижи, преди да получат визи за САЩ, предаде Асошиейтед прес. Седем американски граждански и една неправителствена организации заведоха дело в сряда срещу тази мярка с аргумента, че тя ще блокира близо две трети от всички очаквани законни имигранти.", "date": "2019.11.03", "title": "Тръмп оряза броя на бежанците в САЩ"}
{"url": "https://www.monitor.bg:443/bg/a/view/oik-varna-oproverga-tvyrdenija-za-podgotveni-izborni-manipulacii-179714", "text": "Общинската избирателна комисия-Варна опроверга достоверността на протоколи, подготвени за изборни манипулации, публикувани в интернет. По този повод е подадена и подадена жалба. Тя е от политическа сила във Варна срещу публикуван във Фейсбук от кандидат-кмет, в деня за размисъл, подвеждащ снимков материал на документи, съдържащи реквизити на протоколи от СИК. ОИК-Варна опроверга достоверността на изнесените документи, като посочи, че „Твърдението е, че се подготвя фалшификация на втори тур, а изнесените протоколи са от първи тур и то не за избор на кмет, а за общински съветници. Ако има твърдения, касаещи нарушения на първи тур, защо до момента не е подадена жалба при нас или до прокуратурата? Оригинален протокол няма как да се публикува по този начин“, категоричен беше председателят на ОИК-Варна, Велин Жеков. Той опроверга също и твърдението на изнесената в социалната мрежа информация за наблюдатели на изборния процес от други държави, като каза, че в ЦИК няма регистрирани такива. Към 9,30 часа ГЕРБ – Варна подаде жалба в Общинската избирателна комисия, заради до 81 в СУ „Елин Пелин”. „Застъпници на „Възраждане“ изискват от членовете на СИК да положат печат и подпис на празни копия на протоколите за отчитане на изборния резултат. Това противоречи на изборните правила и представлява грубо вмешателство в работата на комисиите”, се посочва в жалбата. От щаба на ГЕРБ – Варна настояват да бъде извършена проверка, да се предприемат действия за преустановяване на нарушението, както и ОИК да даде указания на всички секционни комисии да не бъдат предоставяни копия на протоколи, преди приключване на изборния ден. Вотът бе открит във всички избирателни секции във Варна, съобщи още Жеков. С право на глас в община Варна са около 285 хиляди души. Те ще гласуват в 403 секции, две от които са мобилни. Днес Варна избира избира на балотаж своя кмет. Битката е между Иван Портних, на когото не достигна съвсем малко, за да премине от раз 50-процентовата бариера и спечелия на първи тур и лидера на движение „Възраждане“, Костадин Костадинов. Балотаж във Варна ще има и за кметските места в районните „Одесос“ (Георги Недев-ГЕРБ и Иван Иванов-БСП), „Приморски“ (Петя Проданова-ГЕРБ и Огнян Къчев-БСП), „Младост“ (Христо Христов-ГЕРБ и Мария Тодорова-БСП) и „Аспарухово“ (Ивайло Маринов-ГЕРБ и Мартин Златев-БСП). На балотаж ще бъдат избрани и кметовете на селата в община Варна Тополи (Демир Георгиев-ГЕРБ и Благовест Георгиев-БСП) и Звездица (Николай Йорданов-ГЕРБ и Станислава Георгиева-Местна коалиция \"Земеделски народен съюз“). Във Варненска област има още два балотажа за избор на кметове на общини в Бяла (Пеньо Ненов- ГЕРБ и Димитър Николов Петров-СДС) и в Провадия (Жоро Илчев-ГЕРБ и Филчо Филев-БСП). Изборният ден започна в 7 и приключва в 20 часа. Ако към крайния час пред секциите има чакащи, те ще гласуват, но не по-късно от 21 часа.", "date": "2019.11.03", "title": "ОИК-Варна опроверга твърдения за подготвени изборни манипулации"}
{"url": "https://www.monitor.bg:443/bg/a/view/fandykova-glasuva-v-stolichnoto-47-su-hristo-g-danov-179715", "text": "Кметът на столицата и кандидат за нов мандат Йорданка Фандъкова гласува за София, и за това столицата да продължи да се развива. Тя даде своя вот в 47-мо СУ \"Христо Г. Данов\" в столичния квартал \"Иван Вазов\". \"София няма време за губене, има нужда от работа.Това каза самата тя, след като пусна бюлетина в 34-а избирателна секция. „Аз се надявам повече софиянци да гласуват днес, за да потвърдим посоката за развитие на града. Днес не е ден за битка, а за гласуване, ден в които всички могат да изразят своята свободна воля. Надявам се това да се случи\", каза Фандъкова.", "date": "2019.11.03", "title": "Фандъкова: София няма време за губене"}
{"url": "https://www.monitor.bg:443/bg/a/view/peshtersko-selo-protestira-sreshtu-100-dushi-dobaveni-v-izbiratelnite-spisyci-179713", "text": "Жители на пещерското село Радилово заявиха, че започват частична блокада на главния път Пазарджик-Пещера, съобщи БНР. По-късно обаче стана ясно, че блокада се отлага, след като от полицията са предупредили жителите, че след като нямат предварително заявление за протест, блокадата ще бъде незаконна. Протестът е срещу опита да се подмени вотът чрез новорегистрирани избиратели, които не живеят в селото. Става въпрос за добавени над 100 души в избирателните списъци. Някои от собствениците на къщи не подозират, че на адреса им са вписани нови обитатели. Хората ще преминават през пешеходната пътека на главния път, като периодично ще пропускат автомобили, уточни Теодора Бакалова от инициативния комитет. В Радилово има две секции, а право на глас имат над 1100 души.", "date": "2019.11.03", "title": "Пещерско село протестира срещу 100 души добавени в избирателните списъци"}
{"url": "https://www.monitor.bg:443/bg/a/view/decata-v-kardam-sa-otroveni-neumishleno-179722", "text": "По случая в Кардам с отровените деца се работи по всички възможни хипотези, заяви в Пловдив главният прокурор Сотир Цацаров. По думите му е налице и версия, свързана с евентуално отравяне, което в никой случай не може да бъде разглеждано като умишлено и по която се работи усилено. Цацаров отказа да потвърди дали дядото на децата е бил арестуван или не. „Вярвайте ми, когато има какво да кажат колегите от местната прокуратура, те ще го кажат. На този етап всяка версия или всяко смело изказване от мен, би изглеждало прибързано. Но версия основна има и по нея се работи. Но не говорим за умишлени действия. Няма да потвърдя друга информация, освен че не става дума за умишлени действия. Не става дума за умишлено отравяне. Евентуално действията биха могли да бъдат непредпазливи действия”, бе лаконичен главният прокурор.", "date": "2019.11.03", "title": "Децата в Кардам са отровени неумишлено"}
{"url": "https://www.monitor.bg:443/bg/a/view/5-16-e-izbiratelnata-aktivnost-v-sofija-kym-10-ch-179716", "text": "5,16% е избирателната активност в София към 10 ч. Правото си на глас вече са упражнили 54 974 софиянци, съобщиха от ОИК - София. Избирателната активност днес е малко по-ниска от тази на първия тур - тогава към 10 ч тя е била 5,84%. Най-висока е избирателната активност в районите \"Панчарево\" и \"Нови Искър\" - 8,35% и 8,19%. Най-малко са отишли да гласуват в районите \"Сердика\" - 3,96% и \"Подуяне\" - 3,97%. Днес софиянци избират кмет на града и кметове на 22 района.", "date": "2019.11.03", "title": "5,16% е избирателната активност в София към 10 ч"}
{"url": "https://www.monitor.bg:443/bg/a/view/burja-ostavi-100-hiljadi-domakinstva-bez-tok-vyv-francija-179717", "text": "Бурята \"Амели\" остави без ток около 100 000 домакинства в Югозападна Франция, съобщи телевизия Бе Ем ЕФ. Тази сутрин в 17 френски департамента е обявена предпоследната, оранжева, степен за опасно време. В департамента Вандея силният вятър повали дървета, които паднаха върху железопътни линии и нарушиха движението на влаковете. В Жиронда скоростта на вятъра достигна през нощта скорост от 45 метра в секунда, което е рекорд от 1996 г. В Ница за един част се изля триседмичната норма за валежи. Силни ветрове бушуват и в части на Великобритания, където заради бурята бяха отменени пътуванията на кораби по фериботната връзка между британското пристанище Дувър и френското пристанище Кале, предаде Асошиейтед прес. Стихията вече отне живота на една жена на около 60 години, която почина, след като повалено от вятъра дърво падна върху колата й в Дорсет, на 193 километра югозападно от Лондон. На места поривите на вятъра достигнаха 130 километра в час. Издадено е предупреждение и за проливни дъждове. На много места има паднали дървета, които са блокирали някои железопътни линии.", "date": "2019.11.03", "title": "Буря остави 100 хиляди домакинства без ток във Франция"}
{"url": "https://www.monitor.bg:443/bg/a/view/dnes-e-vtorijat-tur-na-mestnite-izori-179697", "text": "Днес в страната се провежда втори тур на местните избори. Гласуването започна в 7.00 часа и ще приключи в 20.00 часа. Ако пред някоя секция има хора да гласуват, те ще могат да упражнят правото си на вот до 21.00 часа. След вота на 27 октомври в 9 областни града вече имат избрани кметове. В останалите 18 предстои балотаж. В столицата битката е между Йорданка Фандъкова от ГЕРБ и независимия кандидат Мая Манолова. Пред всяка от избирателните секции има информационно табло, което ще ни помогне при гласуването. Първият етап е поставяне на знак „X”или „V” със син химикал в квадратчето от избраната от гласоподавателя партия, коалиция, местна коалиция или независим кандидат. В деня на балотажа ще избираме районен кмет и кмет на община. Битката за кметския стол продължава и в 97 общини, в 168 общини са избрали кмет още на първи тур. Втори тур ще се проведе и в 377 кметства и 31 района в големите градове. Кандидатите разполагаха с 3 дни, за да убедят хората защо да гласуват за тях. От всички 24 района само два имат избран кмет на първи тур - това са Банкя и Кремиковци. Ето каква е обстановката в областните градове, където предстои балотаж: Избирателната активност на първия тур беше 48, 98 на сто. От имащите право на глас 6 322 979 , до урните на 27 октомври отидоха 3 096 696 гласоподаватели.", "date": "2019.11.03", "title": "Днес е вторият тур на местните избори"}
{"url": "https://www.monitor.bg:443/bg/a/view/makron-objasnil-na-borisov-za-obidnite-dumi-za-bylgarite-179698", "text": "Френският президент Еманюел Макрон се свърза с мен, за да ме увери, че изтеклата информация за изречени от него думи в интервю не отговарят на истината. Това написа вчера вечерта премиерът Бойко Борисов в профила си във Фейсбук. \"Той ме увери, че никога не е критикувал българските граждани, работници или институции. Президентът Макрон препотвърди подкрепата си към България. Като премиер на България няма да позволя никой да обижда нашия народ и се надявам да не се стига до такива ситуации занапред\", пише Бойко Борисов. В интервю за крайнодясното списание \"Вальор актюел\" френският президент Еманюел Макрон е заявил, че предпочита легалните мигранти от Гвинея и Кот д'Ивоар пред нелегалните украински или български банди, съобщиха медиите. Вицепремиерът и министър на външните работи Екатерина Захариева нареди в събота на посланика ни в Париж Ангел Чолаков да връчи протестна нота във френското външно министерство.", "date": "2019.11.03", "title": "Макрон обяснил на Борисов за обидните думи за българите"}
{"url": "https://www.monitor.bg:443/bg/a/view/kak-da-glasuvame-179699", "text": "ЦИК препоръчва избирателите да се запознаят предварително с бюлетините, чиито образци ще видят пред изборното помещение. От там припомниха и начина за гласуване. Първият етап е поставяне на знак „X”или „V” със син химикал в квадратчето от избраната от гласоподавателя партия, коалиция, местна коалиция или независим кандидат. Следва сгъване на бюлетината така, че да не се вижда как сте гласували. Член на СИК сверява номера на бюлетината и поставя втория печат върху нея. А гласоподавателят пуска бюлетината в избирателната урна. На втория кръг от изборите в бюлетината отново ще има квадратче \"не подкрепям никого\", което се счита за действителен глас за избирателите. То обаче няма да повлияе на резултата на всеки от кандидатите, тъй като там определящи са само действителните гласове за него. В балотажите в неделя право на глас имат хората с българско гражданство, навършили 18 години. Те трябва да имат регистрация по постоянен и настоящ адрес на територията на страната към 26 април, да не са под запрещение и да не изтърпяват наказание \"лишаване от свобода\". От Дирекция „Български документи за самоличност“ напомнят, че е създадена организация с цел всеки гражданин да може да упражни правото си на глас. В населените места, където се провеждат избори, съответните звена „Български документи за самоличност“ ще работят. В деня на вота те ще бъдат отворени от 8,30 до 19,30 ч. Така всеки гражданин, който желае да упражни правото си на глас ще може да получи издадената си лична карта, ако е подал заявление преди изборния ден, или в случай на изгубена такава, да подаде заявление и да получи удостоверение, което важи единствено и само за гласуването. Издадените удостоверения за гласуване за 27 октомври не важат за втория тур.", "date": "2019.11.03", "title": "Как да гласуваме?"}
{"url": "https://www.monitor.bg:443/bg/a/view/promeni-v-dvijenieto-v-sofija-v-izbornija-den-179701", "text": "Във връзка с провеждането на втори тур на изборите за общински съветници и кметове на 3 ноември 2019 г. се въвеждат промени в движението в София, съобщиха от Столичната община. От 18.00 часа на 3 ноември 2019 г. до приключване на предаването на изборните материали ще се забранят престоят и паркирането на пътни превозни средства по бул. „Асен Йорданов“ между Площад на авиацията и бул. „Шипченски проход“. От 20.00 часа на 3 ноември 2019 г. до приключване на предаването на изборните материали ще се ограничи движението по бул. „Асен Йорданов“ между Площад на авиацията и бул. „Шипченски проход“.", "date": "2019.11.03", "title": "Промени в движението в София в изборния ден"}
{"url": "https://www.monitor.bg:443/bg/a/view/bivshijat-kmet-na-gyrmen-e-zadyrjan-za-kupuvane-na-glasove-179704", "text": "Бившият кмет на община Гърмен и бившият народен представител Ахмед Башев тази нощ е арестуван при специализирана операция на МВР и специализираната прокуратура. От вчера, събота на територията на община Гърмен се провежда полицейска акция срещу купуването на гласове. Засиленото полицейско присъствие в района е от снощи, като целта е да се следи за изборна търговия, съобщава toppresa.bg. В обшина Гърмен се провежда балотаж и битката е много оспорвана. Башев е арестуван тази нощ, заедно с група дилъри, организирали схема за купуване на гласове и през нощта и през изборния ден. Криминални експерти и вещи лица, нищят домовете на Башев и неговите дилъри. По непотвърдена информация имало иззети безпорни доказателства, че той и хората му са участвали и са организирали схемата за купуване на гласове в полза на бившия кмет и настоящ кандидат Минка Капитанова. Акция на столични полицаи върви и в Хаджидимовското село Абланица. Там се проверява дейността и документацията на строителна фирма.", "date": "2019.11.03", "title": "Бившият кмет на Гърмен е задържан за купуване на гласове"}
{"url": "https://www.monitor.bg:443/bg/a/view/izbornijat-den-zapochna-normalno-v-obshtinite-s-balotaji-179700", "text": "Изборният ден започна нормално и без проблеми в общините, където се провеждат балотажи. Избирателните секции бяха отворени точно в 7 часа за най-ранобудните хора, които искат да упражнят правото си на вот. В София, където вече тече балотажът между Йорданка Фандъкова и Мая Манолова са разкрити 1611 секции, а право на глас имат 1 064 398 жители на столицата. Не е отворила 97-ма избирателна секция в район Триадица поради неявил се член на комисията, съобщават от ОИК Вторият тур на изборите за местна власт във Варна също започна е започнал в спокойна обстановка, съобщават от полицията във Варна. До този момент няма данни за прояви, които биха застрашили нормалното произвеждане на изборите. Служителите на сектор „Български документи за самоличност“ в ОДМВР – Варна ще приемат заявления за издаване на удоствоерения за гласуване на граждани с откраднати, информира „Фокус“. Нормално и без затруднения започна изборният ден и в Пловдив. Всички избирателни секции са отворили навреме и посрещат първите избиратели. 286 859 е броят на избирателите в Пловдив за втория тур на местните избори. Четирите секции за гласуване с подвижни избирателни кутии са осигурени за трудноподвижните хора. 11 са образуваните избирателни секции в големите лечебни заведения в града. Задържаните лица без влязла в сила присъда ще могат да гласуват в образуваните две избирателни секции в Пловдивския затвор и Следствения арест.", "date": "2019.11.03", "title": "Изборният ден започна нормално в общините с балотажи"}
{"url": "https://www.monitor.bg:443/bg/a/view/pryskajte-s-ovoshtarska-var-179369", "text": "Октомври е на практика краят на сезона, но в същото време и началото на новия.  За да получим високи добиви от здрави и едри плодове с високо качество, трябва да започнем с грижите още през есента, а именно с пълна дезинфекция на овощните градини и лозя. Вече много стопани го правят с природния продукт овощарска вар. След прибиране на реколтата трябва цялата листна маса в овощни и ягодоплодни градини и лозя, както и опадалите листа да се третират с продукта. По този начин подсигурявате оптимално гниене на листната маса, а на вредителите се отнема всякаква възможност за презимуване. Третиране Третирайте преди и след резитбите цялостно по цялата корона с продукта - по този начин не оставяте възможност за развитие на вредителите. Първото третиране трябва се направи преди резитба, а второто непосредствено след това. Инструментите, с които извършвате резитбата, също както и при операциите на хора, трябва да се дезинфекцират преди и след резитба чрез потапяне в 1% разтвор на овощарската вар. Поради високите стойности на pH 12,6 всички гъбични болести, дори такива като еска при лозята например или нитриален рак (бяло дървесно гниене) не могат да се проявят и причинителите съответно не могат да проникнат в дървесината, в която по това време няма активна циркулация на дървесните сокове. Раните по кората от резитбата се затварят с емулсия на овощарска вар. Така те се затварят по-бързо и заздравяват по-бързо и по-добре и няма нужда от прилагане на овощарска замазка. Подходяща Овощарската вар също е най-подходяща и за зимното варосване на цялата корона и стъбло на растенията. Благодарение на високите стойности на pH 12,6 не се наблюдава отлагане на гъбични спори под варосаната дървесина. Цялостното варосване на короната предотвратява ранното развитие на пъпките и така можете успешно да преминете периода на зимното измръзване на културите. Модерният начин за варосване с овощарска вар не само на овошки, но и на лоза и на ягодоплодни става чрез обичайната техника за пръскане – с вентилаторни пръскачки или с далекоструйни „пистолети”. Производителността е както с нормалните разтвори при доза 80-100 л/дка.  „Класическият“ начин за варосване с използване на кофа с вар и с четка баданарка вече са в миналото и се използват само за единични дървета в дворовете. Чрез регулярно третиране с овощарска вар през цялата година ще постигнете по-стабилна обвивка на плодовете, по-устойчиви и свободни от болести и неприятели култури, в това число и от дрозофила сузуки.", "date": "2019.11.03", "title": "Пръскайте с овощарска вар"}
{"url": "https://www.monitor.bg:443/bg/a/view/salvador-izgoni-vsichki-venecuelski-diplomati-179703", "text": "Салвадор нареди на дипломатите на Венецуела да напуснат до 48 часа страната, предаде Ройтерс. Салвадорското правителство заяви, че това решение е в съответствие с позицията му, че венецуелският президент Николас Мадуро е нелегитимен. В съобщението на салвадорския кабинет се посочва, че той признава венецуелския опозиционен лидер Хуан Гуайдо за временен президент до произвеждането на свободни избори в латиноамериканската страна.", "date": "2019.11.03", "title": "Салвадор изгони всички венецуелски дипломати"}
{"url": "https://www.monitor.bg:443/bg/a/view/mvr-njama-seriozni-narushenija-na-obshtestvenija-red-predi-nachaloto-na-vtorija-tur-na-mestnite-izbori-179706", "text": "Няма регистрирани сериозни нарушения на обществения ред преди началото на втория тур на местните избори, съобщиха от МВР по информация към 8.00 часа. С охраната на изборния процес в страната са ангажирани около 9000 служители на реда. От полицията припомнят, че гражданите могат да подават сигнали, свързани с нарушения, които възпрепятстват нормалното протичане на изборния процес, на денонощната телефонна линия 02/982 22 32 и на e-mail izbor@mvr.bg. Звената на Дирекцията \"Български документи за самоличност\" ще работят в днешния ден от 8.30 до 19.30 часа. Те ще издават удостоверения за изгубени /откраднати, повредени, унищожени/ лични карти и документи с изтекъл срок, с оглед на упражняване на избирателните права на гражданите.", "date": "2019.11.03", "title": "МВР: Няма сериозни нарушения на обществения ред преди началото на втория тур на местните избори"}
{"url": "https://www.monitor.bg:443/bg/a/view/sporna-zaguba-na-bagata-pred-pogleda-na-trymp-179702", "text": "Единственият българин в най-голямата ММА промоция в света UFC - Благой Иванов - записа второ поражение с противоречиво съдийско решение срещу рекордьора по нокаути в тежка категория Дерик Люис. Багата проведе най-агресивния си двубой в октагона в \"Медисън Скуер Гардън\" пред погледа на американския президент Доналд Тръмп и имаше статистическо преимущество, както и по отношение на контрола по време на двубоя. Явно обаче не успя да убеди достатъчно съдиите в превъзходството си в спиращата дъха битка с Черния звяр. Официалните лица отсъдиха 30:27 и 29:28 за Люис, като единият глас бе в полза на българина с 29:28 точки. Той пласира общо 59 удара срещу 37 на Люис, като реализира и три тейкдауна срещу само един на съперника си, а и няколко пъти имаше опити да приключи мача със събмишъни. В крайна сметка съдиите прецениха, че трябва да дадат победата на Люис, който разкървави Багата, но в нито един момент не го разклати значимо, а и през по-голямата част от втория и третия рунд бе напълно под контрола на Благой. За съжаление, Багата записва второ поражение в UFC след онова в дебюта си срещу бившия световен шампион Жуниор дос Сантос миналата година и прекратява поредицата си от победи срещу Бен Ротуел и Тай Туиваса. Люис пък се завръща на победния път след неуспешния опит да спечели титлата срещу Даниел Кормие и последвалото поражение с нокаут от Дос Сантос. „Чувствам се ограбен, но какво да правиш, това е животът”, заяви Благой Иванов пред MAX Sport 2 от Ню Йорк веднага след края на UFC 244. “Трябваше да го откажа. Дерик Люис имаше голяма подкрепа от публиката. Явно не съм направил достатъчно, за да ми дадат победата. Два пъти Люис можеше да се предаде, но не се предаде. Това е!”, добави Багата. “Много добре го бях хванал в гилотина. Мислех, че ще ми стигнат тези 10 секунди, но не стигнаха. Не мисля, че последните удари повлияха на крайното решение на съдиите. И да не ги беше нанесъл, те си му даваха рундовете на него. Тук бе и президентът на САЩ - сигурно и това повлия. Това е положението! Сега следва почивка. Трябва да се възстановя и ме чакат нови битки. Животът продължава”, завърши Благой Иванов.", "date": "2019.11.03", "title": "Спорна загуба на Багата пред погледа на Тръмп"}
{"url": "https://www.monitor.bg:443/bg/a/view/razkysana-oblachnost-do-slynchevo-179696", "text": "Разкъсана облачност ще има днес над страната. През деня тя ще намалява и слънцето ще се показва. Съобщава НИМХ за „Фокус“. Почти без валежи. Ще духа слаб до умерен вятър от юг-югозапад и с него затоплянето ще продължи. Максималните температури ще бъдат между 14 и 19°, на места в Дунавската равнина до 20° - 22°. В София температурата ще е около 17°. Атмосферното налягане е по-ниско от средното за месеца и през деня още ще се понижи.  По Черноморието ще преобладава слънчево време, преди обяд на места с намалена видимост. Ще духа слаб до умерен южен вятър. Максимални температури 17-19°. Температурата на морската вода е 17°. Вълнението на морето ще бъде 1-2 бала.  Над планините облачността ще е значителна. Временни разкъсвания и намаления до предимно слънчево ще има в масивите от Централна и Източна България. Почти без валежи. Ще духа умерен до силен югозападен вятър. Максималната температура на височина 1200 метра ще е около 14°, на 2000 метра – около 7°.", "date": "2019.11.03", "title": "Разкъсана облачност до слънчево"}
{"url": "https://www.monitor.bg:443/bg/a/view/jandarmerija-ohranjava-selo-galiche-za-balotaja-179707", "text": "В деня на балотажа жандармерия охранява село Галиче, съобщи Нова телевизия. Има и постъпили сигнали, че роднина на кандидат-кмет обикаля през нощта по домовете на хората, за да ги принуди да гласуват за определен човек. В неделния ден право на глас имат около 1440 души. По време на първия тур на изборите имаше съмнения за злоупотреби с гласовете на болни хора. Димчо Диланов от Галиче страда от олигофрения и детска церебрална парализа по рождение. 55-годишният мъж знае само името си. За него се грижи 86-годишната му майка и почасов асистент. Въпреки това мъжът е избирал кмет на първи тур на изборите в Галиче. „Той не разбира за какво гласува. Не може да пише”, разказа майката на Димчо – Райна. Въпреки,че страда от тежка форма на умствена изостаналост, личната асистентка на Димчо, която се грижи за него почасово, подала заявление, че мъжът иска да гласува в подвижна секция на изборите. След това избрала и кандидатът за кмет от негово име. Асистентката - Надя Мокрова от Галиче, която е гласувала за кмет от името на болния мъж, отказа да застане пред камера. В неофициален разговор обясни, че въпреки че мъжът страда от олигофрения, имал и светли периоди. В деня на изборите, според нея, бил адекватен и й дал сигнал за кой кандидат кмет иска да гласува. Временно изпълняващият длъжността кмет на Бяла Слатина - Тихомир Трифонов, е взел решение кой има право да упражни правото си на глас в подвижна секция. „Би трябвало да има някакви здравни ограничения този гражданин да не може гласува. Според Конституцията обаче, всеки човек, който не е под запрещение и не изтърпява лишаване от свобода, има право да гласува”, каза Трифонов. По закон общинската администрация трябвало да определи само броя на подвижните секции. А дали гласоподавателят е адекватен да взима решения, не било към тях. От ЦИК обясниха, че ако мъжът с олигофрения не е изразил собствената си воля, гласуването от негово име е престъпление. От общината в Бяла Слатина напомнят, че прокуратурата проверява колко от гласувалите на първи тур в подвижни секции, са болни в действителност и колко са псевдоинвалиди.Разследването започна, след като се оказа, че в един и същи ден, десетки жителите на Бяла Слатина са получили „болки в кръста, слизащи към крайниците”.", "date": "2019.11.03", "title": "Жандармерия охранява село Галиче за балотажа"}
