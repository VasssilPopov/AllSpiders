{"url": "https://www.monitor.bg:443/bg/a/view/gospojo-deteto-shte-udushi-kucheto-ili-zashto-e-po-dobre-da-vzemete-tamagochi-171852", "text": "Госпожо, детето ще удуши кучето.... Гласът на сервитьорката ми прекъсва глътката на средата. Заслужавам си розето, по дяволите! И спокойствието си заслужавам. Събота е, цяла седмица съм се трепала между компютъра и детската градина и сега най-сетне съм се добрала до дозата животоспасяваща течност. Стиснала съм чашата с хъса на заклет алкохолик и я поемам на големи глътки в компанията на приятелки. Бъбрим си, на никого не пречим, въпросното дете е запокитено да си играе на площадката с все кучето, а тази ще ми прекъсва идилията. Пък и „госпожо“ ще ми вика. Вдигам очи към натрапницата, за да й изсъскам като брат'чедките и се спирам. Погледът й е по-стряскащ от този на жена, гонена от сериен убиец. Взира се в мен едновременно ужасено и осъдително и сочи към пързалката. А там моето вярно гепило кучето. Качило се на пързалката, държи го на къс пас за повода и го пуска победоносно надолу, за да види дали може да оцелее. То пък, душейки се надолу по наклона, отчаяно драпа с лапички в опит да се задържи на пързалката. Няма що, прекрасна гледка. Идеална и за социалните, и за зоополицията. Преди да се появи някой представител на тези паразитни приумици на държавата, имащи странния навик да никнат не там, където наистина са нужни, а баш при нас, работещите майки, кротко търсещи спокойствие поне през уикенда, извивам глас към пързалката:  . Човекът всъщност е 6-годишно изродче. По рождение момиче, по поведение – хулиганче. Кучето – няколкомесечно кутре, продукт на китайския гений и склонност към ГМО извращения. Грозно до степен на очарователност. Взехме горкото животинче малко, след като една от госпожите в детската градина ме посрещна с репликата: -  -  Преди да се прокълна наум, че съм облякла рокля, която ми образува леко коремче, госпожата ме изкара набързо от заблудата, спасявайки въпросното одеяние от изхвърляне в кофата за боклук -  . Диана получи дълга фалцетна лекция, че да се лъже е лошо. Още по-дълго наказание за това, че изобщо й е хрумнало да си измисля. Но в крайна сметка, след семеен съвет и бърз извод, че трудно ще издържим наново всички колики, безсънни нощи, скандали заради хроничното ми недоспиване и прочее, решихме да заместим щенията й за братче или сестриче с куче. Поне временно. Без изобщо да знаем в какъв филм ще се вкараме. И нас (мен), и горкото животно. -  -  -  . -   Да, ама не. Нито тя, нито баща й, който ми се кле, че ще споделя грижите по новия член на семейството, ако отрочето не го прави, си спазват обещанието. За тях галенето на козинестата топка, за мен – разходките. Ей Богу, допреди да вземем животинчето, не знаех, че в 6 часа сутринта по улиците са само миячите от чистотата и една особена порода зомбита, които се влачат из градинката в полусън, дърпани от кучетата си и едва крепейки чашата с кафе в ръка. Бързо и аз се превърнах в една от тях. Не че не направих опит да вкарам ред в разходките. Първият – с чавето, катастрофира в момента, в който осъзнах по трудния начин, че на 6-годишно е изключено да повериш задачата само да разхожда кутрето. Вторият – с баща й, приключи с наранени от блъскане по гърба му юмруци в опит да го събудя, за да разходи той песа. Пробата беше увенчана хем с убити нервни клетки, хем с болки в ръцете ми, хем с бонус – чистене с мопа след животното, което докато ме чака да приключа с дисциплиниращите занимания, се облекчи на паркета. И докато привиквах отново към ранното ставане – този път не, за да кърмя или приготвям храна, а за да робувам на новоприсъединилия се член към фамилията, дойде ново предизвикателство – как да осигуря физическото му оцеляване. Това се появи като проблем, след като хулиганчето в кожата на момиче се умори да превръща козинестата топка в жива играчка, гримирайки, лакирайки и постригвайки горкото животно и реши, че му е конкурент за любовта ми. Поради каква причина малката си втълпи че мога да обичам повече едно куче от нея, още повече, че само тази любов ме спира понякога да не свърша с мъките и на двете ни и до ден днешен не ми е ясно. Но фактите са си факти. Конкуренцията между животно и дете достигна до сериозни извращения. От това да ми се вре в ръцете всеки път, когато посегна да погаля кучето, до опитите за убийство от ревност като сега на площадката. -  -   -   крещя аз, предизвиквайки възмущението не само на сервитьорката, а и на всички останали посетители на заведението. И един поглед към сащисано обвинителните им лица ми е достатъчен, за да установя, че е желателно повече никога да не се появявам в този квартал. Камо ли в иначе китното ресторантче. Надигам чашата, пия с въздишка на един дъх остатъка от розето си, моля компанията да поръча сметката и отивам да си прибера домочадието. Псувайки се наум, че изобщо ми е хрумнало да уреждам чавето с жива играчка. Да й бях взела тамагочи по-добре. Или да бях изхвърлила скапаната рокля....", "date": "2019.07.30", "title": "Госпожо, детето ще удуши кучето (или защо е по-добре да вземете тамагочи)"}
{"url": "https://www.monitor.bg:443/bg/a/view/pribirat-termometri-i-aparati-za-kryvno-ot-2-5-mln-bylgari-171851", "text": "2,5 млн. жители са обхванати от националната система за разделно събиране на опасни отпадъци от бита. Една трета от домакинствата имат възможност да отделят и да предават в мобилни пунктове стари термометри с живак, лепила, бои и лекарства с изтекъл срок на годност, а само в София столичани са предали 30 тона подобни отпадъци, които не бива да попадат в контейнерите за смет, съобщават от „БалБок Инженеринг“ - компанията, която работи в над 20 общини в страната. Системата стартира през 2014 г. В големите градове ,обхванати от нея, между 2 и 4 тона годишно се събират и се обезвреждат. В първите години количествата са били по-малки, но хората все повече се ориентират към отделянето и предаването на опасните отпадъци, които се генерират в бита, категорични са експертите. В София пък дейността стартира още през 2012 г. В столицата опасните отпадъци се приемат и от домовете на гражданите по заявка на тел. 0 700 11 750 на цената на един градски разговор, съобщиха от Столичната община. Това е улеснение за хората, които искат да предадат лакове и Дребните уреди и опаковки се събират в мобилни пунктове, които се организират на определени места по обявен график. От кметството уточняват, че лекарствата с изтекъл срок на годност се приемат само в тези пунктове предвид това, че обемите са малки и не представлява трудност да се занесат на място. Разделното събиране на старите лекарства предотвратява злоупотреби с тях и инциденти с хора и животни, категорични са експертите. Много често освен старите си лекарства гражданите предават живак и уреди, съдържащи живак, като термометри, апарати за кръвно налягане и живачни ампули. Това са и най-разпознаваемите опасни отпадъци в бита. Останалите видове, като препаратите от битовата химия, от растителна защита, хоби материалите – киселини или основи, боите, лаковете, разредителите също са опасни, защото са запалими, токсични, а и предизвикват корозия в околната среда. Мобилните пунктове, в които се приемат тези отпадъци, имат и информационна цел. По време на кампаниите се раздават листовки, в които е описано кои отпадъци не трябва да се изхвърлят в общите контейнери, като се Мобилните пунктове в Столичната община през 2019 г. са 21, а за страната са 78, уточняват от „БалБок“.", "date": "2019.07.30", "title": "Прибират термометри и апарати за кръвно от 2,5 млн. българи"}
{"url": "https://www.monitor.bg:443/bg/a/view/za-da-ne-se-pravim-na-systezateli-na-pytja-171848", "text": "Всеки ден хора умират по пътищата на страната ни в тежки транспортни катастрофи. Една от основните причини за това е превишената скорост. А българинът все иска да се прави на състезател, докато шофира. И това не важи само за младите шофьори, които надуват газта до дупка и се юркат, за да направят впечатление. Не им отстъпват и възрастните, които вече би трябвало да са улегнали и да са далеч по-предпазливи. Оказва се обаче, че това не е точно така. От регистрираните 800 000 нарушения на пътя повече от една трета са за превишена скорост. А най-голямата част от тези нарушения се случват през лятото. От една страна, това е сезонът, когато куцо, кьораво и сакато изкарва колите си и тръгва по всевъзможни дестинации: море, планина, екскурзия или просто без цел и посока. Важно е да е на пътя, да натиска педала на газта и да ругае останалите водачи. Лятото е и времето, когато хиляди гастарбайтери се прибират по родните си места от Европа. Промяната на този тип шофьори е огромна. Когато са в Германия, Холандия или Испания, те са по-ниски от тревата и се съобразяват с пътните знаци и ограничения. И как няма, след като иначе ще им бръкнат дълбоко в джоба, а току-виж са се озовали и в пандиза за известно време, докато им се проветри мозъкът. Върнат ли се в България обаче, същите тези внимателни и поевропейчени водачи отново се превръщат в диви балкански субекти на пътя. Тук и сега е моментът да покажат какви мощни скъпарски коли са си купили. Трябва да се изфукат не само пред родата, а и пред останалите си съселяни, които карат одуханите си „астри” и „голфове” с 80 км/ч. Какви ограничения, какви пет лева!? Те не важат за завърналите се от Европа с лъскавите джипове, „баварци” и „мерджани”. Газ до ламарината, че да се пукат душманите. И резултатът от това често е поредната тежка катастрофа, разпилени ламарини и погубени човешки животи. Войната по пътищата у нас взема все по-застрашителни размери и като че ли няма сила, която да я вкара поне в разумни граници. През годините досега се правеха какви ли не опити, за да се озаптят джигитите (само)убийци - с административни, финансови и какви ли не още мерки. Оказва се обаче, че на тях вече не им действат дори и глобите, които преди доста ги респектираха. Защото човекът, дал 100 или 200 бона за поредния лъскав „звяр”, едва ли ще се впечатли особено от един акт за 200 - 300 или дори 500 лв. В повечето случаи нарушителите изобщо не плащат наложените им санкции. И това всъщност е сред най-големите ни проблеми. Сега предстоят нови промени – поредни, в Закона за движение по пътищата. Дано поне този път са по-ефективни. Защото безумието на пътя трябва да спре. И без това демографската картина е плачевна. Няма нужда да се самоизтребваме.", "date": "2019.07.30", "title": "За да не се правим на състезатели на пътя"}
{"url": "https://www.monitor.bg:443/bg/a/view/beleznici-na-letishteto-za-shefa-na-hakera-kris-obzor-171843", "text": "Издирваният собственик на фирмата за киберсигурност \"ТАД груп\" Иван Тодоров беше задържан на летище София в понеделник вечерта. Шефът на хакера Кристиян Бойков – Крис, който източи данните на близо 4 млн. българи от НАП, кацна в България с полет от Истанбул и веднага бе отведен от разследващите. В следствието Тодоров се сдоби с обвинение за кибертероризъм - престъпление, което се наказва с 15 години затвор, и беше задържан за 72 часа. Очаква се във вторник прокуратурата да внесе в съда искане за постоянния арест на бизнесмена. Останалите двама обвиняеми по делото - Кристиян Бойков и Георги Янков, са на свобода срещу гаранции от по 20 хил. лева. В ареста на Тодоров му е било връчено и е бил обвинен, че заедно с Георги Янков е подбудил 20-годишния Кристиян да извърши киберпрестъпление, което предизвикало смут и страх в обществото. Заради опасността да се укрие или да извърши друго престъпление спецобвинението го иска под стража. Пред медии Тодоров неколкократно от Канада обяви, че доброволно ще се яви в прокуратурата, за да даде обяснения за безпрецедентната хакерска атака срещу НАП. От държавното обвинение контрираха, че това пътуване е било насрочено в последната седмица, именно в разгара на скандала, и затова беше обявен за издирване и пуснаха европейска заповед за арест. Именно въз основа на нея той беше задържан още на летище София. Оказа се, че Тодоров е избрал да бъде защитаван от адвокатка, която се явява по делата на подсъдимите олигарси Иво Прокопиев и Огнян Донев. Изборът едва ли е случаен предвид факта, че връзка между фирмата „ТАД груп“, хакерската атака срещу базата данни на НАП и закулисните играчи бе разкрита още миналата седмица. Според разследващи откритото до момента и декриптирано съдържание на служебния лаптоп на Бойков показва, че фирмата се е занимавала с кибертероризъм, но е съчетала тази си дейност с Едно от доказателствата за това е папката „Търсене за бивол“, в която хакерът е сложил източени от него данни за различни публични личности, сред които са премиерът Бойко Борисов, главният прокурор Сотир Цацаров, депутатът и издател на „Телеграф медиа“ Делян Пеевски и още лица. Една от основните версии е, че източваните от дружеството данни са били събирани в полза на кръга „Капитал“, за да захранват предизборно с компромати сайта „Биволъ“, който от години се занимава с рекетьорска дейност и играе в комбина с подсъдимите олигарси Иво Прокопиев, Цветан Василев и ортаците им от задкулисието у нас. Освен че беше обвинен в изнудване от кметове по морето, сайтът, собственост на Асен Йорданов и с главен редактор Атанас Чобанов, има дълбоки връзки с кремълската пропаганда. А наскоро стана ясно, че лично е участвал във филм, лъскащ имиджа на Цветан Василев. Журналистът лично завел екипа при банкера беглец, криещ се вече с години в сръбската столица Белград. Лулчева пък веднага започна да развива защитни тези в негова полза. Юристката обясни, че не е станало ясно и как точно е станало подбудителството на Кристиян Бойков да извърши хакерската атака срещу НАП. „Известно е, че подбудителството става, когато убеждаваш някого да извърши нещо. Когато този някой не твърди, че ти си го накарал, да се твърди, че има подбудителство, е доста нелепо”, каза още адвокатът и добави, че Тодоров я е уверил, че неговата фирма никога не се е занимавала с дейност, която цели да всява страх и смут в населението, и че не му е известно някой да е извършвал незаконна дейност. Лулчева каза още, че дружеството е съдействало на следствието и отдавна е предоставило изисканите от обвинението документи. Тя коментира още, че и нейните данни са изтекли вследствие на хакерската атака, но подчерта, че големият проблем не е в това, че някакво момче е хакнало системата на НАП, а в това, че държавата не е изпълнила ангажимента си да запази данните на хората в тайна. ", "date": "2019.07.30", "title": "Белезници на летището за шефа на хакера Крис (ОБЗОР)"}
{"url": "https://www.monitor.bg:443/bg/a/view/kakvi-sa-zodiite-kato-se-napijat-171845", "text": "Съзнанието на пияния Козирог се изчислява по една лесна формула: характерът му на десета степен плюс корен на здрав смисъл се умножава по минус едно. Състоянието настъпва след третата чаша и не се променя в зависимост от количеството на изпития алкохол. Затвореният и внимателен Козирог се превръща в душата на компанията, която щедро раздава комплименти и не се засяга от шеги. Не се подвеждайте! Не се подвеждайте! Този кучи син на сутринта помни ВСИЧКО! Пияният Водолей е способен да обърне света. Той взима бял лист, на който се раждат божествени строфи, хваща четката и с три щриха създава шедьовър на световната живопис, съчинява революционни икономически модели и създава нова религия. Само че, за съжаление това никой не го е виждал, както и самият пиян Водолей. Защото едва пийнал той просто отива да спи. Ако Рибата е пила – спазвайте дистанция. Ако Рибата е пила много – бягайте. Пияната Риба преживява целият спектър на емоциите за четири минути, след което цикълът се повтаря, докато е в състояние да движи хрилете си. Току що ридала в ъгъла, че никой не я обича, 30 секунди по-късно тя весело скача от стол на стол, размахвайки гащите си. В същото време разказва, току що чут виц, от първо лице, като история, която се е случила с нея едва вчера. Първо правило за пиене с Овен – никога не пийте с Овен. Ако четете тези редове прекалено късно и вече сте започнали да пиете с него, намерете бързо един трезвен Водолей, който да ви отведе навреме. В противен случай рискувате да се събудите в чужд град, женени за учителка. В това време Овенът ще ви гледа със съчувствие и ще се чуди: „Е, сега какво направи, ние съвсем малко пихме.“ Пияният Телец винаги се преструва на трезвен. Дори ако лази по пода като охлюв, оставяйки след себе си мокра следа. Телецът има едно единствено правило – да взима всичко от живота. Всички пари, целият секс, а чашата винаги да е пълна. Ако сте решили да пиете с Телец ще трябва да приготвите много алкохол, за да не бъдете обвинени в това, че сте стиснати. Но колкото и да донесете, все няма да е достатъчно. Прословутата двойственост на Близнаците в момент на алкохолно опиянение отстъпва. Но какво точно същество ще се появи е трудно да се предскаже. Това може да бъде, както весело котенце с микрофон в ръка, така и мрачно изчадие на ада, което мрази всички наоколо и се опитва да ги унищожи. На сутринта Близнакът ще махне с ръка и ще каже: „Какво се сърдиш, бил съм пиян!“ За да разберете кой е всъщност трябва да напиете Рака. Само в пияно състояние той е открит към света и едва тогава престава да се притеснява. Той дори е готов и на изненадващ секс. На сутринта, естествено, той ще се е сврял в черупката си и тихо ще страда, скърцайки със зъби. Пияният Лъв по нищо не се отличава от трезвия. Само количеството на децибелите се увеличава правопропорционално на количеството на изпитото. Трезвият Лъв прави паузи, описвайки своята доблест, приключения и победи, само за да си поеме въздух. А на пияният Лъв въздух не му трябва. Защо Девата пие е напълно неразбираемо. Може би, душата на пияната Дева, временно излиза от тялото, за да блуждае по зелени поля с теменужки и пасящи еднорози. В нашия грешен свят Девата преминава през три задължителни етапа: „Аз съм толкова пияна.“, „Толкова много ви обичам!“ и „Къде е аспиринът!“. Младата Дева махмурлийка, на сутринта може да установи, че вече не е Дева, но удобно, няма да си спомня подробности. Везните се страхуват да пият, но много обичат, защото само в пияно състояние те най-сетне престават да мерят всичко наоколо и намират хармонията с околния свят. Вечното търсене на светлия идеал временно бива прекъснато, тъй като това е именно тази ситуация, в която грозни жени не съществуват. Глупави мъже – също. Всички са зайчета, котета и душички, и става абсолютно непонятно как е възможно толкова години да са мръщили нос в естетично неприемане на Вселената. Наистина, на сутринта, осъзнали, че са се принизили до това ниво, Везните едва преживяват срама си. Скорпионът се напива до състояние, в което да добие кураж, а след това рязко спира, продължавайки да сипва на останалите, йезуитски нашепвайки им: „Имам лека ръка!“. Той лъже! Скорпионът има много тежка ръка и много се кефи да наблюдава как жертвите им се опитват да стъпят на крака. Ако планирате да напиете Скорпион, за да го прелъстите или да измъкнете някаква информация от него, по-добре веднага се застреляйте. Защото преди това той ще ви каже онова за леката ръка, а после… Само онзи, който иска да стане звезда в Youtube може да си позволи да пие със Скорпион. Стрелецът е алкохолик. Или е трезвеник. Защото в живота не му върви. Или му върви. Изобщо не е ясно как да се пие със Стрелец. В първия случай няма да ви стигне здравето. Във втория случай ще умрете от скука по средата на лекцията за вредата от употребата на спиртни напитки. Но каквото и да е, попадайки на една маса със Стрелец, правете всичко така, както той казва. Да се спори с него е вредно – или ще ви застреля, или ще се обиди, като последното е много по-страшно.", "date": "2019.07.30", "title": "Какви са зодиите като се напият"}
{"url": "https://www.monitor.bg:443/bg/a/view/po-4-ma-na-mesec-zagivat-na-rabota-171834", "text": "Трудовите злополуки, предизвикали смърт през 2018 г., са 84, а за 2019 г. – 24. Това означава, че през тази година средно по четирима души на месец почернят близки и семейства в резултат на фатален инцидент на работното място. През периода 2018 - 2019 г. у нас са регистрирани става ясно от отговор на социалния министър Бисер Петков на депутатско питане. Общият брой злополуки с временна неработоспособност пък е 4090, от които 2794 са за 2018 г. и 1296 за 2019 г. Към настоящия момент се уточняват последствията на 53 злополуки, уточнява Петков. Към необратимите увреждания се отнасят и част от злополуките, при които видът на увреждането е травматична ампутация (загуба на част от тялото). Броят на злополуките с такова увреждане е 95, като през миналата година са били 61, а през тази – 34. Според данни на Националния осигурителен институт (НОИ) през 2018-а или на връщане от работа, а произшествията на работното място са 2357. Данните показват спад на трудовите злополуки през тази година спрямо предходната. През първото тримесечие на 2018 г. те са били 1427, а за същия период на тази година са 1300, или със 127 по-малко. До края на март пък броят на инвалидните пенсии поради трудова злополука или професионална болест е 17 310, съобщиха от НОИ за „Монитор“. Статистиката не обхваща хората, които работят „на черно“ – без трудови договори и регламентирани условия на труд.", "date": "2019.07.30", "title": "По 4-ма на месец загиват на работа "}
{"url": "https://www.monitor.bg:443/bg/a/view/peevski-mediite-i-krivoto-ogledalo-na-reporteri-bez-granici-171844", "text": "Знаете ли какъв е италианският вариант на живописната родна фраза за бабата дето едно си знае и едно си бае? „Все същата супа“. Отговорничката на „Репортери без граници“ за Източна Европа, Балканите и съответно България от 2017 г. насам Полин Адес-Мевел е французойка, но в повтарянето на едни и същи опорки и съответно яденето на една и съща супа от главния готвач на кръга „Капитал“ - подсъдимият олигарх Иво Прокопиев, се държи напълно в духа и на двете фрази.   Поредната инвазия в българското обществено пространство на бе в днешния обеден блок на БНР, където за иначе скромното време от 12 минути захрани с фалшиви новини болтчетата от машината за манипулации на Прокопиев и другарите му олигарси Цветан Василев, Сашо Дончев и Огнян Донев за дни напред. Някои от тях вече се отчетоха, като например сайтът на Агент Академик на ДС Огнян Стефанов - \"Фрогнюз\", играещ ролята на личен пресцентър на банкера-беглец Василев. Другаруването на Адес-Мевел с именно тази групичка датира от времена далеч назад, а у нас лъсна наяве в началото на 2018 г. Тогава блесна пред специално подбрани камери и перодръжки в ролята на основна звезда в полутайна сбирка, заформена от Прокопиев, Донев и Дончев, за да представят памфлет, помпозно наречен „Бяла книга за свобода на словото“. Целта на въпросното мероприятие, организирано от тримата „издатели“, използващи медиите си само и единствено като инструмент за лобизъм за лична употреба, очернящи кампании срещу опонентите си и щит срещу наказателно преследване за далаверите, с които окрадоха всички ни по време на Прехода, бе да си изградят имидж в чужбина. За да сме по-конкретни – образ на репресирани индивиди, които - видиш ли, били разследвани от властите у нас не заради източването на държавни ресурси, а заради това, че са собственици на издания. Макар обвинителните актове срещу тях да показват коренно различна картина, а вратите на сбирката буквално да бяха затръшнати за всички журналисти, извън специално поканените от тази групичка, Затвори си очите за небивалото погазване на свободата на словото, разиграло се буквално пред носа й. И уреди за подсъдимите издатели индулгенция от работодателя си „Репортери без граници“ - цяла поредица от декларации и доклади в тяхна подкрепа с подчертано използване на почистващи препарати спрямо Прокопиев и медиите на кръга „Капитал“ и със специален акцент срещу основния враг на споменатата групичка – депутата и издател на „Телеграф медиа“ Делян Пеевски. Впрочем прогласен за враг №1 от въпросната групичка заради законодателните си инициативи, с които спря заедно със свои колеги вторичното източване на КТБ и прокара текстове в нормативната уредба, предвиждащи пълна прозрачност във финансирането на всички издания в страната, в това число и на онлайн медиите. За това обаче няма да намерите и думичка в докладите на „Репортери без граници“, които иначе вече години наред тласкат изкуствено страната ни надолу в класацията за свобода на словото въз основа на анкети, попълвани от едва десетина души, от които едва трима-четирима журналисти, останалите от НПО-та, а всички вкупом – свързани с кръга „Капитал“ и присъдружните му организации. Именно затова в същите тези доклади ще намерите всички, лансирани от Прокопиев и сие опорки, които Адес-Мевел преповтори почти дословно и в интервюто си пред БНР, въпреки че са опровергавани стотици пъти. Да видим какво прозвуча от ефира на иначе общественото радио БНР, - Макар разследващите в две държави – България и Германия, да доказаха категорично, че бруталното убийство на тв водещата Виктория Маринова не е в резултат на професионалната й дейност, а килърът й Северин Димитров вече да е осъден за ужасното престъпление, французойката поиска ново разследване. Въз основа на какви доказателства не счете за нужно да каже, защото няма такива. Но тук е моментът да припомним, че миналата година „Репортери без граници“ помогна на кръга „Капитал“ и сайта с тежки връзки с кремълската пропаганда „Бивол“ да превърнат смъртта на Виктория в очерняща за страната ни кампания, фрапирала цялото общество и близките на самата Маринова. - Според организацията съществуват добри и лоши олигарси. Да оставим настрана, че това е оксиморон, но кои според вас са добрите? Прокопиев и сие, разбира се. Въпреки делото срещу него по аферата ЕВН, от която пряко пострадаха пенсионерите в страната и разследванията за пране на пари от престъпната приватизация на Каолин и укрити концесионни такси. - Делян Пеевски притежавал „няколко медии, а всъщност има цял куп“, а изданията в страната били концентрирани „в ръцете на един човек“. Любима опорка от пропагандата на вече споменатия кръжец, повтаряна да втръсване по всеки повод от изданията им. И опровергавана – също до втръсване, от всички регистри в страната, както и от секторните анализи на КЗК. И регистрите, и анализите на КЗК са публични. Информацията в тях може да бъде открита и на английски и тя ясно показва, че Пеевски е издател на точно 6 вестника. За сметка на това машината за манипулации на Прокопиев и сие се състои от десетки сайтове, част от тях с анонимна собственост, чието финансиране би лъснало при приложението на промените, предвиждащи пълна прозрачност, внесени от Пеевски. Но французойката със съветска кариера предпочита да си затваря очите за това и да преповтаря менюто на главния готвач на кръга „Капитал“. С каква мотивация – засега остава загадка. Но по същия начин си затваря очите за едни от най-фрапиращите случаи на цензура в най-новата история на страната, при това именно срещу изданията на „Телеграф медиа“ - решението на съдия от Софийския градски съд, осъждащо „Монитор“ и „Телеграф“ за това, че са казали и доказали с документи истината и разпореждането на прокурор от Софийската районна прокуратура да бъде заличена марката на най-тиражния ежедневник в страната. Впрочем тези два примера наистина показват, че медийната картина в страната не е цъфнала, нито вързала, но причината за това са именно хората, чийто меню от опорки разпространява Адес-Мевел, и ортаците им от грантовия Съюз на съдиите в България, воглаве с шефа на ВКС Лозан Панов, превърнал върховния съд в магистратура за частно ползване на вече описаните олигарси. Това са все истински факти, доказуеми с документи за разлика от твърденията на Адес-Мевел, но в кривото огледало на отговорничката на \"Репортерите\" за България те не съществуват, защото не са удобни за ортаците й, които без каквито и да било скрупули чернят страната само и само, за да избегнат правосъдието за престъпленията си.  ", "date": "2019.07.30", "title": "Пеевски, медиите и кривото огледало на „Репортери без граници“"}
{"url": "https://www.monitor.bg:443/bg/a/view/borisov-na-vizita-v-severna-makedonija-v-chetvyrtyk-171842", "text": "Премиерът Бойко Борисов ще бъде на визита в Северна Македония в четвъртък. Двамата със своя колега Зоран Заев ще отбележат втората годишнина от подписването на Договора за добросъседство. Те ще участват в церемонията по полагане на цветя пред гроба на Гоце Делчев в църквата „Свети Спас“ в Скопие, където Борисов ще се срещне и с президента Стево Пендаровски. В Дойран пък двамата премиери ще открият възстановения паметник на полковник Константин Каварналиев, предаде МИА.", "date": "2019.07.30", "title": "Борисов на визита в Северна Македония в четвъртък"}
{"url": "https://www.monitor.bg:443/bg/a/view/radev-prati-v-ks-darenijata-za-partiite-171849", "text": "Президентът Румен Радев сезира Конституционния съд (КС) за законовите поправки, разрешаващи правенето на даренията на партиите от фирми, след като парламентът върна това право на формациите окончателно, отхвърляйки наложеното от държавния глава вето върху измененията. Радев сезира КС с искане да бъдат обявени за противоконституционни разпоредбите, въвеждащи т.нар. американски модел на отворено финансиране, които бяха обнародвани днес в Държавен вестник, поясниха от „Дондуков“ 1. Според държавния глава оспорените текстове, които бяха гласувани в допълнение на свиването на субсидията за партиите от 11 на 1 лв. за спечелен глас, подменяли интереса, в името на който формациите щели да осъществяват дейността си и накърнявали конституционните основи на българската политическа система. Застрашен е основният принцип на политическия живот в страната – плурализмът, мотивира се Радев. Освен това, според него се създавали предпоставки даренията от юридически лица и еднолични търговци да се насочват към партиите във властта, защото те разпределят публичните средства и определят победителите в обществените поръчки и концесиите. Останалите, и особено малките партии пък, щели да бъдат изтласкани в периферията на политическия живот. Посочените рискове са пренесени и в изборния процес и застрашават устоите на демокрацията, смята Радев.", "date": "2019.07.30", "title": "Радев прати в КС даренията за партиите"}
{"url": "https://www.monitor.bg:443/bg/a/view/do-kysna-esen-volkswagen-shte-tyrsi-mjasto-za-novija-zavod-171831", "text": "Германският производител на автомобили Volkswagen все още търси най-доброто място за новия си завод в Югоизточна Европа. „Състоянието на нещата е, че няма окончателно решение на надзорния съвет\", заяви пред ДПА премиерът на Долна Саксония Щефан Вайл, който също е част от надзорния съвет на VW. Наскоро се появиха медийни спекулации, че Турция вече е получила инвестицията за милиарди евро. България също участва в надпреварата, добавя ДПA. „Сигурно е едно - независимо какво ще бъде решението, то ще бъде икономическо решение, а не политическо изявление\", казва Вайл. Решението „може да бъде взето на следващото, може би и на по-следващото заседание на надзорния съвет“, допълва той. Ето защо процесът вероятно ще се проточи до късната есен. „По принцип се доказа миксът между сложни задачи, извършвани в Германия, и други производствени операции, които са по-добре изпълнявани в страни с по-ниски разходи“, каза Вайл. В допълнение концернът винаги е трябвало „да отваря нови пазари за продажби, също чрез производство на близки до пазара места\". VW трябвало да има правото Volkswagen се справя толкова добре, защото концернът гледа на нещата не само през националните очила, но и се разраства от десетилетия в международен план\", казва Вайл. Това се отнася и за производствените обекти. По този начин германските локации също може да изиграят силните си страни и, същевременно, се говори за доброто използване на германските съоръжения, смята той. Както е известно, германският Volkswagen Group обяви в края на миналата година, че търси място за нов свой завод в Източна Европа, който да стартира дейност през 2022 г. Директната капиталова инвестиция ще е над 1,4 млрд. евро и включва откриването на поне 5 хил. директно заети работни места. Впоследствие се очаква разкриване и на още хиляди допълнителни места в доставчици и обслужващи индустрии. Заводът ще е multi-brand и под шапката на групата, включваща Volkswagen, Audi, Skoda, SЕАТ и други. Идеята първоначално бе в него да се сглобяват два модела - Skoda Karoq и SEAT Ateca, като бъде преместено сегашното им производство от завода на Skoda в Квасини, Чехия. В последните дни обаче се тиражира и информация, че в него може да се сглобяват и лимузините Volskwagen Passat.", "date": "2019.07.30", "title": "До късна есен Volkswagen ще търси място за новия завод"}
{"url": "https://www.monitor.bg:443/bg/a/view/2-golemi-hotelski-verigi-se-otkazvat-ot-malkite-shishenca-s-shampoan-171847", "text": "Собствениците на хотелските вериги Holiday Inn и InterContinental Hotels заявиха днес, че 843 000 стаи за гости преминават към големи опаковки продукти като част от усилията за намаляване на пластмасовите отпадъци. Преходът трябва да приключи към 2021 г., съобщи АП. Преминаването към големи опаковки в над 5600 хотела по целия свят е голяма стъпка в правилната посока и ще ни позволи значително да намалим боклука си и влиянието си върху околната среда, посочи главният изпълнителен директор на InterContinental Hotels Кийт Бар. Веригата, която използва близо 200 влн. малки бутилки с шампоани и лосиони годишно, изрази надежда, че клиентите също ще се държат отговорно. Проблемът с отпадъците привлича все по-голямо внимание на фона на тревожните прогнози, че към 2050 г. в океаните ще има повече пластмаса, отколкото риба, отбелязва АП. Редица компании, сред които L'Oreal, Mars, PepsiCo, Coca-Cola, Uniliver, Walmart, поеха ангажимент, където е уместно да преминат от еднократни опаковки към опаковки за многократна употреба до 2025 г.", "date": "2019.07.30", "title": "2 големи хотелски вериги се отказват от малките шишенца с шампоан"}
{"url": "https://www.monitor.bg:443/bg/a/view/novo-ognishte-na-chumata-otkriha-zarazata-i-vyv-ferma-kraj-silistra-171850", "text": "Българската агенция по безопасност на храните (БАБХ) констатира ново огнище на Африканска чума по свинете (АЧС) в индустриална ферма в село Попина, община Ситово, област Силистра. Положителните проби бяха лабораторно потвърдени днес, 30 юли 2019 г., от Националната референтна лаборатория в Националния диагностичен научноизследователски ветеринарномедицински институт в София. Това съобщиха от Министерството на земеделието, храните и горите В засегнатия свинекомплекс се отглеждат 17 000 животни. Това е четвъртият случай на потвърдено огнище със заболяването АЧС в индустриална ферма и първи за областта. Предприети са мерките за контрол и ликвидиране на заболяването съгласно правилата на европейското и националното законодателство и Плана за спешни действия при контрол на АЧС. Предстои принудителното убиване по хуманен начин и обезвреждането на всички заразени и контактни свине в засегнатия обект, както и на свинете в рисковата зона с неясен здравен статус и произход, при спазване на нормативните изисквания. БАБХ потвърди и едно ново огнище на Африканска чума при домашни свине в област Русе, град Бяла в лични стопанства, в които се отглеждат 9 нерегистрирани свине. Населеното място попада в 10 км надзорната зона, създадена около потвърденото на 16 юли 2019 г. огнище в регистрирана фамилна ферма тип А в село Пет кладенци, община Бяла Взетите проби са потвърдени като положителни за вируса на Африканска чума по свинете (АЧС) от днес, 30 юли 2019 г. Установен е и нов случай на Африканска чума при 6 диви свине в община Свищов, област Велико Търново.  В Попина и Бяла са създадени зони на рестрикция (3 км предпазна и 10 км надзорна зони). Предстои принудителното умъртвяване по хуманен начин и обезвреждането на домашни свине в 3 км предпазна зона при спазване на изискванията на Наредба № 22 за намаляване до минимум страданията на животните по време на клане или умъртвяване. Аналогично на вече предприетите мерки при предходните констатирани огнища, в създадените зони на ограничение в засегнатите области се провежда засилен клиничен и лабораторен надзор. Предприетите мерки са въведени чрез заповеди на изпълнителния директор на БАБХ, публикувани на сайта на Агенцията тук. Неспазването на правилата за биосигурност при ловуване, както и ниската биосигурност при отглеждане на свине в домашни условия, са ключови за пренасяне на заразата от дивите към домашните свине.  От друга страна изхвърлянето на всякакви отпадъци, карантии и оставяне на трупове води до замърсяване на околната среда и местообитанията на дивата свиня, разпространение и предаване на вируса от домашни към диви свине.  БАБХ отново предупреждава, че се забранява влизането и излизането на хора и автомобили без разрешение от БАБХ, в района на обектите, по време на изпълнение на мерките, разпоредени със заповед (от 9.7.2019г.) на изпълнителния директор на Агенцията, с изключение на служители на МВР, медицински лица, в това число и Спешна медицинска помощ, представители на централната и местната власт, и областната администрация и лица имащи адресна регистрация в съответното населено място. БАБХ напомня, че е от съществено значение стопаните да спазват правилата за превенция на заболяването. Всички случаи на болни и умрели свине трябва да бъдат докладвани незабавно. Отпадъци от свинско месо и продукти, както и опаковки от тях, не трябва да се изхвърлят на нерегламентирани места и в природата. Части от трупове, включително трупове на отстреляни диви свине не трябва да бъдат оставяни в природата, а да се загробват и местата да се дезинфекцират. АЧС е заболяване с потенциал на бързо разпространение, вирусът е изключително устойчив в околната среда, като фактор за разпространението му, освен заразени свине, са и замърсени свинско месо и продукти, транспортни средства, оборудване и др.  ", "date": "2019.07.30", "title": "Ново огнище на чумата: Откриха заразата и във ферма край Силистра"}
{"url": "https://www.monitor.bg:443/bg/a/view/karamazov-aut-ot-otkradnat-jivot-po-zdravoslovni-prichini-171822", "text": "Владо Карамазов, който извървя пътя от уличен боец през санитар, за да се завърне триумфално в лекарската престилка на д-р Карагьозов в „Откраднат живот“, ще пропусне следващия сезон на медицинската драма. След като прекара последните няколко серии решавайки съдбата на детето си, разделено между двамата си родители в две държави, героят вероятно ще бъде изпратен в странство за новата порция епизоди. Клапата за осмия сезон на „Откраднат живот“ щракна преди седмици в София, а за факта, че Христо няма да се завърне на малкия екран проговори и самият Карамазов, който посочи здравословното си състояние като основна причина за това. Трябва да се приведа в стабилна работна форма, защото през изминалите 6 месеца не бях. (...) Истината е, че нямах сили за този сезон, който се снима сега и не бях напълно възстановен от една моя сериозна болежка“, обяснява актьорът, който е признавал и преди, че страда от травма на кръста, заради която дългите сцени в операционната на болница „Света Анастасия“ са особено уморителни. „Имам си проблеми в гръбнака от дете. А и моторите не правят нещата по-леки“, намига звездата. И уточнява, че с цел подобряване на състоянието си често се подлага на масажи и ходи на плуване. Възпитаникът на Надежда Сейкова не изключва опцията да се завърне на малкия екран и то не след дълго: „Ще има и други сериали. Смятам, че доста скоро пак ще се гледаме на екран“, загатна Карамазов. Най-вероятно поводът за това изказване е вторият сезон на „Дяволското гърло“, където той държи пистолета на следовател Филип Чанов. В момента актьорът се радва на двумесечната си „лятна ваканция“, както я нарича самият той. Само преди дни се завърна от Азорските острови, като не пропусна да направи съпричастни към приключението си и своите последователи онлайн. Това, разбира се, той направи благодарение на другата си страст освен актьорството – фотографията. Следващите спирки от околосветското пътешествие на звездата, обиколил вече 50 държави, са Мароко, Южна Африка, Коста Рика и Перу.", "date": "2019.07.30", "title": "Карамазов аут от „Откраднат живот“ по здравословни причини"}
{"url": "https://www.monitor.bg:443/bg/a/view/dvama-shte-tyrsjat-treniori-na-nacionalite-po-basketbol-171839", "text": "Президентът на Българската федерация по баскетбол Георги Глушков и председателят на треньорската комисия Иван Чолаков бяха натоварени от УС на централата да търсят селекционери за националните отбори при мъжете и жените. Те ще трябва да „проведат разговори с потенциални кандидати за позициите старши треньор на националните отбори за мъже и жени при представена от тях концепция за работата с националния отбор през следващия квалификационен цикъл“. За последно мъжете бяха ръководени от Любомир Минчев, като не успяха да се класират за световното в Китай тази година, а дамите имаха катастрофална кампания със Стефан Михайлов начело. УС прие промени и в елитното мъжко първенство, като „Черноморец“ (Бургас) стана част от НБЛ. Завършилият на 10-о място в сезон 2019/2020 ще изпада в „А“-група, а шампионът на втория ешелон ще може да се изкачи в елита, ако пожелае. С приетите „Правила за финансов феърплей“ пък баскетболът стана вторият спорт у нас след футбола, който ще осветли заплатите на играчите. За целта всеки клуб и играч ще подава специална декларация.  ", "date": "2019.07.30", "title": "Двама ще търсят треньори на националите по баскетбол"}
{"url": "https://www.monitor.bg:443/bg/a/view/bnb-apetityt-za-zaemi-se-zasilva-171833", "text": "В условията на задържащи се ниски лихви и нарастване на заетостта и доходите домакинствата и предприятията продължават да проявяват висока склонност към използване на заеми при финансирането на потреблението и инвестициите. Това отчитат експертите на Българската народна банка (БНБ) в най-новото издание \"Банките в България\", в което се проследява рисковият профил на системата през първото тримесечие на тази година. Наред с това е налице за което допринася както засиленият в резултат на икономическото развитие апетит към поемане на риск на кредитните институции, така и обемът на ликвидните ресурси, с който те разполагат, констатират в централната банка. Растежът на кредитите е по-ясно изразен при домакинствата. При нефинансовите предприятия към март 2019 г. най-голямо нарастване на годишна база се наблюдава в номиналните обеми на кредитите за фирмите в секторите операции с недвижими имоти, преработваща промишленост и хотелиерство и ресторантьорство. В тази връзка БНБ предупреждава, че продължителните периоди на ниски лихвени проценти и засилената кредитна активност могат да доведат до натрупване на системни рискове, свързани със задлъжнялостта на фирмите и домакинствата. Въпреки че дълговите съотношения на предприятията и домакинствата понастоящем са на сравнително ниски нива заради бързите темпове на нарастване на доходите, в бъдеще в капацитета за обслужване на задълженията, например при евентуален спад на икономическата активност, при нарастване на лихвените проценти по кредитите в резултат от промени в паричната политика в еврозоната или при разширяване на рисковите премии в цената на заемните ресурси, пише в анализа на централната банка. От БНБ напомнят още, че независимо от свиването на обема на необслужваните кредити в българската банкова система делът им в кредитния портфейл е над средното за ЕС равнище, но същевременно степента им на покритие с обезценки е сред най-високите в ЕС (EBA Risk Dashboard). В непосредствен план нарастването на вземанията на банковата система от неправителствения сектор се отразява положително върху доходността на кредитните институции. През периода януари – март 2019 г. собственият капитал на банковата система нарасна с 1,1% до 11,8 млрд. лв. Тенденциите през последните месеци потвърждават необходимостта от влизащото през четвъртото тримесечие на 2019 г. ниво от 0.5% на антицикличния капиталов буфер, приложим към местни кредитни рискови експозиции, както и повишаването му на 1% от април 2020 г., отчитат още от централната банка на страната.", "date": "2019.07.30", "title": "БНБ: Апетитът за заеми се засилва"}
{"url": "https://www.monitor.bg:443/bg/a/view/kasov-bon-171835", "text": "осподари на ефира\" коментира в свой стил изказването на номинирания за главен прокурор Иван Гешев в интервюто му за БНТ, че не е привърженик на твърдото разделение на властите.", "date": "2019.07.30", "title": "Касов бон"}
{"url": "https://www.monitor.bg:443/bg/a/view/lisica-zajivja-v-bivshija-obuven-zavod-dobrich-171836", "text": "От две седмици лисица обикаля района на ж.к. „Иглика“ в Добрич и стряска живущите наоколо, алармира Матей Петров от блок 1 на квартала. Според него, животното живее в порутения бивш Обувен завод „Добрич“. Лисицата кротува през деня в завода, а нощем започва да обикаля Игликите. Обикновено се мушва в неокосените храсталаци до Спортната площадка край блок 4. „Там има много висок бъзак, много трева. Ужас направо! Никой не иска да коси храстите. Тези, които идваха да косят, казаха, че това място не било тяхна работа“, обясни Матей Петров. След като цяла нощ лисицата обикаля квартала, сутринта се прибира в леговището си в Обувния завод. А живущите наоколо не смеят да замръкнат по улиците наоколо и се прибират по домовете си рано, рано.", "date": "2019.07.30", "title": "Лисица заживя в бившия Обувен завод „Добрич“"}
{"url": "https://www.monitor.bg:443/bg/a/view/proizvodstvoto-na-tvyrdi-goriva-nagore-s-24-5-prez-maj-171832", "text": "През май спрямо април нараства производството на твърди горива - с 24.5 на сто до 2 294 хил. т; на дизелово гориво - с 4.5 до 280 хил. т, сочат данни на Националния статистически институт (НСИ). Намалява производството на: безоловен бензин - с 3.6 на сто до 159 хил. т; електроенергия - с 16.5 на сто до 3 032 гвтч. Производството на пропан-бутанови смеси и природен газ остава без изменение. През май 2019 г. спрямо същия месец на предходната година нараства производството на: твърди горива - с 21.3 на сто; пропан-бутанови смеси - с 22.2 на сто; дизелово гориво - с 38.6 на сто; електроенергия - с 1.9 на сто. В сравнение с май 2018 г., когато се наблюдава намалено производство на безоловен бензин, производството през май 2019 г. достига до обичайните си месечни обеми. През май спрямо април нарастват доставките на: твърди горива - с 25.3 на сто до 2 379 хил. т; пропан-бутанови смеси - със 7.7 на сто до 42 хил. т. Намаляват доставките на: безоловен бензин - с 8.2 на сто до 45 хил. т; дизелово гориво - с 10.4 на сто до 181 хил. т; природен газ - с 18.4 на сто до 204 млн. куб. м; електроенергия - със 7.3 на сто до 2 548 гвтч. През май 2019 г. спрямо същия месец на предходната година нарастват доставките на: твърди горива - с 21.3 на сто; безоловен бензин - с 50 на сто; дизелово гориво - с 1.7 на сто; електроенергия - със 7.9 на сто. Намаляват доставките на пропан-бутанови смеси - с 12.5 на сто; природен газ - с 1.4 на сто.", "date": "2019.07.30", "title": "Производството на твърди горива нагоре с 24,5% през май"}
{"url": "https://www.monitor.bg:443/bg/a/view/arheologija-na-zabravata-rekviem-za-zapustelite-sela-171814", "text": "Филиалът на Националната галерия Софийски арсенал – Музей за съвременно изкуство на бул. „Черни връх“2, открива в четвъртък от 18.30 ч. Изложбата „Археология на забравата“, която ще остане там до 22 септември. Изложбата – своеобразна инсталация, поставя на фокус забравеното културно наследство и усилията на шепа ентусиасти без граници да изровят и съживят молекули от възрожденския дух на България. Защото обезлюдяването на селата и силно застаряващото население на страната води до остра загуба на културни традиции и идентичност, смятат те. Селата са препълнени със забравени къщи, църкви, предмети от бита, съхранили духа на общностите, съзидали нашата културна идентичност. Дарън Баркър от Great Yarmouth Preservation Trust, Великобритания, пренася в част от пространството на залата стая от изоставена къща, окачвайки някои от предметите в нея, илюстриращи жизнения път на една обикновена жена от с. Кърпачево, Ловешко – от младостта й през отглеждането на децата, картичките до нея от порасналите деца, покани за сватби и техните деца до некролога й. Предметите, разхвърляни по пода, също разказват нейната история. Инсталацията се състои от фотокадри и реални вещи. Висящ цилиндър в залата е покрит със снимки на стари запустели къщи, а когато влезе в него, посетителят ще види фотоси на техните някогашни обитатели. Включени са и две живописни творби – маслено платно на Баркър и руло японска хартия, пазещо отпечатъците на дланите на работилите по проекта. Милена Металкова от катедра „История и теория на архитектурата“ в УАСГ показва посредством няколко табла работата на студенти от България, Великобритания, Тайван и Естония в серия от летни практики в с. Кърпачево на тема обучение по опазване на културното наследство чрез връзка между архитектура, изкуство и занаяти. Студенти от България и Великобритания представят свои интерпретации на темата чрез подбор на експресивни предмети от бита на селото.  През ноември 2018 г. проектът на Great Yarmouth Preservation Trust за обучение по опазване на културното наследство, фокусиран в с. Кърпачево, бе удостоен с престижната Ангелска награда на Историческа Англия, инициирана от именития композитор сър Андрю Лойд Уебър в Лондон.  ", "date": "2019.07.30", "title": "„Археология на забравата“ – реквием за запустелите села"}
{"url": "https://www.monitor.bg:443/bg/a/view/rusenci-minaha-na-riba-i-pileshko-171840", "text": "В Русенско - най-силно засегнатият от Африканска чума по свинете регион в страната, расте търсенето на пилешко месо и риба, предаде БНТ. Голям хипермаркет в града е разтрогнал договора си за доставка на свинско месо с една от трите индустриални ферми, които бяха обявени за огнище на заразата. Управителят на магазина Борислав Дончев съобщи, че „Ние наблюдаваме постоянно какво се случва в Русенска област и при първата обявена епидемия в първия свинекомплекс, ние се насочихме към алтернативни доставчици на месо от региони, в които няма чума“, обясни той. Магазинът, който има собствена тренажорна за месо, не е променил контрола, тъй като и досега проверките за качеството на продаването на месо са подробни. В разгара на африканската чума, дойде добра новина - поне засега - взетите проби в свинекомплекса в русенското село Юделник се оказаха отрицателни. Във фермата се отглеждат над 17 000 прасета. Въпреки това Потвърдиха първи случай на африканска чума в Пловдивска област. Положителна проба за наличие на АЧС бе потвърдена вчера за заразени 2 диви прасета, отстреляни близо до хижа „Здравец” в Родопите в неделя. Във вторник започна унищожаването на прасетата във видинския ромски квартал „Нов път“, където домашно нерегистиррано прасе умря от чума. Вчера от областната епизоотична комисия в Сливен препоръчаха на дребните стопани сами да заколят прасетата си, за да си спестят загуби. Най-строги мерки ще бъдат предприети спрямо тези, които отглеждат прасета в планинските райони без да спазват задължителните санитарни изисквания. Свободното отглеждане на свине от породата \"източна балканска\" е забранено и законът предвижда конфискация на животните. На собствениците на две незаконни стопанства в местността Селището и в село Сотиря са били съставени актове. От ДФ \"Земеделие\" пък съобщиха, че спират проверките на място в свиневъдните стопанства на територията на цялата страна. На много места в страната хората сами си колят прасетата и ги слагат във фризери. В тази връзка шефът на БАБХ Дамян Илиев препоръча за да се убие вируса на АЧС и да се намалят рисковете от повторното му разпространение. В свинекомплекс в село Попина, област Силистра БАБХ констатира днес ново огнище на АЧС. Там се отглеждат 17 000 животни. Това е четвъртият случай в голяма ферма в страната и първи за областта. Междувременно Беларус забрани вноса на свинско от България и Словакия заради африканската чума по свинете (АЧС). През миналата седмица и съседна Гърция предприе подобна мярка.", "date": "2019.07.30", "title": "Русенци минаха на риба и пилешко"}
{"url": "https://www.monitor.bg:443/bg/a/view/svaliha-obvinenijata-sreshtu-nejmar-za-iznasilvane-171837", "text": "Неймар е невинен поради липса на доказателства. Това обявиха органите, разследвали обвиненията срещу бразилския национал в изнасилване. Екшънът гръмна преди близо два месеца, когато бразилският модел Нажила Триндаде обвини футболиста, че я е насилил в хотелска стая в Париж през май 2019 г. Нападателят на “Пари Сен Жермен” отрече всички обвинения и заподозря опит за изнудване. Той публикува в социалните мрежи кореспонденцията между него и потенциалната жертва. По-късно се появи и клип от въпросната вечер, на който се вижда как блондинката започва да удря Неймар и да му крещи, а той се отбранява с крака. Междувременно ПСЖ привлече един от лидерите на „Евертън“ Идриса Гей за 29 милиона паунда. В контрола срещу австралийския „Сидни“ пък парижани спечелиха с 2:0 след голове на Килиан Мбапе и Единсон Кавани.", "date": "2019.07.30", "title": "Свалиха обвиненията срещу Неймар за изнасилване"}
{"url": "https://www.monitor.bg:443/bg/a/view/energijnata-borsa-zatvori-pri-sredna-cena-120-22-leva-za-megavatchas-171841", "text": "При средна цена 120.22 лева за мегаватчас е търгуван днес токът на Българската независима енергийна борса /БНЕБ/, показват данните от търговията на борсата при сегмента \"пазар ден напред\". Сделките са на база утрешен ден на доставка /31 юли/. Средната цена на пиковата енергия /9.00-20.00 ч./ e 142.92 лв. за мегаватчас. Извънпиковата енергия /1.00-8.00 ч.; 21.00-24.00 ч./ е изтъргувана при средна цена 97.53 лв. за мегаватчас. Най-ниската цена в рамките на днешната сесия, при утрешен ден на доставка, е 65.01 лв. за мегаватчас, достигната за 3.00 - 4.00 ч., а най-високата е 185.98 лв. за мегаватчас - за 12.00 - 13.00 часа. Данните от БНЕБ показват, че са продадени общо 23 393.00 мегаватчаса електроенергия. Енергийната борса вчера затвори при средна цена 109.91 лв. за мегаватчас. В сегмента \"пазар в рамките на деня\" за днес, 30 юли, БНЕБ отчита до момента общ търгуван обем от 98.80 MWh. Среднопретеглената дневна цена е 92.83 лева за мегаватчас.", "date": "2019.07.30", "title": "Енергийната борса затвори при средна цена 120.22 лева за мегаватчас"}
{"url": "https://www.monitor.bg:443/bg/a/view/lozan-s-aktivno-meroprijatie-miroslava-todorova-vyv-vss-171838", "text": "Скандалният шеф на Върховния касационен съд Лозан Панов спретна истинско активно мероприятие по стар кремълски тертип на последното заседание на съдийската колегия на Висшия съдебен съвет преди съдебната ваканция. Обвързаният с олигархията магистрат притисна кадровиците на Темида да разгледат случая с публикуваните лични данни на съдия Мирослава Тодорова на сайта на ИВСС и дори да гласуват декларация. Миналата седмица главният съдебен инспектор Теодора Точкова изпрати писмо до кадровиците на Темида, както и до медиите, в което подробно обясни, че на декларацията за имущество и интереси на съдийката без да са заличени данните й, както и на семейството й, че случилото се не е тенденциозно отношение към съдийката, тече проверка и ще има последици. Тъй като Точкова е в отпуск, тя не се яви на изслушване пред съдийската колегия миналата седмица и по предложение на Панов кадровиците гласуваха да я поканят да прекрати отпуската си и да се яви пред тях тази седмица на последното им заседание преди лятната ваканция. В началото на заседанието Панов съобщи, че е постъпило писмо от Точкова, че няма да дойде, тъй като е в отпуск. Той веднага поднови искането си съдия Тодорова да бъде изслушана от съдийската колегия. Панов за пореден път разви конспиративната си теория, че случилото се със съдийката не е грешка и че съдийската колегия е длъжна да я изслуша. За изненада на кадровиците се оказа, че още преди да решат дали да изслушат съдийката, Панов вече я е поканил и тя дори чака пред вратата. Поставени пред свършен факт, членовете на съдийската колегия гласуваха съдия Тя от своя страна изложи тезите си, заявени в предаването „120 минути“ по bTV преди седмица, и дори ги разви, макар че започна с думите: „Мислих дали да дойда и какво да ви кажа допълнително“. Според съдия Тодорова декларацията й била озаглавена по енигматичен начин, имайки предвид отметката към нея „не се чисти“. „Аз съм наказателен съдия и това не предизвика тревожност в никого. Не можем да се правим, че нищо не се е случило. Разбира се, никой няма да разбере какво се е случило. Съмнявам се, че и вие ще разберете“, каза тя на съдийската колегия. Тодорова не пропусна да заяви, че ако ИВСС няма възможност да опази личните данни на магистратите, да се помислело дали трябва да има такива правомощия. Публичната поява на лични данни на деца на магистрати тя нарече „организирана анархия“. На въпрос на Атанаска Дишева дали се чувства уязвена, съдия Тодорова каза, че е обидена, че никой не я е потърсил, с изключение на обаждане на Точкова след тв интервюто й. „Няма как да забравя, че 2 г. съм проверявана по сигнал на главния прокурор“, заяви още Тодорова. След като си тръгна, Панов веднага сюрпризира колегията още веднъж, оказа се, че е подготвена декларация, която да гласуват. Цветинка Пашкунова изчете текста й и след кратко обсъждане тя бе приета единодушно с 10 гласа „за“. В декларацията се заявява, че е недопустимо публикуването на лични данни на съдия Мирослава Тодорова на сайта на ИВСС, че е нарушен Закона за защита на личните данни и еврорегламента, както и че е допуснато посегателство срещу личната неприкосновеност на Тодорова и нейното семейство и срещу независимостта й като съдия. Съдийската колегия настоява за предприемане на административни мерки за препятстване на подобни грешки в бъдеще.", "date": "2019.07.30", "title": "Лозан с активно мероприятие „Мирослава Тодорова“ във ВСС"}
{"url": "https://www.monitor.bg:443/bg/a/view/dobri-i-loshi-novini-171824", "text": "След стресиращите новини за заразени хиляди свине в няколко големи свинекомплекса, най-после добра новина – във фермата в с. Юделник, където се отглеждат 17 000, пробите са отрицателни засега. Но това едва ли е повод за успокоение. Въпреки видимите усилия и многобройния човешки ресурс, който се хвърля в борбата с чумата, продължава да се действа на принципа “тука има, тука нема”. Решават се конкретни проблеми, вместо да се извършват мащабни превантивни действия. Например защо само един човек обикаля граничната ограда и защо полицията не помогне за откриване на прасета, да речем със своите дронове за търсене на имигранти. Няма никаква публичност за това как се води отстрелът на дивите свине в карантинните зони. А би трябвало да има всекидневен отчет. Досегашните действия са неадекватни, хаотични и закъснели. Преди дни дори от ДПС предложиха в парламента да се включат снайперисти от спецчастите и армията. Нищо не се говори за това как ще се спре преминването на заразата в Южна България, където също има големи свинекомплекси. Оправданието, че не може всичко да се свърши с магическа пръчка не е приемливо. Имаше цяла година, а и повече, след като се разбра за погрома с прасетата в съседна Румъния, да се вземат тези мерки. Илиза, че тепърва се обяснява на селските кметове какво трябва да правят. Изобщо няма да коментираме темата за нерегистрираните животни. Случващото се е наистина ужасно, цял един отрасъл може да си отиде за дълго време. Перспективите никак не са добри. Но това не означава да не се продължава битката, както и да се правят дългосрочни програми за опазването на това, което е останало.", "date": "2019.07.30", "title": "Добри и лоши новини"}
{"url": "https://www.monitor.bg:443/bg/a/view/mejdunaroden-etnofestival-zapochva-v-peshtera-171823", "text": "В Пещера ще се проведе V-ят Международен етнокултурен фестивал „Културата на бъдещето и бъдещето на културата”, съобщиха от общинската администрация. Проявата е в рамките на два дни – на 30 и 31 юли. Пет държави ще участват в проявата, която е едно от ключовите събития в културния календар на Пещера през лятото. Голямата изненада на фестивала ще са гостите от Индия и Мали.Те участват за първи път в България. Ще участват още ансамбли от Сърбия, Молдова и България. По време на първата вечер от 18.30 часа ще се състои дефиле на съставите. Те ще тръгват от „Железния град“, ще преминават по улица ”Михаил Такев” и по главната улица ще стигат до сцената на площад „България”, където ще изнасят кратки концерти. Входът за събитията е свободен. Екипът на община Пещера, работещ по организацията и провеждането на фестивала ще осъществи богата паралелна културна програма за гостуващите групи, която включва обиколка на забележителностите на Пещера, както и на важни обекти в региона.", "date": "2019.07.30", "title": "Международен етнофестивал започва в Пещера"}
{"url": "https://www.monitor.bg:443/bg/a/view/priemame-evropejsko-po-djudo-prez-2022-g-171826", "text": "България ще бъде домакин на европейско първенство по джудо за мъже и жени през 2022 г. Председателят на федерацията ни Румен Стоилов съобщи, че е получил писмо от Европейския съюз по джудо, с което страната ни получава правото да организира шампионата. Ръководството на федерацията спази традицията и награди с парични премии отличилите се свои състезатели. 16-годишната Анастасия Балабан (кат. до 44 кг) получи 4000 лева за сребърните си медали от европейското за кадети във Варшава преди месец и от младежкия олимпийски фестивал в Баку, от който се завърна предната вечер. До миналата година тя се състезаваше за Украйна, а от тази, заедно със своя баща Василий Балабан, който е национален треньор на кадетките ни, защитава цветовете на България. Наставникът също взе бонус от 2500 лв. Лидия Брънчева пък получи премия от 1500 лева за бронза си от полската столица при 63-килограмовите. По-късно двете момичета и треньорът Балабан бяха наградени със специални плакети от спортния министър Красен Кралев.", "date": "2019.07.30", "title": "Приемаме европейско по джудо през 2022 г."}
{"url": "https://www.monitor.bg:443/bg/a/view/kipyrskijat-syd-zapochna-likvidacija-na-olimpik-171819", "text": "Кипърския съд в гр. Никозия, Република Кипър даде зелена светлина да се започне производство по ликвидация на „Olympic Insurance Co. Ltd“, дружеството, извършващо дейност на територията на Република България чрез „Застрахователна компания Олимпик - клон България”. Назначените постоянни ликвидатори са двама – досегашният временен ликвидатор Павлос Накузи, както и официален представител на Република Кипър. Следващата стъпка е надзорният орган по застраховането в Кипър да информира всички други такива в страните-членки от Европейския съюз (ЕС) за предприетите мерки, както и за всички резултати, произтичащи от това производство. Извлечение от решението на съда ще бъде публикувано не само в официалния вестник на Кипър, но и в този на ЕС. От своя страна, Комисията за финансов надзор (КФН) на Република България ще публикува информация на интернет страницата си.", "date": "2019.07.30", "title": "Кипърският съд започна ликвидация на „Олимпик“"}
{"url": "https://www.monitor.bg:443/bg/a/view/ronaldo-barselona-pryska-kup-pari-no-sh-l-shte-e-za-uve-171825", "text": "Звездата на „Ювентус“ Кристиано Роналдо не пропусна да заяде „Барселона“, въпреки че вече година не е част от „Реал“ (Мадрид). Португалецът се завърна за кратко в испанската столица, за да получи наградата на вестник „Марка“, а след церемонията даде пространно интервю. В него 5-кратният носител на „Златната топка“ бе категоричен, че тази година „Старата госпожа“ ще спечели Шампионската лига. „Парите са важни във футбола, но те не означават автоматично успех, заяви Роналдо. - Ето, вижте „Барселона“ например - колко пари вложиха в последните пет години в играчи, а не спечелиха Шампионската лига. Нещата не стават така просто. “Юве” се подсили много добре и е отбор, който ще се бори да спечели ШЛ. И „Юве” ще я спечели – ако не тази година, макар че според мен ще е тази, през следващата или по-следващата заради начина си на работа на и извън терена. Има всички налични предпоставки за това”, сподели още португалската звезда.", "date": "2019.07.30", "title": "Роналдо: „Барселона“ пръска куп пари, но ШЛ ще е за „Юве“"}
{"url": "https://www.monitor.bg:443/bg/a/view/stolichna-biblioteka-izliza-na-otkrito-171810", "text": "Столичната библиотека за пети пореден път ще излезе на открито чрез летни читални в парковете на София. Това ще се случи през август. Читателите ще могат да се възползват от мобилната библиотека \"Библиобус\", която има в актива си повече от 1500 заглавия. А тези, които желаят да си вземат книги за вкъщи, ще се сдобият с безплатна читателска карта на библиотеката. По този начин от началото на кампанията 4000 души са станали читатели на библиотеката. Посетителите могат да се възползват и от арт ателиета, срещи с български писатели и музиканти, като ще има и занимания за най-малките. Инициативата \"Споделени книги – Вземи, прочети, върни\" предлага на столичаните да вземат нова книга и да оставят вече прочетена в специално обособени места в парковете. Миналата година през споделените читални са преминали над 1000 заглавия. В \"Зелените пътеки към библиотеката\" се включват поетите Георги Гаврилов, Мирела Иванова, Петър Чухов, Иван Христов, Иван Ланджев, Илиана Илиева, Кристин Димитрова, Иван С. Вълев, Виолета Кунева, Теодора Тотева, Лъчезар Лозанов, Марин Бодаков и Бойко Ламбовски и музикантът Карел Маринович и певицата и поетеса Боряна Богданова. Събитията са част от кампанията \"Зелените пътеки към библиотеката\" за насърчаване на четенето и привличане на нови читателски публики, съобщават от библиотеката. Те ще се провеждат от 10 до 16 ч. На 3 август лятната читалня ще „отвори врати“ в Южния парк и Градската градина, на 10 август в парка \"Заимов\", на 17 август в парка \"Света Троица\" и парка \"Дружба 1\", на 24 август в Борисовата градина и парка \"Младост 3\", на 25 август на хижа \"Алеко\" (ПП \"Витоша\") и на 31 август в парка \"Гео Милев\".", "date": "2019.07.30", "title": " Столична библиотека излиза на открито"}
{"url": "https://www.monitor.bg:443/bg/a/view/robyrt-de-niro-stava-irlandecyt-prez-septemvri-171829", "text": "Единадесет години, след като светът за първи път заговори за филма „Ирландецът“, събрал имена от ранга на Робърт де Ниро, Ал Пачино, Джо Пеши и режисьора Мартин Скорсезе, най-сетне ще можем да изгледаме заглавието на голям екран. Това стана ясно, след като кинодеецът съобщи, че ще откриe феситвала в Ню Йорк наесен. Конкретната дата за събитието е 27 септември. Историята на продукцията е сравнително дълга. Започва още през 2008 г., когато Скорсезе обединява усилия с Paramount. Девет години по-късно правата за разпространението на „Ирландецът“ са закупени от стрийминг гиганта Netflix, като според надеждите не само на любителите на седмото изкуство, но и на артистичния директор на феста в Кан – лентата трябваше да направи премиерата си още през месец май тази година. „В края на снимачния процес започнахме разговори с Марти (Скорсезе) надявайки се, че цялата продукция ще е готова за Кан тази година“, обясни Тиери Фремо на прага на филмовия форум на френската Ривиера. „Ирландецът“ обаче все още не беше готов, а като причина за това се спрягаше е „подмладяващата“ техника, с която според слуховете Скорсезе си служи при постпродукцията. Сюжетът на лентата е базирана върху книгата „Чух, че боядисваш къщи“ на Чарлз Бранд. Робърт де Ниро ще влезе в кожата на наемния убиец на мафията Франк „Ирландеца“ Шийран, свързан с фамилията Буфалино. Ал Пачино пък ще видим като Джими Хофа., а Джо Пеши - като Ръсел Буфалино. Всички от екипа вършат чудесна работа. Вълнуващо ще е да изгледам целия филм“, каза 75-годишният Де Ниро по повод премиерата на „Ирландецът“ Очаква се „Ирландецът“ да се върти за максимално около месец в отбрани кина, след което да се появи на стрийминг платформата на Netflix.", "date": "2019.07.30", "title": "Робърт де Ниро става „Ирландецът“ през септември"}
{"url": "https://www.monitor.bg:443/bg/a/view/levski-prodava-mariani-na-al-nasyr-za-1-5-mln-171827", "text": "Швейцарският полузащитник на „Левски“ Давиде Мариани ще премине в „Ал Насър“ срещу 1.5 млн. евро. Халфът изигра вероятно последния си мач за „сините“ срещу „Ботев“ (Пд), като отбеляза два гола във вратата на „канарчетата“ за успеха с 3:1. „Щастлив съм за тима, защото без тези невероятни съотборници нямаше да постигна това. Футболът е така - когато вкарваш, всички са доволни, когато не вкарваш - не са доволни”, коментира Мариани след двубоя, като сподели, че се надява „сините“ да покажат същата игра и в четвъртък срещу кипърския АЕК. „Трябва да вярваме. Имаме нашия шанс, но ако вярваме. Това ще бъде една хубава вечер”, пожела си Мариани, независимо, че вчера трябваше да напусне България и да замине за ОАЕ, където да премине медицински изследвания и да подпише договор. Очаква се в следващите дни „Левски“ от трансфера на играча и да закупи двама или трима класни футболисти, които да помогнат на треньора Петър Хубчев в битката за тилтата в България. Наставникът похвали футболистите си за играта срещу „Ботев“ и заяви, че Мариани нямаше да постигне каквото и да било без неговите съотборници. „Това, което искаме, се получава все по-добре. Чисто професионално това е най-добрият отговор. Да, доволен съм. Мариани изигра много силен мач, но видях и много други хора да изиграят най-силните си мачове. Мариани без отбора е нищо. Отборът без Мариани също няма да е толкова добър, а може и да не е така. Мариани е Радващо е, че той го е разбрал. Отговорът на тези момчета е на терена. Няма какво да се оправдаваме, че е топло времето, че сме изморени или ни е къса скамейката. Не видях „Левски“ да е изморен”, коментира Хубчев, като изрази интересно мнение и за най-младия титуляр в отбора - Станислав Иванов. „Той се влага най-много, но това е нормално, защото е най-малък. Пропуските му ги отдавам на опита и на уникалната реакция на вратаря. Нека излиза още на такива положения, пък да видим дали няма да ги вкара. Във всеки мач той има възможност за гол или пък създава положения за съотборниците си“, похвали Хубчев таланта на „Левски“. Срещу „Ботев“ „сините“ почетоха с едноминутно мълчание легендарния треньор Васил Методиев-Шпайдела, който почина в понеделник на 84 години.", "date": "2019.07.30", "title": "„Левски“ продава Мариани на „Ал Насър“ за € 1.5 млн. "}
{"url": "https://www.monitor.bg:443/bg/a/view/sofi-marinova-gringo-me-zaplashva-171828", "text": "Ромската перла Софи Маринова проговори за ужаса, който търпи заради бившия си съпруг Тодор Давидов – Гринго. Поп-фолк певицата е подложена на постоянен тормоз, като дори получава сериозни заплахи за живота си. Тя пести публичните си изказвания по темата, но се съгласи да даде едно интервю. „Той е агресивен, посяга ми и не се разбираме. Вече втори месец сме разведени, но той не спира да ходи по мен, следи ме. Заплашва мен и детето ми. Все си мислех, че ще си тръгне по пътя, обаче той не се разбира. Идва на участията ми с компания от 20 човека и започва да агресира. Вика на Лоренцо: \"Ще останеш без майка, ще я гръмна. От самото ни запознаване е започнал да ми посяга. За трети път ми чупи ръката! Все обещания, искаше прошка... Държах на него, чаках го излезе от затвора, помагала съм му.... Това неговото обаче си е болест, шизофреник е! Звъни на мои приятели и роднини, казва им, че щял да ме залее с киселина.“, разказа пред „Блиц“ тя. Маринова сподели още, че Гринго я изнудва за пари.", "date": "2019.07.30", "title": "Софи Маринова: Гринго ме заплашва"}
{"url": "https://www.monitor.bg:443/bg/a/view/zadava-se-nov-tyrg-za-emblemata-na-cska-171830", "text": "Сагата около 8-те милиона лева за емблемата и активите на фалиралия ЦСКА отново се възроди след решение на Висшия касационен съд, което не може да се обжалва. Причината – в активите на „червеното“ дружество е вписан имот, който не е негов. Заради делото съдът бе запорирал изплащането на 8-те милиона лева, които от настоящия футболен клуб бяха платени. Причината е иск на фирма „Камеко“ за парцел от няколко декара на първа линия край морето. Синдик Дора Милева твърдеше, че земята принадлежи на фалиралия ЦСКА и я вкара в оценката на клуба Според съда обаче това е частен имот. Така на практика се оказва, че действащият футболен клуб чрез фирмата „Ред Енимълс“ е платил крупната сума за нещо, върху което няма права. Така към момента най-вероятно изглежда от ЦСКА да обжалват плащането на сумата и съдът да постанови тя да им се върне обратно. Това би довело до нов търг за емблемата и активите на фалиралия клуб (вече без спорната земя), като процедурата може да се забави около 2 години. Разбира се, от ЦСКА могат и да преглътнат факта, че са били измамени и все пак да не си поискат парите обратно, като в този случай сумата ще бъде преведена по сметките на кредиторите, а „червените“ ще могат отново да ползват емблемата си. Реваншът от втори кръг на Лига Европа е в четвъртък, а в първата среща „армейците“ спечелиха с 1:0. Ръководството на футболния клуб предупреди, че местните власти са изключително стриктни към футболните фенове. Освен че трябва да имат поименни билети, всички запалянковци ще трябва да минат сериозна проверка на входовете на стадиона. Там феновете ще бъдат щателно претърсвани, включително и за татуировки със забранени символи или послания.", "date": "2019.07.30", "title": "Задава се нов търг за емблемата на ЦСКА"}
{"url": "https://www.monitor.bg:443/bg/a/view/gigantski-hlebarki-napadnaha-sochi-171812", "text": "Жителите и гостите на Сочи пропищяха от невиждана напаст. Черноморският град бе нападнат от едни от най-големите хлебарки в света, чиято дължина достига 5 см, а с мустаците – надхвърля 9 см. Става дума за т.нар. американски насекоми, които освен че са с внушителни размери, могат и да летят.   Независимо от произхода си, хлебарките се чувстват прекрасно в курортния град, категорични са етномолозите. Те алармират, че споменатите насекоми са опасни вредители, които пренасят всевъзможни инфекции, могат да предизвикат алергия у хората и също така нанасят вреда на продуктите и материалите в сградите, в които се настаняват. По-рано в Стоврополския край беше въведено извънредно положение заради нашествие на марокански скакалци. В Арзгирския, Левокумския и Нефтекумския райони се наблюдава масово унищожаване на пшеница и фуражни култури. Общата площ на поразената земя надхвърля 90 000 хектара, което превишава 30 пъти т.нар. икономически праг на вредност.", "date": "2019.07.30", "title": "Гигантски хлебарки нападнаха Сочи"}
{"url": "https://www.monitor.bg:443/bg/a/view/ot-1-avgust-v-poshtata-po-byrzo-shte-obrabotvat-pratki-ot-mitnicata-171809", "text": "Обработката на пощенските пратки, подлежащи на мита, ще се осъществява по-бързо, предвижда нов проект между „Български пощи“ ЕАД и Агенция „Митници“. Той ще стартира на 1 август 2019 г., а до края на 2020 г. ще обхване цялата страна. Реализирането на проекта ще даде възможност да се уеднакви процесът като се гарантира равен достъп до услугите, предоставяни от „Български пощи“ ЕАД. С нововъведението клиентите ще могат да получават и информация чрез SMS на посочен от тях мобилен номер в деня на получаване на пратката в България. Така ще се спестяват транспортни разходи, както и разходи за време. като ще останат атрактивни и конкурентни. Не се отменя възможността гражданите лично или чрез упълномощено лице да освобождават пратки, като съпътстващите пратката документи ще се получават в пощенската станция по адрес на доставяне. В тези случаи декларирането се извършва със стандартна митническа декларация, чиито данни се изпращат по електронен път. Конкретната обработка ще се извършва в Българския разменно-сортировъчен център на дружеството в София, кв. „Нова Враждебна“, ул. „Челопешко шосе“ 31, където се помещава и специализирано митническо бюро, създадено за да обслужва процеса на обработка на пощенските пратки. Във връзка с това Преместването на пощенската станция е във връзка с подготовката на дружеството за изпълнение на Пакета за електронна търговия на Европейския съюз (ЕС) и използваните в процеса IT системи. Всички пратки, които не подлежат на митническа обработка, ще се получават както досега в офисите от мрежата на „Български пощи“ ЕАД по адрес на доставяне. На сайта на „Български пощи“ ЕАД е публикувано пълно описание на услугата на дружеството „Митническо представителство“, изискванията, образци и формуляри на необходимите документи, както и имейли и телефони на пощенските станции към митници в страната.", "date": "2019.07.30", "title": "Пращат ни SMS за колет от чужбина"}
{"url": "https://www.monitor.bg:443/bg/a/view/za-goljama-bogorodica-otvarjat-memorial-v-pamet-na-proroka-djado-vlajcho-171815", "text": "Навръх 15 август, когато православните честват Голяма Богородица в новозагорското село Коньово ще отвори врати Дом на доброто, посветен на считания за пророк дядо Влайчо Жечев, който е роден на тази дата преди 125 години. Инициативата за изграждането на мемориала, където ще бъдат поставени вещи, ползвани от старица до смъртта му през 1981 година е на кмета на Нова Загора Николай Грозев, а проектант е младият казанлъшки архитект Силвия Папазова. Проектантката е предвидила освен Дом на доброто , където ще бъде преместена сбутаната до сега в една от читалищните стаи музейна сбирка и малък параклис  , посветен на свети Стефан, малък пчелин и две чешми, където пият вода пристигналите от близо и далеко поклоници. Към този момент няма яснота дали при откриването  ще има църковен ритуал, тъй като  свещениците са разделени в отношението си към пророка, който е бил сред най-ревностните последователи на Учителя Петър Дънов, създател на  Бялото братство. Идеята е пространството около водещия си документи за  културно-информационен център да бъде своеобразно място за усамотение и свързване с духа на ясновидеца, обясняват кметът на Нова Загора Николай Грозев Стенописите в дома и параклиса са дело на великотърновския художник Христомир Великов. В селото е запазена е и къщичката, където е живял ясновидецът, но тя е собственост на наследниците на брат му и затова там не са правени строителни работи. Целият комплекс е върху площ от 5 дка, предоставени от община Нова Загора, за свършеното до сега са инвестирани около 700 000 лв, като по-голямата част  е от частни дарители. Новозагорският градоначалник, който е номиниран от съпартийците си за четвърти мандат е имал среща с народния пророк през далечната 1980-а, тогава от него чул много неща за себе си и страната, всичко до сега се сбъднало.  „Нека хората се докоснат до личните ме вещи, нека почувстват духовната му сила, за да бъдем по-смирени и по-щастливи…“, обяснява той и напомня,  че славата на дядо Влайчо избуяла след Първата световна война и дори по едно време бил далеч по-разпознаваем от леля Ванга. Дори през 30-те години тайният съветник на цар Борис ІІІ  Любомир  Лулчев му организирал среща с новозагорския феномен, за да познае дали ще му се роди престолонаследник. Влайчо познал раждането на Симеон, но отсякъл:„Нито ще е царствен, нито ще царува“,от което владетелят останал много огорчен и повече не го потърсил.  След 9 септември 1944 –а пък си навлякъл неприязънта на новите управници защото познал датата, на която ще се спомине партийният вожд и учител Георги Димитров итова му струвало серия от гонения и пращане в концлагер.", "date": "2019.07.30", "title": "За Голяма Богородица отварят мемориал в памет на пророка дядо Влайчо\t "}
{"url": "https://www.monitor.bg:443/bg/a/view/grigor-zashto-promjanata-da-ne-zapochne-ot-meksiko-171817", "text": "Първата ни ракета Григор Димитров ясно си дава сметка за моментното си положение в Тура, но не губи надежда, че ще се върне на пътя на успехите. „Защо промяната да не започне от Мексико?“, обяви той в специално интервю, с което бе представен от официалния сайт на турнира от сериите АТР 250 в Лос Кабос. \"Без съмнение Григор Димитров е един от играчите, към които има най-големи очаквания в четвъртото издание на надпреварата. Той вече знае какво е да бъдеш коронясан на мексиканска територия, но пристига в Лос Кабос в серия от четири поредни загуби, които доведоха до загуба на позиции в ранглистата, където е под №57\", гласи представянето на българина на сайта на надпреварата. Организаторите припомнят, че последната титла на Димитров е от края на 2017 г. в Лондон, но в Мексико той има шанс да възвърне самочувствието си, разчитайки и на подкрепата на феновете. \"Развълнувам съм, защото очевидно досега нямам най-добрата година. Но запазвам своята положителна настройка всяка седмица, в която се състезавам. Така че защо да не започна от тук един по-добър сезон?\", каза Григор, който триумфира с титлата от друга мексиканска надпревара - тази в Акапулко, през 2014 г. Преди първия си официален мач в Лос Кабос Димитров участва и в любопитен двубой на мини-корт на плажа заедно с местния тенисист Сантяго Гонзалес. Гришо се включи и в Деня на децата, като поигра с малчуганите заедно с Люка Пуй, Диего Шварцман и потенциалния му съперник във втори кръг Гуйдо Пея. За да стигне до мач с аржентинеца обаче българинът трябва първо да преодолее Стийв Джонсън (САЩ). В същото време, бившият лидер в световната ранглиста Анди Мъри съобщи, че възнамерява да играе в Синсинати през следващия месец и е \"по-близо до завръщане, отколкото си е представял\". 32-годишният британец не е играл на сингъл от януари насам, когато загуби срещу испанеца Роберто Баутиста Агут в първия кръг в Мелбърн. Той все пак излезе на корта на двойки в „Куийнс клъб“ тази година и спечели титлата с Фелисиано Лопес. На „Уимбълдън“ пък той игра с Пиер Юг-Ербер при мъжете и със Серена Уилямс на смесени двойки. С „уайлд кард“ за надпреварата пък се снабдиха бившите номер 1 при жените Мария Шарапова и Винъс Уилямс.", "date": "2019.07.30", "title": "Григор: Защо промяната да не започне от Мексико?"}
{"url": "https://www.monitor.bg:443/bg/a/view/prokuraturata-diri-koj-e-zagrobil-stotici-tonove-myrtvi-norki-v-star-rudnik-171816", "text": "Досъдебно производство за нерегламентирано замърсяване на терени с трупове на животни по член 352 от НК е образувано от прокуратурата в Сливен след сигнал от жители на село Боров дол, община Твърдица за носеща се смрад от района на бившия рудник на Балканбас в Стара планина. Според говорителя на сливенската окръжна прокуратура Ваня Белева сигналът е бил подаден в РПУ Твърдица преди седмица, на място са отишли униформени полицаи и експерти от БАБХ, които са направили с багер изкоп и там са констатирали огромни количества полуразложени животински останки. Теренът е на площ от близо 840 дка и в рамките на концесия за добив на нефтени шисти предоставен през 2017 г. от МС на „Мин инвест“ ЕООД, там преди години са копани кафяви въглища по открит способ. Мястото на нерегламентираното гробище е на около 3 км от село Боров дол, в близост няма водоизточници, коментира кметът на Твърдица Атанас Атанасов. Според негови данни загробените остатъци са поне 100-110 т, но истинското количество щяло да стане ясно едва след цялостно разкопаване. Върху останките имало около 2 м пръст, но въпреки това вонята била ужасяваща. Директорът на БАБХ – Сливен, д-р Пламен Пенчев е категоричен че иззетите останки са от сравнителни малки по обем животни, те са били предварително одрани, но дали става въпрос за норки, белки или други екзотични видове щели да се произнесат специалистите по ветеринарна патоанатомия при Тракийския университет в Стара Загора. Проверка в Търговския регистър показва, че дружеството – концесионер, на чийто територия е незаконното гробище  е притежание на 36-годишния софиянец Георги Василев Георгиев.През годините от създаването си е променило на няколко пъти притежателя си. Посоченият за връзка в регистъра стационарен телефон е на сливенска аптека.  На място в Твърдица се представлява от Стефан Башаров, чийто телефон също е изключен. Кметът на Твърдица Атанас Атанасов е категоричен, че на територията на общината няма ферма за отглеждане на норки или белки. Най-близката е край старозагорското село Маджерито, която е собственост на фирма „Градус“. Телефонът на нейния собственик Иван Ангелов също се оказа изключен, чуваше се само гласа на гръцки оператор. Ако бъде доказано престъпление по член 352 от НК законът предвижда затвор от 1 до 5 години и глоба от 5 000 до 30 000 лв.", "date": "2019.07.30", "title": "Прокуратурата дири кой е загробил стотици тонове мъртви норки в стар рудник"}
{"url": "https://www.monitor.bg:443/bg/a/view/koljat-domashni-praseta-dobrovolno-v-pazardjishko-do-2-avgust-171820", "text": "Собствениците на домашни прасета трябва доброволно да ги заколят в срок до 2 август. Това се отнася за 20-километровите санитарни зони около 5-те индустриални свинекомплекса на територията на област Пазарджик.  Това реши Областната епизоотична комисия в града. Въпросните свинекомплекси се намират в околностите на Пазарджик – 2 и по един в Пещера, Пищигово и Априлци, както и в околностите на село Братаница. Населените места, които попадат в тези санитарни зони, ще бъдат записани в заповед на областния управител. В нея ще фигурират и всички останали мерки за борбата с африканската чума по свинете. Ситуацията в момента е изключително сложна, няма регистриран случай на заболяло животно в областта, но мълниеносното ѝ развитие в Северна България, води до извода, че е само въпрос на време Африканската чума да нахлуе и на наша територия, отчете комисията. В зона от три километра около по-малките кланици също трябва да бъдат ликвидирани прасетата в „задния двор“. По справки, подадени от кметовете на общини, в област Пазарджик се отглеждат едва 1500 домашни прасета.  Според експерти цифрата е доста по-голяма, просто много хора са спестили информация за своя „домашен любимец“. След втори август започва обход на частните дворове и ако там бъдат открити живи свинчета, ще бъдат насилствено умъртвени. Мярката е неизбежна, тъй като месото им може да бъде заразено впоследствие и да се превърне в център на нова епидемия.Най-добре е хората да се простят с домашните прасета превантивно, като по този начин ще си гарантират чисто месо във фризера. Самата болест не поразява хора, но пък консумирайки месото на заразено свинче ние се превръщаме в преносител и можем да създадем предпоставки за нови огнища. 174 проверки са били направени от РДГ за дивите прасета. На този етап няма открити мъртви или болни от Африканска чума животни. Дадени са насоки популацията на глиганите да бъде намалена, но не чрез гонки и групов лов, тъй като по този начин дивечът се плаши и е способен да пробяга много големи разстояния, като дори може да достигне до съседни горски области.  ", "date": "2019.07.30", "title": "Колят домашни прасета  доброволно в пазарджишко до 2 август"}
{"url": "https://www.monitor.bg:443/bg/a/view/baba-obyrna-trikolka-rani-vnuche-171806", "text": "64-годишна жена и 6-годишното й внуче пострадаха след инцидент с триколка в Димитровград. Возилото, задвижвано от ел. двигател, било управлявано от родената в Димитровград дама,  а детето е пътувало с нея. Поради движение по тротоара с несъобразена скорост, на десен завой жената е изгубила контрол над управлението и се е преобърнала на пътното платно. Водачката е получила охлузни рани по лицето, а внукът е с луксация на дясна тазобедрена става. И двамата са настанени са в ортопедично отделение на МБАЛ – Хасково. Няма опасност за живота им.  ", "date": "2019.07.30", "title": "Баба обърна триколка, рани внуче"}
{"url": "https://www.monitor.bg:443/bg/a/view/merkel-lekuva-tremora-s-vino-171821", "text": "Канцлерът на Германия Ангела Меркел бе снимана да надига чаша вино в ресторант по време на почивката й в Зулден, Южен Тирол.  Заедно със съпруга си Йоахим Зауер Меркел ще разпусне след сполетялите я напрежения покрай треперенето на ръцете й по време на официални церемонии, което отприщи вълна от въпроси в западната преса дали пък не е време да се оттегли. В Зулден се е заселил и известният алпинист Райнхолд Меснер, с когото германският канцлер отдавна дружи.", "date": "2019.07.30", "title": "Меркел лекува тремора с вино"}
{"url": "https://www.monitor.bg:443/bg/a/view/mocartovi-praznici-2019-se-poklanjat-pred-hristina-angelakova-171800", "text": "Тазгодишното издание на „Моцартови празници“, което ще се проведе по традиция в Правец от 23 до 25 август ще се поклони специално пред голямата Христина Ангелакова - вдъхновителка и дългогодишен артистичен директор на фестивала, която ни напусна тази година. В последната от трите вечери, в нейна чест, под диригентството на маестро Найден Тодоров признат за едно от най-важните произведения в неговото творчество. На сцената под звездите ще излязат Софийската филхармония, Националния филхармоничен хор и солистите Беса Лугичи - сопран, Виолета Радомирска - мецосопран, Михаил Михайлов - тенор и Ивайло Джуров – бас. Часове преди това директорът на Софийската филхармония ще е специален гост в традиционната „Среща с автограф“. Найден Тодоров е работил с някои от най-големите съвременни звезди на световната сцена - Анджела Георгиу, Вадим Репин, Юлиан Рахлин, Максим Венгеров, Сара Чанг, Паул Бадура-Скода, Патриция Копачинская. Гена Димитрова, Райна Кабаиванска, Соня Йончева и др. Закриващият ден на фестивала, посветен тази година на 120-годишнината от рождението на Панчо Владигеров, ще започне още в 11 часа с таланта на „Малкия Моцарт“ Ивайло Василев . Детето чудо на пианото е едва на 11 години, но вече има повече от 20 награди на престижни международни конкурси. Ивайло ще свири Бах, Моцарт и Рахманинов.  15-тото издание на международния фестивал ще открият световнопризнатите виенски виртуози от „Моцарт трио“. Концертът им в читалище „Заря“ е реверанс към почитателите на камерната музика, а виенчаните Ирина, Даниел и Дитхард Аунер са избрали за програмата си произведения на Моцарт, Шостакович и Дворжак. от операта до симфоничната, камерна и солова музика. Бихме искали да покажем точно това разнообразие на абсолютния му талант“, казва артистичният директор на фестивала проф. Борислава Танева. Бъдещите звезди на класиката открива втория ден, 24 август. Тазгодишните лауреати на международния конкурс за инструменталисти „Панчо Владигеров“ - пианистката Мария-Десислава Стойчева и цигуларката Нанджу Лий (Корея) са подготвили програма с творби на Моцарт, Панчо Владигеров, Шопен и Хюбай. Вечерта е поверена на оперна певица Мила Михова и пианиста Николай Стойков. Те ще изпълнят арии от опери на Моцарт, Верди, Росини, Белини. Билетите за вечерните концерти на 24 и 25 август са на цени от 20 и 30 лева, а всички останали изяви са с вход свободен.", "date": "2019.07.30", "title": "„Моцартови празници“ 2019 се покланят пред Христина Ангелакова"}
{"url": "https://www.monitor.bg:443/bg/a/view/dyshterite-na-nikol-kidman-i-kijt-yrbyn-s-debut-v-kinoto-171813", "text": "Дъщерите на актрисата Никол Кидман и кънтри певеца Кийт Ърбън ще се разпишат с филмов дебют. Двете момиченца ще озвучат а персонажи в продължението на култовата анимация Angry Birds. С гласа на по-голямата щерка на звездната двойка - 11-годишната Сънди Роуз, ще чуем новоизлюпено жълто пиле на име Лили. 8-годишната Фейт Маргарет пък озвучава новоизлюпеното лилаво пиле Биатрис. Звездните наследнички вече направиха своя телевизионен дебют. Те се разписаха с участие във втория сезон на хитовия сериал \"Големите малки лъжи\", в който едва от главните роли е поверена на Кидман. Припомняме, че 52-годишната красавица възпитава още две деца от брака си с Том Круз. Това са Конър Круз и Изабела Джейн Круз.", "date": "2019.07.30", "title": "Дъщерите на Никол Кидман и Кийт Ърбън с дебют в киното"}
{"url": "https://www.monitor.bg:443/bg/a/view/otpuskat-nad-100-000-lv-za-lechenie-na-varnenci-171799", "text": "Над 100 000 лв. за лечение на варненци, отпуска община Варна. Това реши на своето заседание комисията по здравеопазване към Общинския съвет. 112 варненци ще получат еднократни помощи от 100 до 1 500 лева за лечение и лекарства, като общата стойност  по това перо е 45 850 лв.  2 500 лв. ще бъдат предоставени на млада жена за използвани консумативи и храна за ентерално хранене. По 2 000 лв. ще получат две деца, едното от които е с диагноза детска церебрална парализа и му предстои скъпоструваща операция в САЩ. Другото дете страда от рядко заболяване и се нуждае от специална лечебна храна. Съветниците гласуваха също 1 500 лв. за предстоящо експериментално лечение със стволови клетки на варненец. Ще  бъдат отпуснати и общо 57 000 лв. в помощ на 21 двойки с репродуктивни проблеми за дейности и изследвания за асистирана репродукция. Сумите, които ще получат, са от 2 000 лв. до 3 500 лв. 10 от семействата ще бъдат подпомогнати с по 3 500 лв. за инвитро с донорска яйцеклетка. Другите проблемни двойки ще получат по 2 000 лв. за медицински изследвания и манипулации. Зелена светлина бе дадена и за отпускането на 60 000 лв. за закупуване на рентгенова тръба, корпус и система за дигитализация на рентгеновите изследвания за ДКЦ „Св. Иван Рилски“ в „Аспарухово“.  ", "date": "2019.07.30", "title": "Отпускат над 100 000 лв. за лечение на варненци"}
{"url": "https://www.monitor.bg:443/bg/a/view/padam-si-po-agneshko-171808", "text": "Българките не сме сред жените, които тропат недоволно с краче при всяко неравенство между половете. Въпреки това ни изглежда несправедливо, че мъжете са потупвани по рамото с репликите „Евалата, брат“, когато забият по-младо гадже, докато нас и малки, и големи ни гледат критично, когато превъзхождаме възрастово половинките си. Ето защо днес ще се посветим на темата за връзките между жените и по-младите от тях левенти. Много години и примери във и извън медийното пространство трябваше да се изтърколят преди да падне табуто, надвиснало върху откритото говорене за „агнешките“ похождения на жената. Които – държим да отбележим, са нещо напълно нормално. Тя е перфектната домакиня. Сипва ракия на съпруга си, когато се прибере от работа. Разполага я до нарязаната салата и поставя излишния стол така, че нейното Мило да може да си качи подутите долни крайници нависоко и да си отпочине от дългия работен ден. До скоро като че ли обществото предпочиташе жените да сключват брак на ранна възраст, когато преценката относно дали това е правилният партньор не е особено добра. Някои успяват да уцелят джакпота, други обаче се превръщат в домашни прислужници, крави за разплод или дори боксови круши. А когато най-накрая съберат смелост да напуснат въпросното Мило, се озовават в истинска джунгла на срещите, където – като по-зрели жени - автоматично са загубили пъргавината и остротата на зъбите си. Ако имат уникален късмет, техният принц на бял кон ще е на тяхната възраст, порядъчен, забавен и всички останали критерии, с които оценяваме Перфектния мъж. Повечето мъже на 35-40-годишна възраст обаче ловуват в пълния смисъл на думата в тази джунгла. Не търсят дългосрочна връзка с потенциал за Менделсон, а - заместител на уморената си съпруга в леглото. И нека бъдем честни – най-често и те прибягват до връзка с по-младата и атлетична девойка. Независимо дали излизаме от брак, или не – връзката с по-млад левент несъмнено крие и своите позитиви. Очевидният – младежът със сигурност ще разпали отново любопитството на по-зрялата си половинка към креватните упражнения. Току-виж показал и някой друг „трик“, неизвестен досега на жената. Сексът, както и фактът, че по-зелените левенти вероятно изглеждат по-красиви от възрастните си събратя, обаче далеч не са единствената причина. Много жени вярват, че получават шанс да изживеят младините си отново, когато започнат връзка с по-млад мъж. Това, разбира се, се дължи на факта, че двамата започват да споделят хобитата си, като дамата получава шанса да се научи и на съвсем нови неща – като овладяването на джойстика за някоя компютърна игра или карането на скейтборд. Ако е вярно клишето, че „човек е на толкова години, на колкото се чувства“, то една такава жена със сигурност се подмладява. Психолози, цитирани от Paired Life предупреждават обаче, че съществува опасност дамата да надскочи желанието си просто да се чувства добре и да продължи да подхранва егото си, че все още е „секси“ и може да забие някой младеж. Друга основна причина за поглеждането към „агнешкия каталог“ е искането за упражняване на по-голям контрол. Смята се, че по-възрастните дами могат да служат като гид на младия си любовник не само в леглото, но и в чисто житейски аспект. Твърде често подобни представителки на нежния пол държат именно те да отговарят за семейния бюджет, отбелязват още от Paired Life. Най-важното, което пък мъжете открояват за по-възрастните си половинки след проучване, проведено от Фелиша Брингс и Сюзан Уинтър за труда им Older Women, Younger Men: New Options for Love and Romance („По-възрастни жени, по-млади мъже: Нови възможности за любов и романс“), е фактът, че любимите им са наясно със себе си. Знаят какво искат и знаят как да го постигнат. Млад левент, който има тяло на древногръцки бог, обича ви лудо като тийнейджър (а може би е такъв) и има сили за креватни подвизи по два-три пъти на ден, е сбъдната мечта. Не забравяйте обаче, че колкото и да е вкусно агнешкото – то понякога намирисва. Връзката с млад мъж крие много въпросителни. Ами ако се влюбите? Истината е, че жените се привързват много по-лесно от противоположния пол, докато мъжете избягват сериозните връзки колкото се може по-дълго. Ако сте на около 40 години, а избраникът ви на 20 – едва ли ще изпълни мечтата ви да създаде семейство. В случай, че вече имате провален брак зад гърба си, от който имате дете, едва ли младокът ще иска да се грижи за отрочето ви. Какво ще стане, когато възрастта ви проличи? Да, тренирате, ходите на фризьор и маникюр, но рано или късно бръчките ще се появят. Тогава вероятността младата ви изгора да започне да заглежда жадно връстници никак не е малка. Най-страшният въпрос е какво ще си помислят хората. „Който е безгрешен, нека пръв хвърли камъка“, „Любовта е сляпа“, „Не плащам данък обществено мнение“... Каквито и баналности да си повтаряте, рано или късно някой искрено ще ви попита дали не сте майка на половинката си и това ще заболи повече от шамар в лицето. Най-вероятно и самият ви партньор ще се отнася с вас като с майка. Ще иска да му готвите, перете, ще оставя мръсни чорапи навсякъде и ще очаква да го събуждате за работа. Кому е нужно това? Истината е, че вие също може да се отегчите от младежа. Ако приемем, че мъжете наистина съзряват по-късно, то ще заживеете с дете. Първоначално ще ви е интересно всяка вечер да обикаляте баровете, събота и неделя да уплътнявате времето с видеоигри и безсмислени филми за супергерой, но докога? Мнозина предпочитат агнешкото само по празници. Може и вие да преминете на такава диета – отдайте се на краткотрайна връзка с младок за да разнообразите сивото ежедневие, но ако искате сериозно обвързване, насочете радара си към вече улегнали мъже.", "date": "2019.07.30", "title": "#ПадамСиПоАгнешко"}
{"url": "https://www.monitor.bg:443/bg/a/view/operiraha-kraka-na-maradona-v-buenos-ajres-171797", "text": "Легендата Диего Марадона претърпя операция на десния крак. Аржентинецът сподели видео, на което се вижда как се придвижва в болница в Буенос Айрес, но с бинтован крайник. Диего Марадона все още се нуждае от помощта на други хора, за да се придвижва, но въпреки това написа, че ходи „както не го е правил от 15 години”. „Благодаря на моя хирург, който се грижи за мен в болницата, и на Бог”, сподели още именитият бивш футболист. 58-годишният Диего Марадона страда от артроза, което наложи и намесата на медицинските специалисти. Самият той даде да се разбере, че след възстановяването си има желание да се върне към треньорската професия.", "date": "2019.07.30", "title": "Оперираха крака на Марадона в Буенос Айрес"}
{"url": "https://www.monitor.bg:443/bg/a/view/goreshtinite-topjat-i-granita-na-materhorn-171807", "text": "Все по-страховитите летни горещини топят дори гранита на легендарния алпийски връх Матерхорн или Червино на италиански – бият от няколко дни тревога медиите на Апенините. Извисилият се на границата между Италия и Швейцария исполин, който през 1865 г. е изкачен от човек последен сред алпийските планински гиганти, дори след европейския първенец Монблан, вече се люспи като най-обикновена скала. И за да бъдат предотвратени неприятни инциденти по швейцарските склонове на високия 4478 м връх са инсталирани 50 датчика, които отчитат и най-слабото раздвижване в огромната гранитна пирамида. Наистина Матерхорн е живописен скален блок, който според учените се е издигнал от движенията на земната кора преди 50 млн. години. Тогава се сблъскват континентите Африка и Европа и природата извайва върха с причудлива и величествена форма, която трудно би му предал и гений на скулптурата. Ограден е с вечни снегове и ледници, за които се разказват легенди и които в по-нови времена привличат с невероятна сила алпинисти от цял свят. Други пък десетки хиляди почитатели на планината се стичат през цялата година в швейцарския град Цермат и италианския Червиния, за да се любуват до насита на забилата се в небесата красива пирамидална форма. Но през лятото на 2003 г. от исполина се отлюспва намиращ се на 3830 м височина огромен къс скала с дължина 150 метра, по която е минавал един от маршрутите към неговия „гребен“. Тогава едва не се стига до трагедия, тъй като в близък заслон остават изолирани няколко дни дузина алпинисти, които са спасени с вертолет. Направената експертна оценка на причините за срутването показва, че то е следствие от топенето на вечните ледници и снегове покрай Матерхорн.", "date": "2019.07.30", "title": "Горещините топят и гранита на Матерхорн"}
{"url": "https://www.monitor.bg:443/bg/a/view/krychma-na-ostrova-krysti-kiber-kelnerka-na-tereza-mej-171803", "text": "Малка ресторантска верига в Югоизточна Англия представи първата си роботизирана сервитьорка, пише в. \"Дейли стар\". Кибер-келнерката закачливо е наречена Тереза в чест на бившата британска премиерка Тереза Мей, която неведнъж се е сравнявала с робот. Автоматизираната служителка на ресторантската верига Tea Terrace e от шестото поколение роботизирани сервитьори, лансирани в Япония преди няколко години. Тереза може да се \"похвали\" с автономна навигация, автоматично избягване на препятствия, гласова комуникация, умение за планиране на маршрут, автоматична доставка на съдове. Голямото й предимство пред човешкия персонал обаче е, че може да вдига и по-бързо и безопасно да разнася тежки товари. Тази й способност ще се използва за улеснение на служителите. Тереза ще доставя блюда и напитки до масата, а поднасянето им ще се извършва от човешки сервитьори. Роботизираната келнерка не само разнася ястия и питиета, но и съобщава на клиентите какво им се сервира. Ако някой се изпречи на пътя й, Тереза спира, намръщва се и го призовава да се отстрани, за да може да продължи работата си. Освен намръщена физиономия, автоматизираната сервитьорка може да демонстрира различни емоции на лицевия си дисплей. Друго предимство на Тереза, която може да функционира 48 часа с едно зареждане е, че никога не й се налага да ползва почивка. \"Говорим за служител, който няма да боледува, да се оплаква и да иска почивка и винаги ще се явява на работа навреме\", казват от управата на ресторанта. На въпрос дали останалите служители не се притесняват за работата си заради Тереза, от управата отговорят: \"Човешкото взаимодействие и обслужването на клиентите са ключови за нашия успех, откакто стартирахме преди 10 години. Това никога няма да се промени\".", "date": "2019.07.30", "title": "Кръчма на Острова кръсти кибер-келнерка на Тереза Мей"}
{"url": "https://www.monitor.bg:443/bg/a/view/poroshenko-i-semejstvoto-mu-izbjagaha-ot-ukrajna-171802", "text": "Петро Порошенко и неговото семейство излетяха от територията на Украйна, пише Газета.ру. Разнородни са обясненията за дестинацията, на която се е отправил бившият президент на Украйна. Ден преди това срещу Порошенко е образувано ново наказателно дело заради намеса в съдебния процес, а той самият заяви, че няма да се намесва в съдебния процес. Теоретично политикът трябва да се върне в страната в началото на новия сезон на Върховната рада (парламента на Украйна - б.р.).  Според някои руски медии, които се позовават на граничните служби, членовете на семейството на Порошенко са се отправили в ОАЕ и в Германия. Бившият президент е подписал заявление за отказ от държавна охрана. Предполага се, че той и семейството му могат да се отправят на отдих на Малдивите - по-рано почивка на островите предизвика скандал в Украйна, когато той все още бе президент на страната. По-рано самият Порошенко твърдеше, че напускането му на страната би било подарък за руския президент Владимир Путин, а той не желае да прави такива жестове. \"Не смятам да се крия от никого\", каза Порошенко. Преди дни украинският портал Elise Journal съобщи, че за своето бягство от Украйна Порошенко смята да създаде обществена организация в Западна Европа и да замине в чужбина, за да представлява интересите на своята организация.  \"Щаб-квартирата на организацията на Порошенко може да бъде създадена в Лондон или Брюксел. Сега неговият екип води преговори с милиардерите Рокфелер\", написаха украински медии, позовавайки се на източници. През юни в Окръжния административен съд на Киев постъпи за разглеждане иск за забрана на излизането му зад граница за година след парламентарните избори на 180 украински чиновници, в това число и на Порошенко, както и всички членове на неговото семейство и партия \"Европейска солидарност\". ", "date": "2019.07.30", "title": "Порошенко и семейството му избягаха от Украйна"}
{"url": "https://www.monitor.bg:443/bg/a/view/lil-nas-x-chukna-nov-rekord-171798", "text": "Рапърът Lil Nas X може да се похвали с нов рекорд. Хитовото му парче Old Town Road се задържа 17 седмици на върха в престижната класация на „Билборд“ за сингли. С постижението си изпълнителят подобрява досегашния рекорд от 16 седмици, поставен от Марая Кери с песента One Sweet Day през 1996 г. и изравнен през 2017 г. от Луис Фонси и Деди Янки с парчето Despacito в сътрудничество с Джъстин Бийбър. Lil Nas X не пропусна да благодари на феновете си, като се появиха публикации, че Марая Кери лично го е е поздравила за успеха. Първоначално 20-годишният рапър издаде Old Town Road като самостоятелно парче. Впоследствие той записа ремикс версии, включващи изпълнителя на оригиналната песен Били Рей Сайръс, Дипло, Йънг Тъг, Мейсън Рамзи и Ар Ем от BTS. Второ място в класацията Хот 100 на \"Билборд\" за сингли заема певицата Били Айлиш с Bad Guy. Следват я Шон Мендес и Камила Кабело с парчето Senorita. Топ 5 в чарта се допълва от Калид със сингъла Talk и Lizzo с Truth Hurts.", "date": "2019.07.30", "title": "Lil Nas X чукна нов рекорд"}
{"url": "https://www.monitor.bg:443/bg/a/view/otkriha-dreven-grad-pri-remonta-na-malko-tyrnovo-171805", "text": "При наскоро започналия ремонт на пешеходната улица \"Малко Търново\", която свързва улица \"Московска\" и булевард \"Дондуков\" бе открит старинен град.  Именно под нея изникна древна стена. Работниците, които я открили, веднага сигнализирали компетентните органи. На място били изпратени археолози, които да установят от коя епоха е стената. Преди 4500 г. на това място е имало праисторическо селище, чиито останки са открити при подготовката на улицата за поставянето на емблематичните жълти павета през 1905 г.", "date": "2019.07.30", "title": "Откриха древен град при ремонта на \"Малко Търново\""}
{"url": "https://www.monitor.bg:443/bg/a/view/holandci-uchastvat-blagotvoritelno-v-pluvnija-maraon-galata-varna-171801", "text": "Двама холандци от побратимения на Варна холандски град Дордрехт ще вземат участие в 79-ото издание на международния плувен маратон „Галата - Варна“. Те ще плуват благотворително, анонсираха от Община Варна. Идеята е фондацията за побратимяване Дордрехт – Варна да подпомогне реализацията на благородна кауза – изграждане на сенник в двора на къща от Центъра за настаняване от семеен тип на деца с увреждания в село Тополи. Най-старото плувно състезание в България тази година е част от инициативата „Варна – Европейски град на спорта‘ 2019” и ще се проведе на 4 август. Събитието е под патронажа на  министъра на младежта и спорта Красен Кралев. Специално за плувния маратон от Страната на лалетата пристига главния редактор на престижната RTV Dordrecht. Журналистът ще направи отделен репортаж и за благотворителната кауза в помощ на децата с увреждания, обитаващи  къщата,  част от ЦНСТ в Тополи. За да върнат жеста, варненци, които желаят да подкрепят каузата на Дордрехт за борба за рака, могат да дарят средства по сметката на Twinning Foundation Dordrecht Varna - NL87 INGB 0007 413037 като използват следния линк:   Двамата варненци с най-добри времена от маратона „Галата - Варна“ ще имат уникалния шанс да плуват в градския маратон на побратимения холандски град, който ще се проведе на 31 август.", "date": "2019.07.30", "title": "Холандци участват благотворително в плувния маратон „Галата – Варна“"}
{"url": "https://www.monitor.bg:443/bg/a/view/dfz-spira-proverkite-na-svinevydite-171804", "text": "Физическите проверки на място на свиневъдите у нас ще бъдат спрени, предвиждат от Държавен Фонд „Земеделие“ (ДФЗ). Забраната е част от кризисните мерки, предприети от страната, за превенция и преодоляване разпространението на Африканската чума по свинете (АЧС). Забраната е разпоредена със Заповед на изпълнителния директор на ДФЗ – РА Васил Грудев. При планиране на проверките на място на официалния сайт на Българска агенция по безопасност на храните (БАБХ). Преди извършване на посещение на място при кандидатите за финансово подпомагане на ДФЗ, ще бъде съблюдавана публикуваната информация от БАБХ както по отношение местоположението на свиневъдни обекти, така и във връзка с наложените ограничения за придвижване на хора и транспортни средства.", "date": "2019.07.30", "title": "  ДФЗ спира проверките на свиневъдите"}
{"url": "https://www.monitor.bg:443/bg/a/view/stefka-vrychi-na-lalovich-medal-olimpijski-zaslugi-171793", "text": "Стефка Костадинова отличи президента на Международната федерация по борба (UWW) Ненад Лалович с медал за „Олимпийски заслуги“. Председателят на БОК връчи ценното отличие по време на откриването на световното първенство за кадети и изрази благодарността си за гласуваното доверие страната ни да бъде домакин на тазгодишния шампионат на планетата и на олимпийската квалификация догодина, на която ще се разпределят последните квоти за Игрите в Токио. Първенството бе открито в тържествена обстановка в зала „Арена Армеец“, където в следващите дни на тепиха ще излязат над 650 състезатели от 53 държави, а България ще бъде представена от 29 борци. На церемонията присъстваха още министърът на младежта и спорта Красен Кралев, президентът на Българската федерация по борба Христо Маринов, президентът на Европейския съвет по борба и вицепрезидент на Международната федерация по борба Цено Ценов, генералният секретар на БОК и председател на етичната и правна комисия на UWW Белчо Горанов и др. Началото на първенството бе дадено от световната и европейска шампионка Тайбе Юсеин, която развя българското знаме.", "date": "2019.07.30", "title": "Стефка връчи на Лалович медал „Олимпийски заслуги“"}
{"url": "https://www.monitor.bg:443/bg/a/view/firmi-ot-gyrcija-turcija-i-rumynija-uchastvat-v-selskoto-stopanstvo-i-vsichko-za-nego-v-dobrich-171788", "text": "В спортен комплекс „Простор“ стартира 27-oто издание на Международното изложение „Селското стопанство и всичко за него“. В изложението участват над 70 фирми, като тази година международното участие е с представители от Гърция, Турция и Румъния. На изложението са представени трактори; прикачни и навесни селскостопански машини; брани, сеялки, обръщателни плугове; производство и доставка на оборудване за преработка на мляко; оборудване за преработка на етерично –маслени култури;      производство на органична тор, препарати за растителна защита; семена и посадъчен материал; автомобили; специализирана литература. За първи път бяха показани модулна мандра, дрон и комбайн за прибиране на овошки DeMasi.", "date": "2019.07.30", "title": "Фирми от 3 балкански страни на изложение в Добрич"}
{"url": "https://www.monitor.bg:443/bg/a/view/zadyrjaha-trima-brakonieri-za-napadenie-i-poboj-na-gorski-strajar-171790", "text": "Мерки за неотклонение „задържане под стража” наложи Районния съд във Варна на трима мъже, привлечени като обвиняеми за причиняване на телесна повреда на горски стражар и за употреба на сила и заплахи с цел принуда на орган на властта да извърши или да пропусне нещо по служба. Съдът уважи искането на прокуратурата и взе най-тежката мярка за процесуална принуда по отношение на тримата обвиняеми Румен А., Орлин Б. и Васил Х., съответно на 30, 37 и 40-годишна възраст. Спрямо тях са предявени обвинения по чл.131, ал. 2 (средна телесна повреда на длъжностно лице при изпълнение на службата или функцията му) и по чл. 269, ал. 1 от НК (употреба на сила и заплашване с цел принуда на орган на властта). Предвиденото в закона наказание за първото престъпление е лишаване от свобода от 3 до 10 години, за второто – до 6 години лишаване от свобода. Престъпленията са осъществени на 26 юли т. г., по време на изпълнение на задълженията на 4 горски стражари на територията на Държавното ловно стопанство „Шерба“, когато установяват група хора, които извършват незаконна сеч в гората и товарят незаконно добитите дърва в автомобили.  При появата на служителите на горското, нарушителите се обаждат на свои близки, които пристигат на тумба и правят опит със сила и заплахи да се саморазправят с тях. В резултат на нанесени удари е пострадал един от горските стражари, който е със счупена ръка. Анализът на събраните материали и доказателства по делото дават основание на съда да приеме, че има реална опасност тримата да извършат престъпление или да въздействат върху свидетели. Предвид начина на извършване на деянието, демонстрираното брутално погазване на закона, липсата на задръжки и безпардонното поведение, спрямо държавни служители, изпълняващи функциите и задълженията си по охрана и опазване на горския фонд, съдът наложи най-тежката мярка за неотклонение за тримата. Непоредствено след нападението над горските служители, полицията задържа общо 6 мъже и една жена, участвали в незаконната горска сеч.", "date": "2019.07.30", "title": "Задържаха трима бракониери за нападение и побой на горски стражар "}
{"url": "https://www.monitor.bg:443/bg/a/view/arlin-antonov-shte-se-bori-za-kmetskija-stol-v-pazardjik-171796", "text": "Бившият шеф на полицията в Пазарджик и ексшеф на баретите Арлин Антонов заяви, че ще се кандидатира  за кмет на местната община. Той обяви своето намерение в социалната мрежа Фейсбук „Приятели, аз, Арлин Антонов обявявам, че ще се кандидатирам за кмет на Пазарджик. С уважение. Очаквам Ви!“ Бившият шеф на Националната служба за сигурност и бивш народен представител има жилище и в областния град, където живя над 15 години, но работата му го измести в столицата. О.з. полк.Антонов има славата на топ-полицай след акцията в ромския квартал“Изток“ в Пазарджик през юни 1992 г., когато бяха задържани сутеньори и крадци на автомобили. Той оглавяваше пазарджишката полицейска дирекция  в продължение на три месеца, а след акцията бе назначен за директор на  Националната служба за сигурност. Три години по-късно Арлин Антонов бе кандидат за кмет на общината в Пазарджик и остана втори в надпреварата, а името му вдъхва респект и уважение у хиляди пазарджиклии, които продължават и до днес да говорят за неговия професионализъм.Преди две години Антонов се кандидатира за кмет на Трън, където през 2017 г. се състояха извънредни избори за кмет. До момента намерението си да се кандидатират са обявили настоящият кмет Тодор Попов и бизнесменът Благо Солов. Предстои тепърва да оповестят своите кандидати – БСП, АБВ и управляващата партия ГЕРБ.", "date": "2019.07.30", "title": "Арлин Антонов ще се бори за кметския стол в Пазарджик"}
{"url": "https://www.monitor.bg:443/bg/a/view/bobi-lazarov-smenja-emo-cholakov-171787", "text": "Лъчезарният Боби Лазаров заема мястото на Емо Чолаков, който пое по нов професионален  път през април. Лазаров ще се присъедини към Стаси Цалова и Натали Трифонова като водещ на прогнозата за времето по bTV на 31 юли. „В bTV се стремим водещите в нюзрума да бъдат Като част от екипа на новините и актуалните предавания на телевизията в продължение на дълги години, Боби Лазаров е именно такъв журналист. Вярвам, че с неговите широки познания, умения и позитивен стил в представянето на новини и с естествения му интерес към науката, метеорологичните прогнози ще достигат до зрителите по най-любопитния и близък до тях начин”, коментира Венелин Петков - директор \"Новини, актуални предавания и спорт\" в медийната група. Посветен на журналистиката от 17-годишен, Боби близо десетилетие е радио водещ и музикален мениджър, а след като става част от екипа на bTV работи като репортер, сценарист и водещ. „Да бъда водещ на прогнозата за времето е възможност да направя следваща, естествена стъпка, тясно свързана с моите лични и професионални интереси“, допълва Боби.", "date": "2019.07.30", "title": "Боби Лазаров сменя Емо Чолаков"}
{"url": "https://www.monitor.bg:443/bg/a/view/eksplozija-okyrvavi-avtobus-v-belgrad-171795", "text": "В автобус на градския транспорт в Белград днес по обяд избухна експлозия и няколко души са ранени, а картината на мястото е повече от драматична, защото част от колата е унищожена, а на улицата има среди от кръв, съобщава белградският вестник \"Блиц\". Избухнал е компресорът за въздух над средната врата. Ранени са най-малко трима души, макар очевидци да твърдят, че са пострадали поне шестима. Всички са откарани в Спешния център. \"Нямаме конкретна информация, но три наши екипа са изпратени на мястото\", казаха за \"Блиц\" от Бърза помощ. Автобусът е на частен превозвач, той е сравнително ново производство, на около четири години.", "date": "2019.07.30", "title": "Експлозия окървави автобус в Белград"}
{"url": "https://www.monitor.bg:443/bg/a/view/gyrcite-platili-s-karti-14-2-mlrd-evro-za-polovin-godina-171794", "text": "За първото полугодие в Гърция с банкови карти са били извършени плащания за 14,2 млрд. евро, пише в. „Катимерини“. Сумата е с 11% повече, отколкото същия период на 2018-та, когато тя бе 12,8 млрд. евро. Експерти отчитат забавяне на темпа на нарастване на използването на пластики в южната ни съседка. Причините за това са 2. Първата е спадът в броя на плащанията, извършени от туристи, посещаващи страната Гърция, който намаля от 3,2 млрд. евро през първата половина на 2018 г. до 2,8 милиарда в периода януари-юни на 2019 г. или спад от 11,4 на сто. Гърците също вече не използват толкова често пластиките си и не вземат нови. Друг феномен е, че за миналата година на дебитните и кредитните карти се падат 20% от плащанията в сферата на потреблението на домакинствата в страната. Като достигането му се дължи основно на налагането на контрол върху капитала, въведени по време на кризата. По-голямата част от транзакциите все още идват от супермаркети, които представляват 14% от оборота на карти, бензиностанции, с 5% -6%, следвани от аптеки с 5%, мини пазари и ресторанти с 4%. Много малко се използват пластиките в сферата на фризьорството, ремонтните услуги, развлеченията или наемането на адвокати. Изданието отчита, че Гърция е през първите 6 месеца Гърция е номер едно по постерминали за плащане с карти в Европа, като броят им е достигнал 710 567.", "date": "2019.07.30", "title": "Гърците платили с карти 14,2 млрд. евро за половин година"}
{"url": "https://www.monitor.bg:443/bg/a/view/borisov-kipyr-e-vajen-tyrgovsko-ikonomicheski-partnior-171789", "text": "Кипър е важен търговско-икономически партньор на България, през последните години има стабилен ръст на двустранния стокообмен и трябва да се търсят възможности за увеличаване на търговския обмен, включително чрез съвместно излизане на трети пазари. Това е заявил премиерът Бойко Борисов по време  на срещата си с председателя на Камарата на представителите на Кипър Димитрис Силурис в МС. По време на разговора им в МС двамата дали отлична оценка на българо- кипърските отношения, които се развивали стабилно, в дух на приятелство и сътрудничество от установяването им досега. Според премиера политическият диалог между България и Кипър бил изключително полезен, защото мотивирал активната работа във всички сфери от взаимен интерес. Борисов изразил надежда, че занапред ще се разшири още повече спектъра на посещения на ресорни министри между двете държави. Премиерът изтъкнал потенциала на подписаните през последните години двустранни споразумения в областта на земеделието, туризма, енергетиката, културата, образованието и науката, корабоплаването. Борисов посочил още, че членството в ЕС също било много солидна база за развитието на партньорството между България и Кипър. По- рано през деня председателят на НС Цвета Караянчева също се срещна с Димитрис Силурис, а след това дадоха изявление пред журналисти. Тя изтъкна, че време на срещата разговаряли за сътрудничество в областта на културата, образованието и най-вече на туризма. По думите й България и Кипър могат да предлагат съвместен туристически продукт на трети страни. „С г-н Силурис коментирахме добрите политически и парламентарни отношения, които имаме през годините“, каза Караянчева след срещата. Тя припомни, че Кипър е била сред първите държави ратифицирали договора за присъединяване на България към ЕС. Караянчева посочи, че българската общност в Кипър и кипърските студенти в България са мост между двете страни. Шефката на НС заяви, че са говорели за активно парламентарно сътрудничество, което да бъде задълбочено. Според нея сред представителите в двата парламента има добри професионалисти и могат да си бъдат полезни за обмен на различни политики. На свой ред Силурис даде заявка Кипър да работи за реализацията на проектите между двете страни. Той  отдаде доброто сътрудничество на трайните отлични отношения между Кипър и България.\"Ние изпитваме голяма благодарност към страната ви и по-специално за времето след турската инвазия, когато България даде работа и хляб на хиляди кипърски граждани, изгубили къщите си. И това, което Кипър днес предоставя като възможност за трудова заетост на български граждани, е най-малката отплата, която бихме могли да дадем на България\", добави още Силурис.", "date": "2019.07.30", "title": "Борисов : Кипър е важен търговско- икономически партньор"}
{"url": "https://www.monitor.bg:443/bg/a/view/sydyt-prizna-kejti-peri-za-vinovna-za-plagiatstvo-171791", "text": "Федерален съд в Лос Анджелис постанови, че хитовото парче Dark Horse от 2013 г. на певицата Кейти Пери е изплагиатствано от християнска рап песен. Единодушното решение на съдебните заседатели идва пет години след като Маркъс Грей и двама съавтори заведоха дело, обвинявайки нежната половинка на Орландо Блум, че ритъмът и инструменталната част на половината парче Dark Horse са откраднати от Joyful Noise. Грей издава християнската песен през 2008 г. със сценичния псевдоним Флейм. По време на процеса Пери, която не присъства на произнасянето на присъдата, както и съавторите на Dark Horse свидетелстваха, че никога не са чували Joyful Noise, нито познават Маркъс Грей. В следващата наказателна фаза съдебните заседателите ще определят какво обезщетение ще получат ищците за нарушаването на авторските им права. ", "date": "2019.07.30", "title": "Съдът призна Кейти Пери за виновна за плагиатство"}
{"url": "https://www.monitor.bg:443/bg/a/view/godina-zatvor-uslovno-za-arheolog-amatior-ot-tyrgovishte-171786", "text": "На присъда от една година затвор условно с три годишен изпитателен срок се съгласи 55-годишен археолог-аматьор от Търговище Али С. Със споразумение с Окръжната прокуратура, одобрено от окръжния съд в Търговище мъжът приема да плати и 2 хиляди лева глоба, съобщи говорителят на апелативната прокуратура във Варна Илка Катрева. Али С. е осъден за държане на множество археологически обекти. Срещу мъжа Окръжната прокуратура в Търговище водеше наказателно производство за престъпление по член 278, ал. 6 от НК, извършено през периода от 1999до февруари 2019 година. При претърсване в дома на подсъдимия Али полицаи намерели и иззели 38 метални предмета и 142 бронзови, сребърни и медни монети, датирани към различни години на Римската империя, Византийската и Османската империя. Стойността на откритите движими културни ценности, които не са идентифицирани и регистрирани по съответния ред на Закона за културното наследство, е оценена на над 1300 лева. Одобреното от Търговищкия окръжен съд споразумение е със сила на присъда и не подлежи на обжалване.", "date": "2019.07.30", "title": "Година затвор условно за археолог-аматьор от Търговище"}
{"url": "https://www.monitor.bg:443/bg/a/view/nominiraha-za-treti-mandat-kmeta-na-stara-zagora-171781", "text": "Общото събрание на ГЕРБ – Стара Загора номинира за трети пореден мандат досегашния градоначалник Живко Тодоров, който от своя страна предложи в проекта за листа на местните съветници да бъдат включени шест непартийно ангажирани , но успешно представящи се в различни области мъже и жени. Сред подкрепените и от партийния форум кандидати за старейшини са дългогодишния директор на кукления театър Дарин Петков, бившият председател на тукашния Зонта-клуб и член на КС на КРИБ Ваня Михайлова, бизнесменката Мария Жекова, 31-годишният  арх. Мартин Паскалев, треньорът по културизъм и състезател Тихомир Трифонов- Брофа и университетският преподавател доц. д-р Емил Славов. „ Преди месеци имах колебания след два мандата, трябва ли да се кандидатирам за трети път. Но направих различни срещи с хора от града – членове на ГЕРБ, на други партии, с представители на бизнеса, на присъдружни организации, на неправителствения сектор. Видях хора с голяма енергия, които са готови да работят за града си. Тази енергия ме мотивира да бъда начело на битката, която ни предстои да поведем.“, заяви пред съпартийците си Живко Тодоров, който е и член на Изпълнителната комисия. Предложението за непартийни кандидатури за съветници той обоснова с думите:“ Политиката не е разправии между партии и противопоставяне. Тя трябва да работи в полза на хората, да се върши много работа в името на това да има конкретни резултати. Само резултатите  могат да оправдаят нашето място тук.“ Седмица преди общото събрание кметът изненада мнозина с изявление пред местна телевизия в което заяви, че голяма част от сегашните старейшини са „празни души“ и че не вземат активно участие в работата на комисиите и обсъжданията на важни въпроси за общината.  „Много успели хора бягат от политиката и навярно си имат своите основания, аз ще ги предложа и от решението на членовете на ГЕРБ за състава на листата зависи дали ще се кандидатирам за трети мандат. Ако го направя ще водя чиста кампания, нямам намерения да „калям града си“!“, категоричен беше  37-годишният кмет, който за втория си мандат получи подкрепата на 79 на сто от избирателите и спечели от първия тур. Живко Тодоров стартира политическата си кариера през 2009 година , когато е избран за народен представител от ГЕРБ, бил е председател на комисията по външна политика и отбрана, завършил е специалността „Европеистика“ при СУ „Св.Климент Охридски“. До 11 август ще станат известни номинациите за кметове във всички 11 общини от Старозагорска област, към момента  пет от 11-те кметски поста  са заети от представители на ГЕРБ, като трима карат втория си мандат.Освен в Стара Загора до сега е номиниран кандидатура и в Раднево, на досегашния кмет Тенко Тенев.", "date": "2019.07.30", "title": "Номинираха за трети мандат кмета на Стара Загора"}
{"url": "https://www.monitor.bg:443/bg/a/view/unikalen-katalog-predstavja-2-394-moneti-otkriti-v-stara-zagora-171782", "text": "2 394 монети, сечени в периода от VІ до І в. пр. Хр. и намерени на територията и в околностите на античния град Августа Траяна  ще могат да бъдат видяни от 300-те страници на уникалния каталог представящ нумизматичното богатство на регионалния исторически музей в Града на липите. Луксозното и с твърди корици издание е станало възможно с финансовата подкрепа /11 000 лв/ от Министерството на културата в резултат на подготвен и защитен проект от трима безусловния експерти в областта на нумизматиката: д-р Марияна Минкова от РИМ – Стара Загора, доц. Юлия Цветкова от СУ „Св. Климент Охридски“ и проф. Иля Прокопов от Югозападен университет – Благоевград. Работата по заснемането, описването и каталогизирането на находките е продължило близо 4 години, коментира Марияна Минкова, която е автор на изследването „Монетите на Августа Траяна“ отпреди няколко години и е написала въвеждащата студия. Включените в това издание находки са около 1/10 от пазените в трезорите на РИМ монети от различни периоди. Особен интерес за публиката ще представляват находките от съкровищата в землищата на  селата Трояново и Горно ново село, /552 и 399 хемидрахми/ от  Тракийски Херсонес и Парион,както и монетите на Филип І Македонски и Александър ІІІ Велики от Горно ново село и Могилово. Сред най-късните по хронологичен принцип са римските републикански монети, намерени при разкопки в селата Православ, Медово и Преславен.Цялото нумизматично богатство предстои да бъде качено в интернет страницата на старозагорския музей, за съжаление каталогът е само на английски език, а тиражът е ограничен на 300 бройки. Сред ценностите има сребърни монети с образа на Клеопатра, открити преди 59 години в землищата на селата Медово и Православ, община Братя Даскалови,те  са били предадени от откривателите им Петър Видев и Иван Аламански , които попаднали на глинените гърненца със съкровищата при разораването на гористи местности. В гърненцето, намерено в местността Мерата  край Медово е имало 58 сребърни денара, а в другото, открито в  местността Сбор свети Илия са били съхранени 151 сребърни римски и 5 варварски аналога на тасосски тетрадрахми, като всички са сечени от средата на ІІ в пр. н.е. до първите години на І в от н.е. Най-голям е броят на монетите от управлението на Октавиан Август, осиновен от Цезар и първи обявен от римския сенат за бог след смъртта му владетел. Изданието ще бъде представено в Стара Загора на 30 юли заедно с още един реализиран проект, финансиран от бюджета на МК:“Да докоснеш миналото“ – 3D макет на античния градски форум и прилежащото пространство, който е предназначен за нуждите на хора с увредено зрение.", "date": "2019.07.30", "title": "Уникален каталог представя 2 394 монети, открити в Стара Загора"}
{"url": "https://www.monitor.bg:443/bg/a/view/edin-zaginal-i-edin-ranen-na-selski-pyt-171784", "text": "Един загинал и един пострадал при катастрофа на пътя между еленските села Яковци и Гърдевци. Произшествието е станало тази сутрин около 7,30 ч. По първоначална информация са се ударили два леки автомобила. Загиналият и пострадалият са пътували в един и същи автомобил. Причините за произшествието са в процес на изясняване. Автомобилите, пътуващи по това направление се отклоняват от екипи на полицията в  град Елена по обходни маршрути.", "date": "2019.07.30", "title": "Един загинал и един  ранен на селски път"}
{"url": "https://www.monitor.bg:443/bg/a/view/maduro-predostavjal-ubejishte-na-teroristi-i-narkotyrgovci-171779", "text": "Колумбийският президент Иван Дуке обвини вчера венецуелския си колега Николас Мадуро в предоставяне на убежище на терористи и търговци на наркотици. Той заяви това при посещение в Китай. \"Той (Николас Мадуро) приемаше колумбийски терористи в продължение на много години. Това още веднъж потвърждава, че Венецуела е убежище за терористи и търговци на наркотици\", заяви Дуке, чиито думи цитира испанската агенция ЕФЕ. Колумбийският лидер отново подчерта, че на територията на Боливарската република се укриват представители на леворадикалната бунтовническа групировка \"Армия за национално освобождение\", с която Богота води борба.", "date": "2019.07.30", "title": "Мадуро предоставял убежище на терористи и наркотърговци"}
{"url": "https://www.monitor.bg:443/bg/a/view/v-indipendynt-velikobritanija-e-pred-razpad-171777", "text": "\"Великобритания е далеч по-важна от вашия твърд Брекзит, Борис Джонсън\", гласи заглавието на редакционна статия в британския в. \"Индипендънт\". Бившият премиер Дейвид Камерън веднъж отбеляза, че съюзът между Англия и Шотландия е за него далеч по-важен от въпроса за Брекзита. Джонсън също трябва да осъзнае тази истина, продължава статията, която предупреждава, че Великобритания е на път да последва съдбата на бившата Югославия, от която в крайна сметка остана само Сърбия. По същият начин Великобритания е на път да се превърне в Англия плюс Уелс - а след време, без съмнение, само Англия, предупреждава в. \"Индипендънт\". Със скоростта, с която се развиват нещата, Борис Джонсън ще трябва да се радва, ако успее да си запази Корнуел - ако изобщо заема премиерския пост по това време. Той може да се окаже последният премиер на Великобритания, която самият Джонсън обича да нарича \"най-успешния политически и икономически съюз в историята\" - и това ще е, до голяма степен, по негова вина. За опасността от разпадане на Обединеното кралство предупреждава и редакционната статия на британския в. \"Гардиън\". Джонсън не иска да бъде видян да посещава Париж, Берлин и Брюксел, молейки за нови условия за Брекзита - целта му е да накара европейците да се изпотят, дори на цената на спад на курса на лирата. Въпреки това той даде приоритет на посещението в Шотландия още в началото на мандата си - което не печели никакви политически дивиденти. В най-добрия случай срещата му с лидерката на шотландските консерватори Рут Дейвидсън може да ограничи щетите. Но склонността на новия британски премиер да приеме Брекзит без споразумение подкопа доверието към торите в Шотландия. Срещата му с шотландската първа министърка Никола Стърджън едва ли беше по-лесна. Очевидно Джонсън направи това посещение, защото не можеше да си позволи да не отиде. През 2016 г. шотландците гласуваха масово за напускане на ЕС - но малцина представители на централните власти приеха насериозно вероятното отражение на Брекзита върху Шотландия. Джонсън, също като повече поддръжници на напускането на ЕС, никога не мисли особено много за Шотландия, нито за Ирландия. Но по време на кампанията за избиране на нов премиер стана кристално ясно, че в Консервативната партия има мнозина, които не се интересуват дали Великобритания ще остане цяла, стига да напуснат ЕС. Изглежда дори Джонсън разбира сега, със закъснение, какво е заложено на карта - макар че, в типичния си стил, няма никакъв план за справяне с проблема, отбелязва в. \"Гардиън\". Изявлението на Джонсън, който определи проведения през 2014 г. референдум за отделяне на Шотландия от Великобритания като \"нещо, което се случва веднъж на едно поколение\", със сигурност звучи като отхвърляне на възможността за провеждане на нова консултация - макар и не толкова ясно, колкото я отхвърли предишната министър-председателка Тереза Мей. Въпреки това, подобно изявление \"хвърля ръкавица\" на Шотландската национална партия, която е заявявала, че Брекзитът може да оправдае провеждането на нов референдум и създава нова възможност да принуди Стърджън да обмисля каталунски сценарий. Това би било опасна възможност, както показаха нагледно събитията в Каталуния. Но Джонсън би трябвало да бъде безразсъден, за да смята, че собственият му стремеж да напусне Евросъюза няма да насърчи шотландците - както и други - да напуснат съюза на Обединеното кралство, предупреждава в. \"Гардиън\". Освен предизвикателството към ЕС, Борис Джонсън се готви и за радикален \"тръмпистки\" завой в икономиката, който вещае край на годините на икономии, отбелязва френският в. \"Монд\", припомняйки негово изявление, че \"напускането на ЕС е голяма икономическа възможност да направим неща, които от десетилетия нямахме правото да правим\". Подобен проект, който предвижда намаляване на данъците, инвестиции в транспорта, високоскоростния интернет, болници и училища, разрешаване на генномодифицираните организми и създаване на свободни икономически зони, се пропагандира от години насам от поддръжници на Брекзита, мечтаещи за \"световна Великобритания\". Притеснените от подобен проект негови противници обаче го определят като опит за създаване на \"Сингапур-на-Темза\", отбелязва в. \"Монд\".", "date": "2019.07.30", "title": "В. \"Индипендънт\": Великобритания е пред разпад"}
{"url": "https://www.monitor.bg:443/bg/a/view/kryvnoto-otmyshtenie-s-razmah-v-cherna-gora-171778", "text": "Над 40 души платиха с живота си в суровия конфликт между черногорски престъпни банди, който продължава четири години, откакто във Валенсия изчезна товар с 200 килограма кокаин, пише белградският в. \"Вечерне новости\". Пътят на дрогата бе \"осветяван\" с куршуми на членове на двата съперничещи си клана от Котор - шкалярския и кавачкия клан. Освен престъпници, във войната загинаха и членове на техните семейства, имаше и случайни жертви. \"Кръвното отмъщение в Черна гора не само че не изчезна, а придоби и размах, убиват се посред бял ден - на улицата, в къщите, автомобилите, яхтите, с куршуми, с експлозиви. Не са на сигурно място и онези в затворите. Мотивът на определени престъпни организации в Черна гора и обкръжението отдавна вече не са парите, нито преимуществото в престъпната дейност. Тази \"война\" се води за всеки убит\", казва за \"Новости\" адвокат Сърджа Лиешкович. Той добавя, че кръвното отмъщение е част от обичайното право, което има корени в Черна гора. Адвокатът посочва, че \"неефективната и корумпирана система\" дава шанс на много престъпници да подкупват и да не бъдат наказвани за кървавите си деяния, затова семействата взимат възмездието в свои ръце. Сръбски съдилища започнаха да изпращат призовки на албанци за изтърпяване на присъди затвор със заплахата, че ако не се отзоват, ще бъдат принудително отведени в затвори в Сърбия, пише белградският вестник \"Данас\", като се позовава на косовската медия Кошев. От всички албански затворници, изтърпявали присъди в затвори в Сърбия и които са осъдени за \"тероризъм\" по време на войната и непосредствено след нея, както и онези, които са върнати в Косово, сръбските съдилища искат да се върнат в сръбски затвори, за да излежат остатъка от присъдите си.", "date": "2019.07.30", "title": "Кръвното отмъщение с размах в Черна гора"}
{"url": "https://www.monitor.bg:443/bg/a/view/ochakva-se-zapochvane-na-procesa-sreshtu-mitio-ochite-171780", "text": "Днес ще стане ясно ще тръгне ли делото срещу Димитър Желязков, известен също като Митьо Очите, в Специализирания наказателен съд, след като в началото на месеца магистратите го върнаха в специализираната прокуратура. Причината - допуснати многобройни процесуални пропуски и несъответствия между обвинителния акт и заповедта за екстрадиране от Турция. Заради тях адвокатите поискаха прекратяване на делото. Димитър Желязков и още 12 души, включително и дъщеря му Станислава, са обвинени за ръководене на организирана престъпна група за изнудване, принуда, палежи и разпространение на наркотици. Ако бъде признат за виновен, несебърският бос е заплашен от 15 години затвор, глоба от 5 до 10 хиляди лева и конфискация на половината му имущество.", "date": "2019.07.30", "title": "Очаква се започване на процеса срещу Митьо Очите"}
{"url": "https://www.monitor.bg:443/bg/a/view/disni-otbeljaza-kasov-rekord-171749", "text": "Въпреки че е едва юли, компания \"Дисни\" постави нов рекорд за най-касова година за филмово студио. Това постижение гигантът постигна с приходи от 7, 67 милиарда долара в международния боксофис. С тези цифри компанията подобрява собствения си рекорд от 2016 г. Тогава \"Дисни\" реализира 7, 61 милиарда долара в международния боксофис. Най-печелившата продукция на компанията за тази година е \"Отмъстителите: Краят\". Наскоро филмът подобри рекорда на \"Аватар\" за най-касов филм на всички времена с глобални приходи в размер на 2, 7892 милиарда долара. Освен \"Отмъстителите: Краят\" още две продукции на \"Дисни\", излезли на екран през 2019 г., преминаха границата от един милиард долара в международния боксофис - \"Капитан Марвел\" и \"Аладин\". Скоро лентите на компанията с подобно постижение могат да станат пет, благодарение на успеха на \"Играта на играчките: Пътешествието\" и \"Цар Лъв\". Към момента и двете продукции са спечелили по над 900 милиона долара от продажбата на билети по света.", "date": "2019.07.30", "title": "\"Дисни\" отбеляза касов рекорд"}
{"url": "https://www.monitor.bg:443/bg/a/view/povecheto-amerikanci-sa-za-vojna-s-iran-i-severna-koreja-171783", "text": "Повече от половината американци подкрепят възможни военни действия срещу Иран и Северна Корея, показват публикувани днес резултати от социологическо проучване на телевизия \"Фокс нюз\". Според социологическите данни близо 57 процента от запитаните биха одобрили военни действия срещу Северна Корея, за да й се попречи да разработва ядрено оръжие. Около 53 процента от запитаните биха подкрепили подобни действия срещу Иран. При това около 60 процента от американците смятат, че Иран и Северна Корея са заплаха за националната сигурност на САЩ. Според допитването онези, които не смятат тези страни за заплаха, са едва 27 процента. Социологическото проучване е извършено в периода от 21 до 23 юли. В него са взели участие 1004 регистрирани гласоподаватели в цялата страна. Статистическата грешка при обработка на данните не надвишава 3 процента. Получените резултати почти не се отличават от данните на сходно социологическо проучване, извършено през 2006 г. Тогава участниците, които са смятали Иран и Северна Корея за заплаха, са били 62 процента.", "date": "2019.07.30", "title": "Повечето американци са за война с Иран и Северна Корея"}
{"url": "https://www.monitor.bg:443/bg/a/view/agrion-pravi-bezplatna-ocenka-na-imotite-171785", "text": "„Как да получа адекватна и справедлива цена за земеделската земя, която съм решил да продавам?“. „Има ли българска компания, която е доказала във времето, че е добър стопанин и партньор и се грижи за земите, които управлява?“. „Колко струват земеделските имоти, които притежавам, как мога да ги продам най-бързо, изгодно и сигурно?“. Това са най-честите теми, които вълнуват собствениците на земеделска земя, решили да продадат притежаваните от тях парцели. Отговор на всички тези въпроси дава лидерът в управлението на земеделска земя „Агрион“. Компанията предлага безплатна оценка на поземлените имоти на всички желаещи, както и безплатни правни консултации по всички въпроси, свързани със собствеността, унаследяването и продажбата. „Агрион“ гарантира справедлива цена на всички притежатели на земеделска земя, които са решили да продадат част от собствеността си. Оценката на земята, която е безплатна за собствениците, се формира чрез специално създаден алгоритъм, които отчита всички показатели, участващи във формирането на цената. „За разлика от другите компании на пазара, ние не използваме метода на осреднената оценка за дадено землище, а прилагаме индивидуален подход, към всяко запитване“, казаха от компанията. Според експертите на „Агрион“ безплатната оценка помага на собствениците на земеделски земи да добият реална представа за пазарната оценка на активите им и каква цена да очакват, ако решат да ги продадат. Така всеки, който желае да разбере пазарната стойност на земята, която притежава, може да посети някой от офисите та дружеството в страната или да пусне онлайн заявка за оценка на адрес . Предвидена е и възможност собствениците на земя директно да поискат оферта от „Агрион“ за изкупуване на земята им. Друго сериозно облекчение за притежателите на имоти е, че дружеството съдейства при събирането на необходимите документи за сделка. Това е от огромно значение за продавачите, които в повечето случаи не са наясно какви документи да подготвят и от къде да ги получат. Експертите на лидера в управлението на земеделски активи също така предлагат безплатна професионална юридическа помощ на всеки притежател на земя, който има казус със собствеността или просто иска консултация във връзка с поземлените отношения. „Щастливи сме, че все повече хора посещават офисите ни и ни гласуват доверие. Основната ни цел е да съдействаме за развитието на модерно и ефективно българско земеделие, в което дори и собствениците на малки парцели имат възможност да осребрят активите си на добра цена“, казаха от „Агрион“. Именно безплатните услугите и професионалното отношение към земеделската земя превърнаха „Агрион“ в най-предпочитаната компания при покупко- продажба на поземлени имоти. Според проучване на нагласите на притежателите на имоти, дружеството за поредна година е най-разпознаваемият бранд в агросектора и се ползва с най-голямо доверие в бранша. Анализът показва, че всеки втори притежател на ниви разпознава името „Агрион“, а сред тези, които са решили да продават имотите си, разпознаваемостта на земеделското дружество достига до рекордните 78%. От изследването става ясно още, че за над 48 хил. души, които планират да продадат имотите си в близките месеци, „Агрион“ е първият избор за купувач и партньор и биха се възползвали от офертата на лидера в управлението на земеделски активи.", "date": "2019.07.30", "title": "“Агрион“ прави безплатна оценка на имотите\t"}
{"url": "https://www.monitor.bg:443/bg/a/view/izpylnitelnijat-direktor-na-svinekompleksa-v-goljamo-vranovo-vihren-dimitrov-nojyt-e-natochen-i-po-losho-ot-tova-ne-moje-da-stane-171776", "text": "-          -          В европейската директива 2020/60/ЕО от 27 юни 2002 г. за определяне на специфични разпоредби за борба с африканската чума по свинете има един член 6, който се отнася за големи свиневъдни обекти с отделни самостоятелни производствени единици, какъвто е този в Голямо Враново. В член 5 наистина пише, че всички прасета във ферма с потвърдено наличие на африканска чума трябва да бъдат незабавно умъртвени, но следващият член казва, че при преценка може да се направи дерогация и да не се избиват всички прасета. Условието е официално назначен ветеринар да потвърди, че вирусът няма да се разпространи и че се гарантира безопасността на останалите сектори. Така че съществува вратичка и ние сме длъжни да опитаме всички възможни средства да запазим здравите животни. Затова пускаме искане до Българската агенция по безопасност на храните, а след това и до Европейската ветеринарна служба, като се позовем на този член 6 от директивата, който позволява проблемът да се реши по-елегантно. За мен е малко безотговорно автоматично да се прилага по-лесният път. Както е казал Сталин: „Няма човек – няма проблем“, и сега горе-долу е така: „Има прасета – има проблем, няма прасета – няма проблем“. Най-лесно е да се каже, че при две положителни проби за 40 000 прасета трябва да се убият всичките. Дали ще успеем или не в това, което предприемаме, не знам, но ще опитаме. Иначе не отказваме да се евтаназират контактните животни и вече сме подготвили 3000 прасета за това. -           -          Това е въпрос на тълкуване. -           -          Да, вече се е ставало в Испания и там всеки случай е бил решаван конкретно. Вирусът влиза в страната от Африка през 50-те години на миналия век. Отнело им е 10 години да се справят – възстановяват прасетата, после пак се появява зараза, това се случва два-три пъти, тъй като вирусът не е изчистен в околната среда с диви прасета и домашна популация. Такъв проблем не се решава от днес за утре, а е процес, който е дълъг и в Испания са се справили. От 1995 г. в страната няма регистриран случай на африканска чума. Аз съм говорил с шефове от датската ветеринарна служба, които казват, че ако вирусът стигне до големите свинекомплекси в Дания, ще решават на място. Испания може да послужи за пример като страна, която се е справила с африканската чума. Въпреки че няма регистриран случай от над две десетилетия, испанците имат една актуална програма от 120 страници, в която се казва къде какво да се прави. Всяка страна си има своя национална лаборатория за изследване на проби за африканска чума. У нас тя е в София, а за Европейския съюз е в Мадрид. Това означава, че опитът на Испания се цени и тази дерогация почива на техните добри практики. Мисля, че това, което ние трябва да направим като бранш, а и държавата, е да се поканят експерти от Испания, които да ни покажат как да поставим нещата на правилна основа. Защото големият проблем е, че след като унищожим всички прасета, вирусът си съществува в околната среда и при едно ново зареждате, той пак ще се появи. -           -          Кое точно ще застрашим по този начин при положение че има възможност за план Б в европейската директива? Най-страшното е, че се унищожава браншът. Пускаме официално своето искане, а каквото решат властите. Животните са здрави и могат да се спасят, не виждам някакъв проблем. -           -          Нямаме болни прасета, нито такива, които са показали признаци на заболяването. Има положителни проби в сектора за угояване, но във всички останали производствени единици пробите са отрицателни. Когато в петък се потвърдиха първите положителни резултати във фермата, за наша сметка изпратихме още същия и на следващия ден много проби от другите производствени отделения, за да сме наясно с картината. -           -          Към 7000-8000 са прасета с тегло от 30 до 100 килограма, а общо животните в свинекомплекса в Голямо Враново са 30 000. -           -          Ако беше направила необходимото, нямаше да я има тази ситуация, нямаше с вас сега да водим този разговор. Първо, трябваше да се знае като статистика колко са нерегистрираните прасета у нас. Второ, безотговорно е да се обезщетяват само стопаните с регистрирани свине. Това успя да скара хората и да ги уплаши, а трябваше да стане под контрола на държавата, както е било в Чехия, където са ликвидирани всички домашни прасета – законни и незаконни. Пропуск е на държавата, не е на хората, които са използвали вратичката. То е като в казармата – наказват те, като те хванат, ако не те хванат, не те наказват. Направиха се проформа някакви щабове, но проблемите с прасетата от задния двор и дивите свине си останаха и от всичко това сега ние сме потърпевшите. Като виждам колко бързо се случват нещата – само за една седмица се откриха положителни проби в три големи свинекомплекса в Русенско, значи няма грам контрол. -           -          Нямаше какво повече да се направи. Комплексът е със затворен цикъл, ние си произвеждаме фуража, имаме и кланица, филтърът за работниците и автомобилите е на ниво. Единственото, което не направихме, е, че не покрихме цялата свинеферма с някаква мрежа, за да няма мухи и насекоми. Сега се говори, че чумата се пренася също с комари и с мухи. Не знам, учените ще кажат това. -           -          Не е достатъчно само в община Сливо поле да няма домашни прасета, една община не решава проблема. Вирусът идва от другите. А дивите прасета са навсякъде, да не говорим, че Румъния, където чумата е в стихията си, е на един Дунав разстояние. -           -          Само от загубата на унищоженото поголовие 3-4 милиона лева. Непреките не смятам – загуба на пазари, на доверие. Хората ще са уплашени и няма да искат да работят при нас. Също, ще ни платят пазарната цена на унищожените животни. Ако заредим с нови прасета и всичко пак се повтори, трябва да търсим друго място за комплекса. Това ще са големи инвестиции, които никой няма да ни покрие. -          -          Ножът е наточен и по-лошо от това не може да стане. Въпросът сега е да намерим вариант за запазването на здравите животни. : Роден е през 1968 г. в Русе Възпитаник е на Английската гимназия „Гео Милев“ в града Завършил е Софийския университет „Св. Климент Охридски“ Израснал е в семейство на двама ветеринарни лекари Майка му д-р Миленка Димитрова е главен изпълнителен директор на свинекомплекса в Голямо Враново, който е приватизиран през 1998 г., а началото му е поставено през 1971 г.", "date": "2019.07.30", "title": "Изпълнителният директор на свинекомплекса в Голямо Враново: Ножът е наточен и по-лошо от това не може да стане"}
{"url": "https://www.monitor.bg:443/bg/a/view/ljatna-scena-ndk-se-okazva-uspeshen-eksperiment-171748", "text": "Екипът на НДК отчете като успешно тестването и разработването на пространството в парка зад Двореца за обособяване на постоянна лятна сцена на открито.  Още в началото на годината от НДК обявиха намеренията си през летните месеци юни и юли да създадат открита сцена, на която да се провеждат разнообразни събития. „Лятна сцена НДК се оказа успешен експеримент, който доказа, че публиката в София е жадна за нови и различни изживявания. Паркът зад НДК има потенциал да бъде новата културна фестивална дестинация на София – от една страна, там имаме прекрасно поддържана градска градина, имаме възможност за паркинг и не на последно място, намира се в самия център на града и лесно може да привлича както столичани, така и гости на столицата, вкл. чуждестранни туристи, които стават все повече в София през летните месеци“, споделя Борислав Велков, председател на Съвета на директорите на НДК. Според него Лятна сцена НДК е разширяване на портфолиото от културни пространства на НДК, сред които са театър „Азарян“, ДНК – пространство за съвременен танц и пърформанс, Литературен клуб и книжарница „Перото“ и кино „Люмиер Лидл“. На Лятната си сцена НДК проведе поредица от разнообразни събития – в подкрепа на социални каузи, концерти, международен фолклорен фестивал, балет под звездите, лятно кино и др. Сред тях имаше и прояви с продажба на билети, и със свободен достъп. От НДК са категорични, че Лятна сцена ще има и през следващата година, при това за цялото лято.", "date": "2019.07.30", "title": "Лятна сцена НДК се оказва успешен експеримент"}
{"url": "https://www.monitor.bg:443/bg/a/view/mvf-s-pesimistichni-prognozi-za-latinska-amerika-171772", "text": "Международният валутен фонд влоши прогнозите си за БВП, в сравнение на редица страни от Латинска Америка, сочи доклад на Алехандро Вернер шефа на отдела на световната финансова институция за Западното полукълбо. В Аржентина икономиката постепенно се възстановява след рецесията отминалата година и за 2019 г. спадът се очаква да е 1,3%. За 2020 г. прогнозите са за ръст от 1,1%, благодарение на увеличаването на селскостопанската продукция и постепенното възстановяване на покупателната способност на аржентинците. През април прогнозите на МВФ бяха за спад от 1,2% за тази и ръст от 2,2 на сто - за догодина. Доста по-голям е песимизмът относно най-голямата икономика в Латинска Америка – Бразилия. За 2019-та ръстът й ще бъде само 0,8%, вместо прогнозираните преди 3 месеца - 2,1%. За догодина се очаква не 2,5%, а с 0,1 на сто по-нисък. За да постигне тези резултати обаче, най-многолюдната южноамериканска държава ще трябва да извърши надеждна пенсионна реформа, да промени данъчната си политика и да продължи с приватизацията. Икономиката на Мексико през 2019-та ще отчете ръст от 0,9%, смятат сега от МВФ, вместо прогнозираните през април 1,6%. За догодина увеличението ще е 1,9%. Юлските сметки на Фонда като цяло за страните от Латинска Америка и Карибския басейн сочи ръст за 2019-та от само 0,6%. Априлската прогноза бе доста по-висока - 2,4%. За догодина в доклада се предвижда нарастване от 2,3%. Предвижданията са по-ниски, заради тежкото положение на Венесуела. За обхваната от тежка криза страна за 2019 г. сегашната прогноза е влошена до спад от 35%. Априлските преценки на МВФ сочеха понижение от 25 на сто.", "date": "2019.07.30", "title": "МВФ с песимистични прогнози за Латинска Америка"}
{"url": "https://www.monitor.bg:443/bg/a/view/hakeri-otmyknaha-lichnite-danni-na-106-miliona-dushi-v-sa-sht-i-kanada-171773", "text": "Личните данни на 106 милиона души в САЩ и Канада са били откраднати след хакерска атака на американска финансова компания. Информацията беше потвърдена от нейни представители, с уточнението, че хакерът извършил пробива, вече е арестуван. Данните сочат, че атаката е извършена на 19 юли. Изтекли са имена, адреси и телефонни номера на хора, кандидатствали за различни кредитни услуги. От компанията уточниха, че хакерът не е успял да достигне до номерата на кредитните им карти. Компрометирани са обаче 140 хиляди номера на социални осигуровки и около 80 хиляди номера на банкови сметки, свързани с тях. В Канада има изтичане на данни и от застрахователни полици. От компанията заявиха, че всички засегнати ще бъдат уведомени. Ще продължи и разследването на атаката.", "date": "2019.07.30", "title": "Хакери отмъкнаха личните данни на 106 милиона души в САЩ и Канада "}
{"url": "https://www.monitor.bg:443/bg/a/view/knigite-na-vlogyri-na-vyrha-na-tijn-klasaciite-171744", "text": "Според класациите на книжарници „Хеликон“ за първите шест месеца от годината, както и според наградите, присъдени с вота на читателите, начело в литературата за тийнейджъри у нас са влогърите Изабел, Стефи и Стан. Изабел Овчарова е едва на 18 години, но вече има повече от 200 000 последователи в YouTube. През април два дни отнема на дебютната й книга „Щастливей“, за да оглави класацията на книжарници „Хеликон“ за тийн литература. На тържествена церемония в Сопот Изабел получи и Националната детска Вазова награда за литература. Повече от 400 деца от града посрещнаха любимия си автор, а 12-годишната Ния Новакова, направила номинацията, каза: „Радвам се, че и възрастните хора харесват тази книга, а и че Изи е тук. Никога не съм вярвала, че ще дойде в моя град и то, за да представи книгата си... Аз обичам да прекарвам времето си с книги, защото научавам много нови думи, а Изи с примерите си говори за истински важните за нас неща“. Доц. д-р Григорий Вазов, член на комисията по избор на носителя на „Вазова награда” и потомък на Вазовия род, мотивира избора с позитивните послания, които книгата на Изабел изпраща на младите хора. Книгата „Тайните на Стефи“ е следващото заглавие в почетния Топ 3 на класацията, а нейният млад автор Стефания Петкова също е с огромна база от последователи в социалните мрежи. Стефи привлича младите хора с предизвикателствата, които им отправя, съвети за направи-си-сам проекти, лайфстайл видеа. Повдигайки важни за подрастващите теми, тя споделя собствените си интереси и преживявания. По-рано тази година Стефи отнесе друга награда, определяна от младите читатели, а именно „Бисерче вълшебно“ в категория „Нещотърсачи” при подкрепата на рекордните 905 детски гласа. Две статуетки „Бисерче вълшебно“ вече има Станислав Койчев, по-известен в YouTube средите като Стан, където го следват повече от 340 000 души. „Бисерче вълшебно 2019“ получава за втория си роман за тийнейджъри – „Измамен“, след като дебюта му – „Невидим“, бе отличен от децата през 2018 г.  ", "date": "2019.07.30", "title": "Книгите на влогъри на върха на тийн класациите"}
{"url": "https://www.monitor.bg:443/bg/a/view/dogovoryt-za-kupuvaneto-na-f-16-e-v-dyrjaven-vestnik-171774", "text": "Ратификациите на НС на договорите за покупката от САЩ на осемте изтребителя F-16, прилежащите им системи и въоръжението към тях и за бъдещото индустриално сътрудничество и обучението на пилотите и персонала за поддръжка, както и актуализацията на Бюджет 2019 заради непредвидените разходи по проекта за модернизиране на родните ВВС бяха обнародвани в Държавен вестник. С това на практика сделката бе окончателно финализирана. До излизането на броя на Държавен вестник във вторник не бе ясно дали президентът Румен Радев възнамерява да наложи вето и върху промените в бюджета, след като върна ратификациите в парламента с мотива, че трябва да се състои по-широк дебат по темата, понеже има твърде много неизвестни, а депутатите от своя страна ги парафираха повторно. Срокът, в който той можеше да препъне отново сделката изтичаше в средата на август. Въпреки че държавният глава в крайна сметка реши да подпише и двата указа-за обнародването на ратификациите и на актуализацията на бюджета, пускайки проекта за реализация, народните избраници дадоха да се разбере, че имат готовност да прекъснат лятната си ваканция при ново вето и ако се наложи да заседават извънредно, за да потвърдят решението си за отпускане на допълнителните малко над 2 млрд. лв. за новите самолети, тъй като давността на офертата на САЩ за сделката бе с дата 5 септември. Така първите 4 машини от последното супермодерно поколение на най-масовия в Света и предпочитан в НАТО изтребите Block 70 се очаква да пристигнат през 2023 година, а останалите трябва да бъдат изработени и да кацнат у нас през 2024 година. Междувременно зам.-началникът на отбраната вицеадмирал Емил Ефтимов изрази очакване след това развитие по отношение на обновяването на военния авиопарк, състоящ се досега от старите руски МиГ-ове, договорите за другите два проекта за модернизация на армията, касаещи флота на ВМС и покупката на бронирани машини за Сухопътните войски, също да бъдат подписани до края на тази година. \"Продължаваме на позитивната вълна от F-16. Имаме уверения от правителството, че инвестициите, предвидени за останалите два проекта за модернизация на въоръжените сили, ще се случат\", каза Ефтимов. Той припомни, че парите предвидени за тях няма да бъдат изхарчени тази година, но успокои, че това не е от голямо значение, тъй като и двата проекта били с гъвкави схеми на плащане. Според Ефтимов изпълнението на на тези проекти мое да стартира още от следващата година. Той увери, че се наваксва по отношение на поизостаналия проект за придобиването на нова техника за Сухопътните войски. \"Сбъдна се моята голяма мечта! След много тежки битки, днес трябва да кажа, че славната бойна авиация, не само оцеля, но ще има и славно бъдеще. И ще бъде наистина една бойна авиация, която заслужава уважение.\". Така шефът на военната комисия в НС генерал Константин Попов коментира обнародването в Държавен вестник и на ратификациите и актуализацията на бюджета за покупката от САЩ на новите изтребители F-16. \"Договорът за придобиване на най-модерният самолет F-16 Block 70 е инвестиция в нашата сигурност. С този акт показахме, че сме отговорни към модернизацията на армията, защитата на нашата държава, гарантирането на нашата национална сигурност и опазване на свободата ни. И затова премиера Бойко Борисов, правителството и всички екипи от военни и цивилни експерти, заслужават адмирации, че намериха смелост, че не пожалиха усилия да стигнем до тук. Също така поздравявам всички военнослужещи, които са и летци, и инженерно-техническия състав, и всички ангажирани. Те ще работят с тази техника, ще останат във Въоръжените сили, ще бъдат мотивирани да бъдат военнослужещи. България ще остане на пистата – там, където винаги е била, имала е свои Въоръжени сили, свои самолети. Благодаря на всички за победата“, заяви той. По думите му оттук нататък следва трудното. „Трябва да се прецизират много добре ресурсите, които имаме, начинът, по който ще бъдат обучавани летци и инженерно-технически състав, ще бъде изградена инфраструктура. Оттук нататък работата в МО наистина става изключително важна\", посочи Попов, който присъства заедно с вицеадмирал Емил Ефтимов на тържественото връчване на дипломите на завършващите випуск 2019 във Военната академия \"Г. С. Раковски\". И изрази увереност, че силовото ведомство ще може да разчита на помощта, съдействието и разбирането както на правителството, така и на парламента. По думите му е важно да се създадат структури, които директно, щатно да се занимават с този процес, който бил изключително мащабен-като финансова отговорност и като работа, но и изключително значим за сигурността на страната. Попов също така не пропусна да отбележи, че е важно да се продължи работата и по останалите модернизационни проекти за армията.", "date": "2019.07.30", "title": "Сделката за F-16 финализирана (ОБНОВЕНА)"}
{"url": "https://www.monitor.bg:443/bg/a/view/policijata-zalovi-cisterna-s-akcizen-antikor-171771", "text": "Полицаи от Благоевград и Кюстендил, съсвместно със служители от Агенция „Митници“ извършиха проверка в петролна база в Разлог с отнет лиценз в момент, когато автоцистерна напуска района на базата. От водача–39-годишен гръцки гражданин, са изискани и са предоставени придружаващи товара документи, като от прегледа им става ясно, че цистерната превозва около 30 000 литра течно вещество – „антикор“.  В рамките на продължилата проверка в различни стационарни цистерни е установено наличието на смес от няколко течни съставки, която чрез инсталация, находяща се в базата, е натоварена на проверената автоцистерна. Шофьорът и още две лица, установени на място, са задържани в полицейския арест за срок до 24 часа. Работата по случая продължава под наблюдението на Районна прокуратура - Разлог. Операцията по противодействие на производството, съхранението, търговията и разпространението на акцизни стоки е проведена от служители на сектор „Противодействие на икономическата престъпност“ в ОДМВР-Благоевград, колегите им от ОДМВР-Кюстендил и служители на Агенция „Митници.", "date": "2019.07.30", "title": "Полицията залови цистерна с акцизен антикор"}
{"url": "https://www.monitor.bg:443/bg/a/view/sobstvenikyt-na-tad-grup-ne-se-e-pribral-v-bylgarija-171775", "text": "Шефът на \"ТАД Груп\", фирмата за киберсигурност, посочен за подбудител на хакерската атака срещу системата на НАП, Иван Тодоров е кацнал тази сутрин около 9 ч на софийското летище, съобщи Би Ти Ви. Той е задържан според източници на медията. Тодоров е третият обвинен по случая, след търговския директор на фирмата Георги Янков и сочения за изпълнител на атаката Кристиян Бойков. Двамата са на свобода с парична гаранция от 20 хиляди лева. Тодоров беше обявен за издирване с европейска заповед за арест.  ", "date": "2019.07.30", "title": "Собственикът на \"Тад груп\" се прибра в България и е задържан"}
{"url": "https://www.monitor.bg:443/bg/a/view/hristo-monov-mladejite-ot-bivshite-socstrani-sa-po-zavisimi-ot-mrejata-171763", "text": "У нас е практика да се пускат клипове с издевателства над учители, казва в интервю за \"Монитор\" психологът - Първо искам да изразя съболезнования на семейството. Светла му памет на момчето. Казвам го не от любезност и куртоазия, а като човек, който е преживял загубата на дете. Повече от 100 години психологията определя тази възраст, която аз предпочитам да наричам юношество, като най-рисковата. Още повече че се промени коренно социалната ситуация, в която растат съвременните юноши. Неслучайно ги наричам дигитални деца. Те живеят от раждането си повече в дигиталния, отколкото в реалния свят. Причината е, че виртуалното пространство им дава още по-големи възможности за себедоказване, граничещо понякога дори с безразсъдство. Подрастващите познават малко този реален свят и опасностите, които той крие. За тях едно ефектно селфи носи по-голямо удовлетворение и повишава много повече социалния им статус, отколкото реалните постижения в училище, в спорта или в изкуствата. Не е нормално обаче ние, възрастните, да не предприемаме някакви ефективни мерки, за да ограничим точно тези опасности, които заплашват живота на нашите деца. Сега сигурно местната управа ще обезопаси мястото на трагичния инцидент, както и други критични точки. Имам предвид най-вече обекти на железопътната инфраструктура, където имаше такива случаи и деца загубиха живота си. Въпросът е защо трябва да чакаме и да вземаме мерки в това отношение впоследствие. - Съгласен съм. Но когато си част от дигитална ера, имаш друга нагласа. Понякога това е детско увлечение, каприз, който може да отмине. Докато за дигиталните деца това пространство е по-важно от реалния свят. Те не правят разлика между двете. В момента съм на почивка на морето и наблюдавам юношите, които влизат дори в морето с телефоните си. По наблюденията ми хората от бившия Източен блок сме по-зависими в това отношение. Ако наблюдавате германски или особено скандинавски деца, ще видите, че те имат други навици за ползване на тези устройства. - Виждам разликата. Просто децата от Западна Европа се обучават по различен начин в училище. При нас е практика да се пускат в социалните мрежи клипове с издевателства над учители или пък как играят танци в час. Това означава, че ние сме позволили на учениците да се държат по този начин. Не говоря за това, че най-редовно студенти записват лекции на свои преподаватели и ги пускат в мрежата, като обезценяват един високоинтелектуален труд. Едно от нещата, които можем да направим, е да приведем образователната ни система като метод на обучение, като правила към западния модел. Ние правим все по-трудна материята, която усвояват нашите деца. Не ги учим на най-елементарни умения да ползват безопасно тези малки, но много мощни устройства за владеене на целия свят. - Не бих казал, че запълваме някаква празнина. Не сме създали още механизми просто да контролираме една реалност. - Тук трябва да разграничим нещата при младежите от възрастните. За юношите дигиталното е реалният свят. Те живеят в него пълноценно и там се чувстват добре. За тях това е начинът не само да изявяват себе си в този момент от живота си, но и да проектират бъдещето си, да изграждат взаимоотношения. Ако някой компенсира някаква липса, това са възрастните. Но това е друг въпрос. Аз много пъти съм изтъквал, че ако една девойка от „Обеля“ не влиза 30 минути в интернет, с нищо не е застрашено глобалното развитие на човечеството. През това време, вместо да тегли бърз кредит, за да си купи последен модел телефон, може да инвестира тези пари в нещо друго, за да се развива като личност. Другата насока, в която трябва да работим, за да предпазим децата си, е да разберем, че тяхната сигурност е много по-важна, отколкото да изтекат ЕГН-тата на някои хора. Какво по-важно за националната сигурност от живота и здравето на децата ни. Също така местната власт трябва да предприеме мерки по обезопасяването на подобни опасни обекти като този, на който загина 17-годишното момче в Приморско. - 17-годишното момче може да е без придружител, но пък инцидентът е станал след 22 часа. Но не ми се иска да обвиняваме някого точно сега. Що се отнася за 10-годишното дете, съм съгласен, че трябва да има контрол, защото това е разписано ясно и в закона. Тук не трябва да има никакви компромиси. Нужни са строги санкции. - Всичко зависи от самия родител. Много е лесно да кажеш, че искаш да изградиш детето си като самостоятелна личност и на 10 години да го пуснеш само в големия град. Не мисля, че това е добър подход. Това отново е вид наша защита заради неспособността ни да бъдем добри родители. Няма нищо лошо в това периодично детето ви да звънне, за да каже къде е и с кого е, да ви потърси като съветник. Има моменти, в които трябва да се научим да му отказваме някои неща. Няма да станете по-добър родител, ако позволявате всичко. Децата трябва да знаят задълженията си, характерни за всяка възраст, и ако не спазват някои правила, да са наясно, че ще им се забрани нещо друго. Така самите те ще бъдат по-успешни родители в бъдеще. Правилата трябва да се спазват. Колкото по-бързо осъзнаем това, толкова по-безопасно ще живеем. - Не бих казал. Случаите на интернет зависимост са рядко срещани. За децата ни, както казах, това е естествена среда на развитие. По-скоро може да се превърне в такова за някои възрастни, които се опитват да компенсират неудачите си. Ако обаче видите някои притеснителни симптоми при децата, трябва да се търси специализирана помощ. Друг е въпросът доколко има подготвени специалисти. Вече може да видите деца в количка с телефон в ръце. Мисля си, че ние, родителите, не сме загубили инстинкта си и когато видим нещо нередно, според мен можем да предложим алтернатива на детето си. Сега обществото се концентрира върху случая със 17-годишното момче, но скоро може да го забравим. Дано този път да си вземем поука. Роден е през 1958 г. Завършил е психология в СУ „Св. Климент Охридски” Специализирал е в Института по психология към Руската академия на педагогическите науки Член е на редица професионални организации - Дружеството на психолозите в България, Българската асоциация по приложна психология, Световната асоциация по фамилна терапия, Постоянен комитет по психология на кризите и бедствията към Европейската федерация на психологическите асоциации Председател е на комисията по въпросите на децата, младежта и спорта в 42-рото НС", "date": "2019.07.30", "title": "Христо Монов: Младежите от бившите соцстрани са по-зависими от мрежата"}
{"url": "https://www.monitor.bg:443/bg/a/view/slynce-i-kratki-stihijni-buri-belejat-vtornika-171770", "text": "През страната ще премине студен атмосферен фронт. Главно над Западна и Централна България ще се развива мощна купесто-дъждовна облачност и на много места ще има краткотрайни, временно интензивни валежи и гръмотевични бури. Очакват се градушки. Над Източна България - през нощта ще бъде предимно ясно, а утре - ще преобладава слънчево време, след пладне с временни увеличения на облачността, но само на отделни места там ще превали и прегърми. Вятърът ще се ориентира от северозапад, в Източна България - от североизток и с него ще прониква хладен въздух. Температурите ще се понижат, но все още в Горнотракийската низина и в крайните югозападни райони ще е горещо. Преобладаващите максимални температури ще бъдат в широк интервал от 26-27 градуса в Северозападна България и по високите полета до 34-36 градуса на места в Югоизточна България. Над Черноморието ще преобладава слънчево време, след обяд с временни увеличения на облачността, но вероятността за валежи е много малка. Вятърът ще се ориентира от североизток и след обяд ще е до умерен. Максимални температури на въздуха: 28-30 градуса. Температурата на морската вода е 26-27 градуса. Вълнението на морето ще бъде 2-3 бала. Над планините ще се развива мощна купесто-дъждовна облачност и на много места ще има краткотрайни, временно интензивни валежи и гръмотевични бури. Вятърът ще се ориентира от запад-северозапад, най-късно по билата и ще бъде предимно умерен, по върховете временно и силен. Максимална температура на височина 1200 метра около 21 градуса, на 2000 метра - около 14 градуса.", "date": "2019.07.30", "title": "Слънце и кратки стихийни бури бележат вторника"}
