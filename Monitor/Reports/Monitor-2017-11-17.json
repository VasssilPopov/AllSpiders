{"url": "http://www.monitor.bg/a/view/76456-%D0%A1%D1%8A%D1%81%D1%82%D0%B0%D0%B2%D0%B8%D0%BB%D0%B8-%D0%B0%D0%BA%D1%82-%D0%BD%D0%B0-%D1%88%D0%BE%D1%84%D1%8C%D0%BE%D1%80%D0%B0-%D0%BD%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B8%D1%80%D0%B0%D0%BB%D0%B8%D1%8F-%D0%BA%D1%80%D0%B0%D0%B9-%D0%9C%D0%B8%D0%BA%D1%80%D0%B5-%D0%B0%D0%B2%D1%82%D0%BE%D0%B1%D1%83%D1%81/", "text": "\n                    Преди месец на шофьора на катастрофиралия автобус край село Микре е бил съставен акт за претоварване, тъй като е превозвал двама човека повече, съобщиха от транспортното министерство.Към момента инспекторите на ИААА все още нямат достъп до автобуса, за да установят редовността на тахошайбата, пътните листове, застраховките и други.В хода на проверката е установено, че фирмата превозвач на автобуса не е подала заявка за случаен превоз, от което е последвал акт и финансова глоба в размер на 200 лв. По-рано днес ресорният министър Ивайло Московски разпореди незабавна проверка, по повод възникналия днес пътен инцидент между автобус и камион. Проверени са и двете фирми - собственици на катастрофиралите камион и автобус. Те притежават всички необходими лицензи и разрешителни за извършване на обществен и товарен превоз. Фирмата собственик на камиона е „Камаджиев-Милк“ ЕООД, а на автобуса -„ВИ-ЕМ“ ЕООД. На „ВИ-ЕМ ЕООД“ е правена комплексна проверка в края на 2016 г., от която не са констатирани нарушения.Водачите на камиона и на  автобуса са притежавали всички необходими документи за упражняваната от тях професия - професионална компетентност и квалификации, психотест, стаж и др., показва проверката.По отношение на фирмата собственик на камиона, „Камаджиев-Милк“ ЕООД, не са констатирани нарушения.\n\n\n                    ", "date": "2017.11.17", "title": "Шофьорът на катастрофиралия край Микре автобус имал акт "}
{"url": "http://www.monitor.bg/a/view/14221-%D0%A0%D1%83%D1%81%D0%B5%D0%BD%D1%81%D0%BA%D0%B8%D1%82%D0%B5-%D0%BD%D0%B5%D0%BE%D0%BD%D0%B0%D1%82%D0%BE%D0%BB%D0%BE%D0%B7%D0%B8-%D1%81%D0%BF%D0%B0%D1%81%D0%B8%D1%85%D0%B0-%D0%B1%D0%B5%D0%B1%D0%B5-%D1%81-%D1%82%D0%B5%D0%B3%D0%BB%D0%BE-490-%D0%B3%D1%80%D0%B0%D0%BC%D0%B0/", "text": "\n                    Русенските неонатолози спасиха новородено с тегло 490 грама. Детето успя да преживее и засега е добре, съобщи началникът на отделението по неонатология в УМБАЛ – Русе д-р Лиляна Ташкова. Бебето се е появило на бял свят тази година и след като е стабилизирано, е транспортирано до София, където продължават грижите за него.По повод днешния Световен ден на недоносените деца д-р Ташкова съобщи тревожна статистика. Всяко десето новородено в Русе е недоносено, каквито са данните и в страната. През последните три години в русенската болница проплакват по около 1600 бебета годишно, като от тях 160 са недоносени. 30 от децата са с много ниско тегло – под 1500 или под 1000 грама. Причините за това са медицински или социално-икономически, но най-честите са заболявания на майката и усложнения на бременноста, поясни д-р Ташкова.Русенската неонатология е с над 50-годишна история, има трето ниво на компетентност и е един от най-големите междуобластни центрове в Североизточна България. Тук се полагат грижи за новородени и от Разград, Тутракан, Исперих, Кубрат, Бяла. Отделението е едно от малкото в страната, което разполага с модерен апарат за диагностика на ретинопатия при новородени. В него работят шестима лекари и 26 медицински сестри. Като проблем д-р Ташкова посочи недостигът на специалисти. Това е минималният брой лекари, който може да работи в такова отделение, нужни са ни още кадри, каза д-р Ташкова.\n\n\n                    ", "date": "2017.11.17", "title": "Спасиха бебе с тегло 490 грама в Русе "}
{"url": "http://www.monitor.bg/a/view/53846-%D0%A3%D0%BD%D0%B8%D0%BA%D0%B0%D0%BB%D0%BD%D0%B0%D1%82%D0%B0-%D0%98%D0%B7%D1%82%D0%BE%D1%87%D0%BD%D0%B0-%D0%BC%D0%BE%D0%B3%D0%B8%D0%BB%D0%B0-%D0%BA%D1%80%D0%B0%D0%B9-%D0%9A%D0%B0%D1%80%D0%B0%D0%BD%D0%BE%D0%B2%D0%BE-%D0%B2%D0%B5%D1%87%D0%B5-%D0%B5-%D0%B4%D1%8A%D1%80%D0%B6%D0%B0%D0%B2%D0%BD%D0%B0/", "text": "\n                    Уникалната Източна могила край новозагорското село Караново, където беше открит гроб на тракийски аристократ и поставените край него ценности, вече са публична държавна собственост. Това съобщи сливенският областен управител Чавдар  Божурски. Документът е изпратен на Министерството на културата и екипът на министър Боил Банов вече може да предприеме действия за ремонт на защитното покритие, което е в окаяно състояние и създава заплаха за артефактите.Могилата беше разкопана през 2008 г. от екипа на археолога д-р Веселин Игнатов след серия иманярски набези и опити да бъдат окрадени безценни артефакти.При проучването на могилата д-р Игнатов попадна на зидовете на сводестата гробница, сред които се оказаха в добре запазен вид щитове, копия, мечове и ризница, различни съдове от глина, бронз и стъкло, златна монета, няколко сребърни монети и златни пръстени. Една от най-ценните находки, е четирикола колесница и скелет на куче, за което се предполага, че е ловното куче на аристократа. В близост до могилата бяха открити скелетите на два коня, които вероятно са изнесени от иманярите при техните набези, считайки ги за безполезни.Със средства, дарени от банка, беше направена реставрация на гробницата и защитно покритие, което обаче през годините пострада от метеорологичните условия и се нуждае от ремонт, който не може да започне поради неустановената собственост на могилата. Междувременно е бил направен ремонт на покривната конструкция със средства от бюджета на МК, уточни д-р Игнатов, но за цялостно овладяване на ситуацията е необходимо сформирането на екип, който да изготви проекта. Липсвало обаче яснота кой ще финансира тази дейност. Източната могила е сред най-интересните през последните години обекти, дори влезе в световна класация, но туристическите групи са затруднени поради липсата на постоянен гид, което е от правомощията на музея в Нова Загора.„На този етап няма да правим постъпки за прехвърлянето на могилата на общината за стопанисване, просто нямаме пари.“, лаконично заяви кметът Николай Грозев, който научи от журналистите за издадения акт за публична държавна собственост.\n                    ", "date": "2017.11.17", "title": "Уникалната Източна могила край Караново вече е държавна    "}
{"url": "http://www.monitor.bg/a/view/79898-25-%D0%B4%D0%B5%D1%86%D0%B0-%D1%81%D0%B0-%D1%83%D0%B1%D0%B8%D1%82%D0%B8-%D0%B0-11%D0%BE%D1%82%D0%B2%D0%BB%D0%B5%D1%87%D0%B5%D0%BD%D0%B8-%D0%B2-%D1%81%D1%82%D1%80%D0%B0%D0%BD%D0%B0%D1%82%D0%B0/", "text": "Правят 4 нови „сини стаи“ за разпит на пострадали хлапета\n                    \n25 деца са били умишлено убити в страната през първите 9 месеца на тази година. За същия период 11 деца са били отвлечени. Това съобщи Малена Филипова, прокурор във Върховната касационна прокуратура на конференция. Един от последните случаи е от края на август тази година, когато 11-годишно момиче беше заклано в асансьор в Бургас заради спор какво наргиле да пушат с момче, с което се запознали преди две седмици в социалните мрежи. По-късно беше задържан и 15-годишният й приятел, заподозрян за зверството.\n„Непълнолетните лица, пострадали от престъпления, са 2302 за 2016-а, а за деветмесечието на 2017-а - 1811. Малолетните за 2016-а 1696, за 2017-а – деветмесечеието - 1221“, заяви тя. Най-често децата ставали жертва на насилие в интернет – на изнудване и тормоз, не били редки обаче и случаите на изнасилвания и сексуален тормоз от по-възрастни. На форума беше отчетено, че в момента в България има 21 от т. нар. сини стаи за разпити на деца, пострадали или свидетели на престъпления. Догодина ще бъдат открити още 4 такива помещения.20 000 деца на възраст между 8 и 17 години, които са прекрачили закона, пък се превъзпитават от държавата с различни мерки. Някои са настанявани в специализирани заведения, други са задължавани да участват в различни курсове, трети са принуждавани да се извинят на пострадалото лице, показа проверка на „Монитор“. Има и такива обаче, които се озовават зад решетките за убийство или опит за убийство. Техният брой е най-малък – около 10 са непълнолетните, отишли зад решетките заради отнет живот. Те всъщност са пращани в затвора едва когато навършат пълнолетие, без значение, че престъплението е извършено, когато са били под 18 години.Най-много деца са водени на отчет в детските педагогически стаи към МВР за престъпления, различни от убийства. Те са малко над 9 хил., като най-много от тях са в Северозападна България, където и е най-бедното население – около 1267. Отличник по брой деца престъпници е Смолян. Там са регистрирали едва 90 хлапета. С всички водени на отчет подрастващи от Детска педагогическа стая се занимават специалисти, които правят опити да ги превъзпитат. Това включва най вече разговори със специалисти, които се провеждат почти ежеседмично.\nДруги близо 5 хил. деца, с които работи МВР, за да ги вкара в правия път, са извършители на по-тежки престъпления. Разчетът показва, че най-често става въпрос за кражби и разпространение на дрога. Заловените непълнолетни дилъри само за година са 407, като от тях близо 80 са момичета. Крадците, установени от МВР, пък са цели 3020. И то само за година. Най-много посегателства от непълнолетни е имало от магазини и големи търговски вериги. Според статистиката това са 1000 деца, които са крали дрехи и хранителни продукти. 706 пък са разбивали чужди домове и са си тръгвали със злато, пари и техника.\n                    ", "date": "2017.11.17", "title": "25 деца умишлено убити, 11-отвлечени в страната "}
{"url": "http://www.monitor.bg/a/view/73223-%D0%94%D0%BE-%D0%BA%D1%80%D0%B0%D1%8F-%D0%BD%D0%B0-%D0%BC%D0%B0%D1%80%D1%82-%D0%B2%D0%BB%D0%B0%D1%81%D1%82%D1%82%D0%B0-%D1%81-%D0%B4%D0%B5%D0%BC%D0%BE%D0%B3%D1%80%D0%B0%D1%84%D1%81%D0%BA%D0%B0-%D0%BF%D1%80%D0%BE%D0%B3%D0%BD%D0%BE%D0%B7%D0%B0-%D0%B4%D0%BE-2040-%D0%B3/", "text": "\n                    До края на март кабинетът трябва да направи и да внесе в Народното събрание прогноза за демографското развитие на страната до 2040 година. Това решиха депутатите след близо два часа дискусия и изслушване на вицепремиера Валери Симеонов относно политиката на властта за демографската криза. Наред с това до 30 ноември Министерски съвет трябва да внесе в парламента отчета за 2016-а за изпълнението на самата демографска стратегия. До края на януари пък правителството трябва да внесе и отчет кои мерки са изпълнени от програмата на управление на кабинета в частта с демографията.\n\nДепутатите отхвърлиха предложенията на опозицията кабинетът да внесе анализ за актуалните демографски показатели и причините за тяхното влошаване, за което настояваха от БСП. ДПС пък поискаха до края на година МС да изработи краткорсочни мерки по стратегията за решаването на демографската криза.\n\nПо време на дебатите от опозицията разкритикуваха управляващата коалиция за липсата на реални стъпки и политики. Лидерът на ДПС Мустафа Карадайъ пък отново поиска оставката на Валери Симеонов. „Осъден за ксенофобия и езика на омразата отговаря за демографията. Ярък цинизъм“, заяви той.\n\n\n \n                    ", "date": "2017.11.17", "title": "До края на март властта с демографска прогноза до 2040 г. "}
{"url": "http://www.monitor.bg/a/view/259-13-%D0%BE%D0%B1%D1%89%D0%B5%D1%81%D1%82%D0%B2%D0%B5%D0%BD%D0%B8-%D1%87%D0%B5%D1%88%D0%BC%D0%B8-%D1%81-%D0%BD%D0%B5%D0%B3%D0%BE%D0%B4%D0%BD%D0%B0-%D0%B2%D0%BE%D0%B4%D0%B0/", "text": "\n                    13 обществени чешми във Варненско са с негодна за пиене вода, като при 5 във Варна и още 8 в региона има отклонения в показателя колититър. Това показват изследванията на Регионалната здравна инспекция, извършени през втората половина на октомври.\n\nВъв Варна отклонения по този микробиологичен показател са установени при водата от чешмата на ул. „Под игото“, в жк „Владиславово“ до блок 5, „Света Марина“ в местността „Кочмар“ в кв.“Възраждане“ и още 2 чешми в близост до града. Останалите проблемни местни водоизточници са „Острата чешма“ в Суворово, чешмата в центъра на с. Просечен, до казана в с. Баново, „Паметника“ в с. Николаевка, „Горчивата чешма“ в с. Ветрино, „Чучурките“ в Белослав, „Горната чешма“ в с. Млада гвардия и „Чакъровата чешма“ в с. Ягнило.\n\nИздадени са предписания до кметовете на съответните общини за поставяне на трайна маркировка, че водата от тези обществени чешми е негодна за пиене, увериха от РЗИ-Варна. Изследванията са показали също и повишени количества на нитрати в централния водопровод на село Левски. В тази връзка кметът на община Суворово е уведомен за предприемане на мерки за информиране на населението и на общопрактикуващите лекари, че водата не се препоръчва за пиене и приготвяне на храна от уязвими групи на населението - бременни, кърмачки, кърмачета, хора със заболявания на храносмилателната система и на панкреаса.  \n\n \n                    ", "date": "2017.11.17", "title": "13 обществени чешми с негодна вода"}
{"url": "http://www.monitor.bg/a/view/49786-%D0%90%D0%9F%D0%98-%D0%BF%D1%80%D0%B8%D0%B7%D0%BE%D0%B2%D0%B0%D0%B2%D0%B0-%D1%88%D0%BE%D1%84%D1%8C%D0%BE%D1%80%D0%B8%D1%82%D0%B5-%D0%B4%D0%B0-%D1%81%D0%BB%D0%BE%D0%B6%D0%B0%D1%82-%D0%B7%D0%B8%D0%BC%D0%BD%D0%B8-%D0%B3%D1%83%D0%BC%D0%B8/", "text": "\n                    Агенция \"Пътна инфраструктура\" (АПИ) призовава всички шофьори да заменят летните гуми със зимни. От пътната агенция припомнят, че предстои понижение на температурите през следващите дни, а на много места в началото на новата седмица се очаква дъждът да премине в сняг.Шофьорите на тежкотоварни превозни средства и на леки автомобили е необходимо да тръгват на път само с подходящи гуми, да карат със съобразена скорост и повишено внимание, спазвайки дистанция и указанията на „Пътна полиция“.Блокирането на движението от автомобили, които не са подготвени за зимни условия, затруднява работата на снегопочистващата техника и възпрепятства пътуването на всички останали шофьори.27-те областни пътни управления и снегопочистващите фирми работят на 24-часов режим и са в готовност за поддържане на републиканската пътна мрежа при снеговалеж, припомнят от АПИ.В съобщението си агенцията припомня още, че всички граждани и транспортни фирми могат да получават информация за актуалната пътна обстановка от безплатното мобилно приложение ,   и по всяко време от денонощието на тел. 0700 130 20 в агенцията. \n\n\n                    ", "date": "2017.11.17", "title": "АПИ: Сложете зимни гуми"}
{"url": "http://www.monitor.bg/a/view/21582-%D0%91%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%BE%D0%BB%D0%B8%D0%B3%D0%B0%D1%80%D1%85%D0%B8%D1%8F-%D0%9D%D0%B0%D1%87%D0%B0%D0%BB%D0%BE%D1%82%D0%BE-%D0%A3%D0%B2%D0%BE%D0%B4-%D0%BD%D0%B0-%D0%BA%D0%BD%D0%B8%D0%B3%D0%B0%D1%82%D0%B0-%D0%9A%D0%B0%D0%BF%D0%B8%D1%82%D0%B0%D0%BB%D0%B8%D1%81%D1%82%D0%B8%D1%82%D0%B5-%D0%BD%D0%B0-%D0%94%D0%A1/", "text": "\n                     Комунистическата Държавна сигурност още е жива. Тя оплете България и я задуши в смъртоносната си хватка. Превърна я в пленена държава. Създаде новата олигархия като не само раздаваше куфарчетата с червените пари, но и цели предприятия в ключови сектори на икономиката. Инсталира в икономиката и политиката деца и внуци на червената номенклатура и агентурния си апарат. Агентите й днес се държат безпардонно и си позволяват да ни учат на морал.Всъщност на 10 ноември 1989 г. поддръжниците на Горбачов в БКП, обединени около Андрей Луканов и Петър Младенов, извършиха дворцов преврат, с който отстраниха от власт диктатора Тодор Живков, управлявал България от 1956 г. насам. Впоследствие разбрахме, че червената номенклатура просто е искала да замени политическата власт на БКП с икономическа. В тази трансформация особена роля беше отредена на офицерите и секретните сътрудници на бившите тоталитарни тайни служби комунистическата ДС и комунистическото Разузнавателното управление към Генералния щаб на Българската народна армия – РУМНО, които само на книга бяха разформировани.„Който контролира миналото, контролира бъдещето; който контролира настоящето, контролира миналото“, казва Джорд Оруел в знаменития си роман „1984“.Това е ключът за тайните на комунистическата Държавна сигурност, за червените пари и за секретната операция за прочистването на досиетата, стартирала две седмици преди тогавашният вътрешен министър ген. Атанас Семерджиев – впоследствие и вицепрезидент, да подпише прословутата докладна записка рег. №ІV-68 от 25 януари 1990 г.Твърденията, че комунистическите тайни служби са работили за държавата и нейната сигурност, с малки изключения се оказаха един голям балон. Митът рухна, след като от разсекретените документи от Комисията по досиетата изскочи истината, че комунистическата ДС е била очите и ушите на партията и нищо повече. Тоталитарни служби на бившия режим обаче дирижираха задкулисно прехода в България, който премина под знака на зависимостите от досиетата, с чиято „помощ” и тайна сила бяха създадени марионетките в политиката и най вече олигарсите, които превърнаха България в пленена държава.Най-големият ренесанс комунистическите Държавна сигурност и РУМНО изживяха по времето на обявилия се за пръв демократ и борец срещу ченгетата Иван Костов. Може би причината се корени във факта, че духовните бащи на Драгалевския лаборант бяха от ДС и РУМНО, а кариерата му е свързана с две лаборатории на БКП. По време на своя премиерски мандат от 1997 до 2001 г. Костов беше обграден от ченгетата.Рекордът обаче беше в митниците. Там от 63-ма сътрудници на репресивните служби на комунистическия режим 27 бяха издигнати на ръководни позиции по време на кабинета „Костов“. Броят им е в пъти повече в сравнение с назначенията на сътрудници на ДС в митниците при останалите правителства – кабинетът „Станишев” е назначил 5-има души, правителството на Сакскобургготски – 6-има, на Виденов – 6-има. От правителствата на Андрей Луканов, Димитър Попов, Филип Димитров, Любен Беров и Жан Виденов това на Костов е с най-голям абсолютен брой предложени и назначени дипломати със зависимости към репресивните служби на комунистическа България - от 190 дипломати със зависимости 70 са пратени на мисии от кабинета на Костов. С други думи това правителство лансира три пъти повече секретни сътрудници и щатни служители на ДС и РУМНО, отколкото по времето на Виденов.Костов създаде задругата на олигарсите, като им раздаде златни активи. Босът на „Капитал” Иво Прокопиев взе монополиста за добив на каолинова суровина и кварцов пясък за строителството – „Каолин”, единственото в бранша предприятие на Балканите. После стана горд собственик и на най-големия винзавод - „Дамяница”. Само че има една малка подробност - родителите му са дългогодишни служители на ДС - баща му е кадрови офицер на Пето управление на Държавна сигурност (УБО), майка му е волнонаемен служител в същото управление, а после преминава на работа в комунистическото МВР. Дали тези щедри дарове от Костов не се реверанс заради принадлежността на родителите му, още повече че баща му е бил до дясното рамо на Тодор Живков? Видният му партньор във фабриката за фалшиви новини, собственик на жълто-кафявата медийна бухалка „Клуб Z” и фармацевтичен бос Огнян Донев също не прави изключение. Баща му е с три клетви към ДС. Три пъти е активиран като секретен сътрудник на Първо главно управление. Навремето е шпионирал Австрия, и по-специално нейното правителство, бил е най-ценният агент на ПГУ в северната част на Федерална република Германия.Инженерните политически проекти на Драгалевския лаборант качиха на гребена на вълната видни наследници на кървавочервени родове. Както например провалилия се правосъден министър и грантаджия Христо Иванов, чийто дядо Недялко Бойкикев според документи, предадени от архива на ЦК на БПК в Държавния архив, е бил член на БКП, на Германската комунистическа партия, ръководител на нелегалните куриери и преводач в съветското търговско представителство в Берлин през 20-те години на миналия век. Последното е било щаб на съветската резидентура в Германия.Сред ченгетата, които Иван Костов лично е издигнал, е бившият посланик Илиян Василев. Агент Сашо на ПГУ, който е имал доверителни отношения и с РУМНО, днес е виден рупор на Българския Мадоф Цветан Василев, укриващ се в Белград заради грабежа на КТБ. От досието на Сашо става ясно, че той е приел вербовката заради силна идеологическа мотивация. С други думи верен е на марксизма-ленинизма. Компания в защитата на банкера беглец му прави и собственикът на „Фрогнюз“ Огнян Стефанов – бивш политически офицер и съдържател на явочна квартира, агент на Второ главно управление на ДС. В хора на агентите трябва да причислим и финансиста Кольо Парамов – резидент на ДС, управление \"Гранични войски\", разузнавателен отдел - Четвърти граничен отряд. Парамов напоследък адвокатства на Цветан Василев, като застъпва защитни тези по адрес на Специализирания наказателен съд, където предстои да се гледа делото срещу Българския Мадоф. Според Парамов Цветан Василев като професионалист е уникален и е банкирал така, както банкират всички у нас, но понеже бил по-добър, е ликвидиран. Другият гласовит агент в хора на защитниците на банкера беглец е рекордьорът по обявяване на принадлежност към ДС – с цели осем решения – Вера Ахундова, съпредседател на НПО “Ние, гражданите“. Тя се е подвизавала като агент Ана Хранова на Шесто управление на ДС и деен участник в митинги на “протестърите“.Така заради хора като Костов декомунизацията в България остана светло предизборно обещание, лустрацията отиде в кошчето на историята, а връзките с ДС, РУМНО и произходът от червената номенклатура изстреляха деца и внуци на ключови позиции в икономиката. Някои от тях дори открито се пробват да завладеят и политиката. А за аспирациите си към властта винаги могат да ползват чадъра на бившите тоталитарни служби.\n\n\n                    ", "date": "2017.11.17", "title": "Българската олигархия: Началото (Увод на книгата \"Капиталистите на ДС\")"}
{"url": "http://www.monitor.bg/a/view/79780-75-%D0%BE%D1%82-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%B8%D1%81%D0%BA%D0%B0%D1%82-%D0%B2%D1%8A%D0%B2%D0%B5%D0%B6%D0%B4%D0%B0%D0%BD%D0%B5%D1%82%D0%BE-%D0%BD%D0%B0-%D0%B4%D0%BE%D0%B1%D1%80%D0%BE%D0%B2%D0%BE%D0%BB%D0%B5%D0%BD-%D1%81%D1%82%D0%B0%D0%BD%D0%B4%D0%B0%D1%80%D1%82-%D0%91%D0%B5%D0%B7-%D0%93%D0%9C%D0%9E/", "text": "Браншови нормативи за качество има само за лютеницата, млечните продукти и олиото\n                    75% от българите искат въвеждането на доброволен за бизнеса стандарт „Без ГМО“, сочи национално представително проучване за нагласите на гражданите към етикетирането на ГМО. Процентът на българите, които желаят стандартът да гарантира, че и животинските продукти са произведени без употреба на ГМО във фуражите е още по-висок - 78.4%.В Германия доброволният стандарт е уреден със закон, в Австрия и Франция - с наредби. Във ФРГ 4000 продукта носят знак „Без ГМО“, коетоПри провежданият официален контрол от БАБХ отчитат, че за периода от 2012 г. до 2016 г. 4% от изследваните за съдържание на ГМО храни съдържат такова под 0.9 % (за 2014 г. и 2015 г. те са около 10%). Съгласно българското и европейското право за тях не съществува задължение за етикетиране за съдържание на ГМО. За същия период в 50% от тестваните фуражи се открива съдържание на ГМО над 0.9% (средно съдържание около 5% за продукт), а при 4% от тестовете се открива съдържание на ГМО под 0.9%.Законодателство на ЕС не позволява въвеждане на по-строги правила за задължително етикетиране (например за храни и фуражи, съдържащи ГМО и под 0.9%, както и на храни, произведени от животни, хранени с ГМО фуражи). За това един от основните варианти за по-информиран избор на потребителите се явява доброволното етикетиране на продукти, които гарантирано са произведени, без употребата на ГМО по цялата верига, смятат организаторите на допитването.От Българска агенция за безопасност на храните (БАБХ) обясниха за „Монитор“, че доброволни стандарти за качество на храните у нас има само за лютеницата, млечните продукти и слънчогледовото олио. Те не са регулирани с наредби, акоито следят също и за спазването им. Подобен стандарт е нашумелият преди няколко години, но малко използваният вече „Стара планина“ за месните продукти. Деветте стандарта „Стара планина“ се предвиждаше да важат за 20 месни продукта. Допускат се само съставки с консервиращо действие. Съдържанието на солта се разрешаваше да е до 2% за каймата, кебапчетата, кюфтетата, суровата наденица и карначетата. До 2,2% бе лимитът й за варените и варено-пушените малотрайни колбаси, както и не повече от 3,5% в трайните от свинско и говеждо месо. Разрешените добавки са регулатори на киселинността - захари, соли и витамин С или общо 10 от т. нар. Е-та. Заради липсата на консерванти трайността им бе само до 5 дни, което не се прие добре от производителите, принудени да пускат малки партиди. Търсенето пък, след първоначалната еуфория сред потребителите, силно намаля заради много високите цени на продуктите.От Българския институт по стандартизация (БИС) потвърдиха, че браншовите стандарти за храните не са разработвани при тях, а от организациите на производителите и те си ги управляват и поддържат и издават марки на производителите. „В противен случай те щяха да бъдат БДС“, каза за „Монитор“ Ирена Дабижева изпълнителен директор на института. „Има много БДС за храни, но те са много стари иили почти половин век. На практика са актуализирани само БДС за млечните продукти и масово се използват. В момента се актуализират няколко стандарта за зеленчукови консерви, но още не са издадени.\n\n\n                    ", "date": "2017.11.17", "title": "75% от българите искат въвеждането на доброволен стандарт „Без ГМО“"}
{"url": "http://www.monitor.bg/a/view/88659-%D0%9A%D0%B0%D1%82%D0%B0%D1%81%D1%82%D1%80%D0%BE%D1%84%D0%B8%D1%82%D0%B5-%D0%B2-%D1%81%D1%82%D0%BE%D0%BB%D0%B8%D1%86%D0%B0%D1%82%D0%B0-%D1%81%D0%BA%D0%BE%D1%87%D0%B8%D1%85%D0%B0-%D0%B4%D0%B2%D0%BE%D0%B9%D0%BD%D0%BE-%D0%B7%D0%B0-%D0%BD%D0%BE%D1%89/", "text": "Пътна полиция в София глобява по 200 на ден за превишена скорост\n                    Катастрофите в София скочиха повече от два пъти само за нощ. Причината са дъждът и мокрите настилки в столицата. Само за ден пътните полицаи са регистрирали 160 инцидента. Това е станало от сряда до четвъртък рано сутринта. За същото време два дни по-рано инцидентите са били едва 69. За щастие при нито една от катастрофите няма загинал. Тежко ранените са общо 7 за двата дни. Те попадат и в графата „тежки инциденти“, които са съответно 3 и 4 за двата дни.„Повечето шофьори не осъзнават, че когато завали дъжд спирачния им път става по-дълъг и продължават да карат както са си карали през лятото. Това се дължи единствено на неопитността“, обясниха за „Монитор“ от „Пътна полиция“. От там са категорични, че повечето катастрофи са станали не заради отнето предимство, а заради трудност при спирането на прави участъци.„Най-абсурдното е, че посетихме много места, на които водачите са се ударили един в друг преди светофара. Това означава, че единият спира, а другият се нанизва отзад в него.Не се спазва никаква дистанция, няма никакви умения и никакво разбиране. Да не говорим за съобразяване с пътната обстановка и скоростта, с която се кара“, казаха още от Пътна полиция. От там вече са разпоредили повече постове на униформени по натоварените булеварди, които да следят за спазването на правилата.„Когато водачите видят патрулен автомобил, те инстинктивно започват да карат по-внимателно. Ние не искаме да ги дебнем, за да ги глобим, а да предотвратим инцидентите“, обясниха от столичния КАТ. Въпреки това на ден поне по 150-200 водачи са заснемани да се движат с превишена скорост.От Пътна полиция предупреждават, че от сряда вече още по-стриктно ще следят за износените гуми, тъй като от 15 ноември е задължително всички автомобили да бъдат с гуми, предназначени за зимни условия или такива, които имат поне 4 мм дълбочина на грайфера. Най-тежкото наказание, което може да сполети шофьорите, е колата им да бъде спряна от движение, както и да платят солена глоба от 50 до 200 лева.Според обобщените данни на отдел „Пътна полиция“ 16 820 са констатираните нарушения за периода от 6 до 12 ноември на територията на цялата страна. Издадени са 9446 фиша и са съставени общо 5266 акта. Броят на заловените шофьори без книжка е 409. Засечени са 212 пияни водачи.\n\n\n                    ", "date": "2017.11.17", "title": "Катастрофите в столицата  скочиха двойно за нощ"}
{"url": "http://www.monitor.bg/a/view/10355-%D0%9D%D0%B5%D1%82%D0%B8%D0%BF%D0%B8%D1%87%D0%BD%D0%B8%D1%82%D0%B5-%D1%81%D0%BF%D0%B5%D1%86%D0%B8%D0%B0%D0%BB%D0%BD%D0%BE%D1%81%D1%82%D0%B8-%D1%81%D0%B5-%D0%BF%D1%80%D0%B5%D0%B2%D1%80%D1%8A%D1%89%D0%B0%D1%82-%D0%B2-%D0%BF%D0%B0%D1%80%D0%B0%D0%B7%D0%B8%D1%82%D0%BD%D0%B8/", "text": "Всеки пети студент в ТУ-София отпада преди да е завършил  * Обсъждаме съвместно обучението между университетите \n                    - Ставаше въпрос за въвеждане на мораториум върху разкриването на нови образователни звена като филиали, колежи, както и за нови специалности, които са неспецифични и неприсъщи за конкретно учебно заведение. Мотивът е ясен - нароиха се много структури на фона на една доста малка България и това породи появата на т.нар. нелоялна конкуренция между университетите. Това се отнася за случаи, при които например един инженерен ВУЗ разкрива обучение в областта на икономиката. Когато се разкрива колеж, трябва да се направи анализ на това дали в дадения регион има наличието на достатъчно кадри както от съответните професионални направления, както и структури, които биха могли да извършват обучението.Например има известни звена на даден университет в Бургас, където се извършва прием на документи за дистанционно обучение в съвсем отдалечен университет. Категорично мога да кажа, че професионалното направление „Администрация и управление” е нетипично за Техническия университет (ТУ) в София. Заявявам го съвсем отговорно. Там има две специалности – едната е „Публична администрация“, а другата - „Стопанско управление“, която обаче е насочена към допълнително обучение за инженери и специалисти, които могат да придобият познания по управление на производство на предприятия, съответно фирми и т.н.Очаква се през следващата учебна година специалността „Публична администрация“ да бъде закрита.- Въпросът не е в броя на университетите. Тук проблемът отново опира до нетипичните специалности в дадени висши училища. Ако неспецифичното обучение се премахне, броят на университетите няма никакво значение. По света има различни модели. В някои държави броят на университетите на глава от население е по-голям от този в България. Висшите училища трябва да се развиват в сферата, в която са най-силни, да не се разхвърлят в нетипични специалности, които се превръщат в паразитни, и да осигуряват качествено обучение на студентите. С ректорите обсъдихме и идеята за съвместни обучения на университетите по дадени специалности. Мога да ви дам съвсем конкретен пример. Нашият университет има обучение по химия при специалностите, свързани с машинно инженерство и електроинженерство. Химията е нетипична за нашия университет, но ние сме длъжни, за да извършваме обучение в областта в тези специалности, да поддържаме съответно щатен персонал и лаборатории на високо ниво, защото от това зависи качеството на обучението. И в същото време на няколко метра от ТУ- София се намира Химикотехнологичният и металургичен университет с изключително добри лаборатории и преподаватели. Едно такова съвместно обучение по дадени специалности би било изключително полезно и за двата университета и най вече за студентите.Равносметката е, че се приближихме до миналогодишния прием. Успяхме да запълним местата в държавна поръчка средно 97%, т.е. останали са 3% незаети места.Интересът към инженерните специалности е различен от страна на бизнеса и от страна на кандидат-студентите. От страна на бизнеса той непрекъснато се засилва и ни призовават да им осигурим кадри. А всъщност хората са малко. За разлика от бизнеса инженерната професия е недооценена от кандидат-студентите с изключение на няколко специалности. Има няколко причини затова. Едната е намаляването изобщо на кандидат-студентите в България поради демографски причини, заминаването в чужбина от страна на завършващите училище, както и многото деца, които не успяват да завършват средно образование. Нещо повече - има едно изместване в посока на хуманитарни и икономически специалности. Инженерната професия е доста трудна, да не говорим в инженерното обучение. И няма достатъчен афинитет. Това, разбира се, не важи за всички професии, изключение правят тези в областта на комуникациите и компютрите. Там интересът е доста голям.Отпадането е още в първи курс. Това се дължи преди всичко на недооценяването на тежестта на инженерното обучение. Някои от децата просто не са за този вид обучение, други не са попаднали в точната специалност, трети решават, че някои други дейности в живота са им по-важни.- Организираме лекции по математика, а минали години - и по физика. Те са достъпни са всички студенти, но се посещават само от тези, които имат чувство за необходимост от допълнителни познания по математика. Тези допълнителни лекции са сравнително ограничено количество, доколкото си спомням – около 16 часа на семестър. Малко е, но все пак това е едно допълнение към основата от средното образование. Трябва да се грижим едновременно и за средното, и за висшето образование. Изключително силно подкрепям действията на нашето министерство към подобряване училищното образование, защото корените на висшето са именно там. Надявам се скоро училището наистина да предлага по-качествено обучение и тези наши допълнителни лекции да отпаднат.\n\n\n                    ", "date": "2017.11.17", "title": "Нетипичните специалности се превръщат в паразитни "}
{"url": "http://www.monitor.bg/a/view/62093-%D0%91%D0%B5%D0%B7%D1%80%D0%B5%D0%B7%D1%83%D0%BB%D1%82%D0%B0%D1%82%D0%BD%D0%B0-%D0%BD%D0%BE%D1%89-%D0%B7%D0%B0-%D1%80%D0%B0%D0%B6%D0%B4%D0%B0%D0%BD%D0%B5%D1%82%D0%BE-%D0%BD%D0%B0-%D0%BA%D0%BE%D0%B0%D0%BB%D0%B8%D1%86%D0%B8%D1%8F-%D0%AF%D0%BC%D0%B0%D0%B9%D0%BA%D0%B0-%D0%B2-%D0%93%D0%B5%D1%80%D0%BC%D0%B0%D0%BD%D0%B8%D1%8F/", "text": "\n                    След нощни преговори и чак до сутринта (до 4.15 ч) сондажите за формиране на коалиционно правителство в Германия могат да продължат и до събота, 18 ноември. Вторият кръг от преговори ще започне днес по обяд. Основните различия касаят мигрантската политика, както и реализацията на проекта \"Северен поток 2\", като \"Зелените\" са твърдо против. Има противоречия и относно еврозоната - свободните демократи като цяло не искат Франция да има прекалено водеща роля в реформата на валутния съюз на ЕС, но са склонни на отстъпки.\n\nЛидерът на Християнсоциалния съюз (ХСС) Хорст Зеехофер също призна сериозните проблеми, които съпътстват междупартийните сондажи за съставяне на новото федерално правителство на Германия. „Ще направим всичко по силите си, за да разберем дали е възможно формиране на стабилно правителство“, увери лидерът на ХСС след изтичане на крайния срок за предварителните преговори между партиите от потенциалната „ямайска“ коалиция (Съюза (ХДС/ХСС), Свободната демократическа партия (СвДП) и „Зелени“).\n                    ", "date": "2017.11.17", "title": "Безрезултатна нощ за раждането на коалиция „Ямайка” в Германия"}
{"url": "http://www.monitor.bg/a/view/9570-%D0%97%D0%B2%D0%B5%D0%B7%D0%B4%D0%B0-%D0%BE%D1%82-%D0%A5%D0%B0%D0%B2%D0%B0%D0%B9-50-%D1%83%D1%87%D0%B8-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8/", "text": "\n                    Актьорът Даниел Дей Ким, който редовият зрител познава като полицай Чин Хо Кели от кримката „Хавай 5-0“, се е заел с тежкото начинание да научи езика ни. 49-годишната звезда учи поне по една българска дума на ден. За обогатяване на лингвистичните си умения той загатна в профила си във Фейсбук. „Кого наричаш hobo ( б. а. - от англ. клошар ) ? Всъщност hobo означава ново на български език. Урок на деня“, написа към свой кадър пред родна закусвалня той. Мъжът, който бе и главен двигател в каста на „Изгубени“, не пропусна да се наслади и на нощния живот у нас. Ким бе гост на юбилея на известен бранд на часовници и бижута в столичен клуб.Пребиваването на актьора у нас е във връзка със снимания у нас „Хелбой“. Той и екипът ще работят по продукцията в България в продължение на няколко месеца. Режисьор на проекта е Нийл Маршал, а сюжетът ще гравитира около опитите на адовото изчадие, съживено от нацистите по време на Втората световна война, да предотврати поредния апокалипсис. В главната роля ще видим Дейвид Харбър („Странни неща“), който ще се изправи в смъртоносна битка с кървавата кралица, изиграна от Мила Йовович. Сред останалите звезди, които акостираха у нас за филма, са Иън Макшейн („Джон Уик“, „Търсачът“, „Американски богове“), Пенелопе Мичъл („Дневниците на вампира“) и др.\n                    ", "date": "2017.11.17", "title": "Звезда от „Хавай 5-0“ учи български"}
{"url": "http://www.monitor.bg/a/view/24906-%D0%A1%D1%8A%D0%BF%D1%80%D1%83%D0%B3%D1%8A%D1%82-%D0%BD%D0%B0-%D0%95%D0%BD%D0%B4%D0%B6%D0%B8-%D0%9A%D0%B0%D1%81%D0%B0%D0%B1%D0%B8%D0%B5-%D1%80%D0%B0%D0%B7%D0%BF%D0%B8%D1%82%D0%B2%D0%B0-%D0%91%D0%B8%D0%BB-%D0%93%D0%B5%D0%B9%D1%82%D1%81/", "text": "\n                    Съпругът на диетоложката Енджи Касабие – Рабих Ел Зейн, счита свое интервю с Бил Гейтс като едно от най-големите си постижения. Носителят на титлата „Мистър Ливан 2014“ успял да си спечели минути време с основателя на Microsoft по време на негова визита в Доха. „Беше дошъл в Катар да подписва договор за благотворителна дейност. Посещението му в Доха беше един час. Подготвих се и изчаках да свърши срещата. На излизане от нея, той мина покрай мен и аз започнах с въпросите. Гордея се, че успях да го спечеля и той остана и разговаря с мен цели 7 минути“, разказа пред Нова тв той. Освен като модел, той се е изявявал и като водещ в „Ал Джазира“ и продуцент на филми.Рабих Ел Зейн доби популярност у нас около кацането на нежната си половинка Енджи в любовното гнездо на „ВИП Брадър“. Красавицата, в чийто списък с клиенти влизат звезди като Силвестър Сталоун и Арнолд Шварценегер, и моделът си казаха заветното „да“ миналия септември. Идилията на младото семейство се разклати след загубата на бебетата им по време на шестия месец от бременността. Лекарска грешка довела до трагедията, в която се наложило да извадят момиченцата, за да спасят живота на чаровната блондинка.   \n\n\n                    ", "date": "2017.11.17", "title": "Съпругът на Енджи Касабие разпитва Бил Гейтс"}
{"url": "http://www.monitor.bg/a/view/48522-%D0%93%D1%80%D0%B8%D0%B3%D0%BE%D1%80-%D0%94%D0%B8%D0%BC%D0%B8%D1%82%D1%80%D0%BE%D0%B2-%D0%B0%D1%82%D0%B0%D0%BA%D1%83%D0%B2%D0%B0-%D0%B2%D1%8A%D1%80%D1%85%D0%B0-%D0%BD%D0%B0-atp-finals/", "text": "Футбол и UFC са останалите основни акценти в уикенд програмата\n                    Mtel Sport 1 продължава да следи на живо стъпките на Григор Димитров към върха на Nitto ATP Finals в Лондон. Най-добрият български тенисист излиза днес от 22.00 часа срещу испанеца Пабло Кареньо Буста в последен мач от групата, а утре по същото време ще се изправи в полуфинален сблъсък срещу американеца Джак Сок.Въпреки че вече си осигури първото място в група „Пийт Сампрас”, първата ни ракета ще преследва задължителен успех в днешния двубой – това е едно от необходимите условия, за да завърши сезона като номер 3 в света. Останалите две са Доминик Тийм да не триумфира в Лондон и Григор Димитров да се наложи и над Джак Сок в събота. Мачът срещу американеца е и ключът към мечтания за българина финал, който ще се играе в неделя от 20.00 часа и отново ще бъде излъчен на живо по Mtel Sport 1.Освен тенис емоциите, спортните канали на Мтел ще следят на живо най-интересното от футболните първенства на Холандия и Русия и ще излъчат поредната гала вечер на UFC.Четири са срещите от руската Премиер лига през уикенда, като Mtel Sport 1 ще предава СКА Хабаровск - ЦСКА Москва в събота от 11.00 часа и Анжи - Локомотив Москва в неделя от 13.00. Останалите две срещи ще вървят по Mtel Sport 2 – в събота от 15.30ще премерят сили ФК \"Краснодар\" и \"Спартак\" (Москва), а в неделя \"Зенит\" посреща \"Тосно\" от 18.00 часа.Два са мачовете, които феновете на холандския футбол, ще могат да проследят в директно предаване, като те ще се излъчат в ефира на Mtel Sport 1. В събота от 19.30 часа ще се изиграе двубоят \"Фейенорд\" – \"Венло\", а в неделя от 15.30 часа, този между \"Цволе\" и ПСВ \"Айндховен\".Поредната порция схватки от UFC ще бъде излъчена на живо от 5:00 часа в неделната сутрин по Mtel Sport 2. В най-интересната битка от основната карта на събитието един срещу друг ще се изправят бразилецът Фабрисио Вердум и полякът Марчин Тибура. Вердум замести Марк Хънт, който бе изтеглен от участие в двубоя, заради противоречия с UFC.\n\n\n                    ", "date": "2017.11.17", "title": "Григор Димитров атакува върха на ATP Finals"}
{"url": "http://www.monitor.bg/a/view/33808-%D0%A4%D0%B8%D1%88-%D0%B7%D0%B0-450-%D1%81%D0%BF%D0%B5%D1%87%D0%B5%D0%BB%D0%B8-21-165-%D0%BB%D0%B5%D0%B2%D0%B0-%D0%BE%D1%82-%D0%A2%D0%BE%D1%82%D0%BE-%D0%94%D0%B6%D0%BE%D0%BA%D0%B5%D1%80/", "text": "\n                    Играта \"Тото Джокер\" донесе най-голямата печалба в тираж №91 на БСТ. Цели 21 165,60 лева ще прибере късметлия, улучил единствената тройка за 20 638,20 лв. и 9 двойки по 58,60 лв. Той е играл с 1 комбинация за \"5 от 35\" и 20 за \"джокера\" (6 числа пълно комбиниране) за 4,50 лв.\n\nВ \"5 от 35\" в I теглене паднаха 3 петици по 7656,20 лв. Едната от тях беше уцелена заедно с 30 четворки по 62,40 лв., от което се събраха 9528,20 лева. Играчът е заложил на система Д15 за 15,50 лв. Друга от тези петици падна заедно с 4 четворки и 12 тройки по 3 лв. (общо 7941,80 лева) със система №3 в 1 зона, 3 зони обикновено попълване и 4 позиции за \"Тото джокер\" във фиш за 17,30 лв.\n\nВ \"6 от 49\" топпечалбата е доста скромна - 3290,50 лв. Тя е от една петица за 3175,50 лв., 1 четворки за 102,40 и 2 тройки по 6,50 лв. Уцелени са със система 24 (14 числа в 1 област) за 4,25 лв. Джакпотът в тази игра порасна с нови 57 151,98 лв. и достигна 2 206 191,44 лв., а се очаква към него да се прибавят още към 70 000 лв. до утрешния тираж №92. В \"6 от 42\" сумата достигна 333 987,82 лв. с последните 15 450,66, а към тях ще се прибавят към 20 000 до неделя. В \"5/50 - 1/12 Зодиак\" си стоят непроменящите се 3 млн. лева джакпот, а в \"Рожден ден\" - 10 723,64 лв.\n\n \n\nТото печалби\n\nТираж №91\n\n \n\n\"6 от 49\": Числа - (15, 39, 40, 43, 47, 48); 6 - няма, 5 - 6 по 3175,10 лв., 4 - по 102,40 лв., 3 - по 6,50 лв.; ДЖАКПОТ: 2 206 191,41 лв.\n\n \n\n\"6 от 42\": Числа - (19, 23, 25, 28, 30, 35); 6 - няма, 5 - 3 по 3004,20 лв., 4 - по 40,10 лв., 3 - по 2,80 лв.; ДЖАКПОТ: 333 987,82 лв.\n\n \n\n\"5 от 35\": I теглене - (3, 10, 11, 13, 18); 5 - 3 по 7656,20 лв., 4 - по 62,40 лв., 3 - по 3,00 лв.; II теглене - (5, 13, 16, 19, 23); 5 - няма, 4 - по 71,00 лв., 3 - по 3,60 лв.\n\n \n\n\"5/50 - 1/12 Зодиак\": Числа - (7, 16, 35, 39, 46); Зодия 5 - Лъв; 5+1 - няма, 5 - няма, 4+1 - няма, 4 - 2 по 500,00 лв., 3+1 - 11 по 100,00 лв., 3 - 133 по 10,00 лв., 2+1 - по 5,00 лв., 1+1 - по 1,50 лв., 2 - по 1,00 лв., 0+1 - по 1,00 лв.; ДЖАКПОТ: 3 000 000,00 лв.\n\n \n\nТото Джокер: Позиции - (1, 3, 9); Цифри - (6, 0, 9); 3 - 1 от 20 638,20 лв., 2 - 352 по 58,60 лв.; ДЖАКПОТ: 0,00 лв.\n\n \n\n\"Рожден ден\": Година - 05, месец - 10, дата - 01, ден - 5; I група - няма, II - няма, III - няма, IV - 1 от 245,60 лв., V - 5 по 49,10 лв., VI - 15 по 13,10 лв., VII - 6 по 40,90 лв., VIII - 19 по 10,30 лв., IX - 51 по 5,80 лв., X - 72 по 4,80 лв., XI - 107 по 3,70 лв., XII - по 1,90 лв., XIII - по 21,0 лв., XIV - по 1,20 лв., XV - по 1,10 лв.; ДЖАКПОТ: 10 723,64 лв.\n                    ", "date": "2017.11.17", "title": "Фиш за 4,50 спечели 21 165 лева от \"Тото Джокер\""}
{"url": "http://www.monitor.bg/a/view/43626-%D0%94%D0%B8%D0%BC%D0%B8%D1%82%D1%80%D0%BE%D0%B2-%D1%84%D0%B0%D0%B2%D0%BE%D1%80%D0%B8%D1%82-%D0%B2-%D0%B7%D0%B0%D0%BB%D0%BE%D0%B7%D0%B8%D1%82%D0%B5-%D1%81%D1%80%D0%B5%D1%89%D1%83-%D0%A1%D0%BE%D0%BA/", "text": "Американецът води с 3-1 победи в мачовете помежду им\n                    Григор Димитров е фаворит на букмейкърите за победата за съботния полуфинален мач срещу Джак Сок на последния АГР турнир в Лондон. Двамата играят от 22 часа. Ставката за най-добрия ни тенисист е 1.57, а за първата ракета на САЩ - 2.37. Сред другите интересни цифри са за успех на Димитров в 2 сета - 2.20, а за 2:1 сета - 4.33. Чиста победа на американеца е оценена с коефициент 3.75, а с 2:1 - 5.50.\n\nГригор Димитров се класира за полуфинала след две победи - над Доминик Тийм и Давид Гофен. Така независимо от резултата му в последния мач от група \"Пийт Сампрас\" срещу Пабло Кареньо Буста, той зае първото място в групата, защото е надиграл съперниците си за него. Гофен е втори след 6:4, 6:1 с Тийм и ще излезе срещу Роже Федерер, №1 в група \"Борис Бекер\".\n\nДжак Сок пък стигна до второто място в своята група, след като би първо Марин Чилич с 5:7, 6:2, 7:6(4), а после и Саша Зверев с 6:4, 1:6, 6:4. Единствената му загуба беше от Федерер с 4:6, 6:7(4).\n\nАмериканецът беше един от изненадващо стигналите на финалите на АТР в Лондон и зае последното място в осмицата след като взе титлата на турнира \"Мастърс\" в Париж. После обаче показа, че не е случайно попаднал там. Двамата с Григор Димитров са играли 4 пъти, като Сок води с 3-1 победи. Гришо го би само в Стокхолм 2014 г., а последният успех на Сок е този сезон в Индиън Уелс.\n\nДжак Сок се изказа с респект за Димитров, но и не скри намерението си да победи, ако му се удаде. „Григор играе невероятно, както всички виждате, каза той. - Спечели комфортно последния си мач. Играе фантастично. Играли сме много пъти и се познаваме добре. Никога обаче не знаеш какво може да се случи.\"\n                    ", "date": "2017.11.17", "title": "Димитров фаворит в залозите срещу Сок"}
{"url": "http://www.monitor.bg/a/view/57580-%D0%90%D0%BD%D0%B4%D1%80%D0%B5%D0%B0-%D1%81-%D0%BF%D1%80%D0%B8%D0%B7-%D0%B7%D0%B0-%D0%9D%D0%B0%D0%B9%D0%B4%D0%BE%D0%B1%D1%8A%D1%80-%D0%B0%D1%80%D1%82%D0%B8%D1%81%D1%82-%D0%BD%D0%B0-%D0%BA%D0%BE%D0%BD%D0%BA%D1%83%D1%80%D1%81-%D0%B2-%D0%93%D0%B5%D1%80%D0%BC%D0%B0%D0%BD%D0%B8%D1%8F/", "text": "\n                    Попфолк фурията Андреа спечели отличието „Най-добър артист“ в международния музикален конкурс Daf Bama Music Awards. Нежната половинка на боксьора Кубрат Пулев-Кобрата ще получи наградата на тържествена церемония в Германия. Събитието ще се проведе тази вечер на стадиона „Барклейкард Арена“ в Хамбург. С видеото към песента Vitamin, което от премиерата си насам се върти в над 50 страни, тя ще се бори и за приз за най-добър клип. В категорията се състезават още седем изпълнители, сред които Луис Фонси и Деди Янки, които превърнаха захаросаното парче Despacito в тотален хит. Музикалните награди се провеждат от 2008 г. Претендентите са доказани певци от държави в Европа, Азия и Африка и мерят талант в 4 основни категории – Специални награди за цялостен принос в музикалната индустрия, награди Най-добри (албум, видео, певец и т. н.), както и Регионални и Континентални отличия.     \n\n\n                    ", "date": "2017.11.17", "title": "Андреа с приз за „Най-добър артист“ на конкурс в Германия"}
{"url": "http://www.monitor.bg/a/view/52641-%D0%A2%D0%BE%D0%BC%D0%B0-%D0%BA%D0%B0%D0%B7%D0%B0-%D0%B4%D0%B0-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%BE%D0%BC%D0%B0%D0%BA%D0%B5%D0%B4%D0%BE%D0%BD%D1%81%D0%BA%D0%B0%D1%82%D0%B0-%D0%B4%D1%80%D1%83%D0%B6%D0%B1%D0%B0/", "text": "\n                    Рок певецът Тома Здравков се завърна на сцената след едногодишна пауза с проект в подкрепа на българо-македонската дружба. Победителят от Music Idol, заедно с партньора си Данислав Илиев и музикантите Евгени Желязков (китара), Спартак Боянов (перкусии) и Станислав Петров (пиано), реализираха видеото към Say Yeah (“Кажи да“). То се котира и като Епизод 1: Охрид, където е сниман клипът. „Дни след като Дани ми се обади, за да ми разкаже за проекта, много бързо се организирахме, за да създадем това видео. Нашето приятелство започна, когато аз и групата ми бяхме подарък за 31-ия му рожден ден. Това е първата стъпка от много по-голям проект, който ще продължи с едно туристическо видео, създадено от македонски екип.“, разказа Тома. „В този проект и ние допринасяме за българо-македонската дружба. Екипът от Македония се състои от истински професионалисти и аз съм благодарен за съвместната ни работа“, допълни Дани. На премиерата на музикалния клип редом до изпълнителят на „Сам на света“ бяха съпругата му Виктория и 11-месечната им дъщеричка Алиса.\n\n \n\n \n\n \n                    ", "date": "2017.11.17", "title": "Тома каза „да“ на българо-македонската дружба"}
{"url": "http://www.monitor.bg/a/view/72945-%D0%9F%D1%80%D0%B5%D1%82%D0%B5%D0%BD%D0%B4%D0%B5%D0%BD%D1%82%D0%BA%D0%B0-%D0%B7%D0%B0-%D0%9C%D0%B8%D1%81-%D0%9F%D0%BB%D0%B5%D0%B9%D0%BC%D0%B5%D0%B9%D1%82-%D1%81%D0%BA%D0%BE%D1%87%D0%B8-%D0%B2-%D1%83%D1%81%D0%BC%D0%B8%D1%80%D0%B8%D1%82%D0%B5%D0%BB%D0%BD%D0%B0-%D1%80%D0%BE%D0%BA%D0%BB%D1%8F/", "text": "\n                    Претендентка за титлата „Мис Плеймейт 2017“ грабна главна роля в театралната постановка „Не казвай на никой“. Чаровната Ана-Мария Чернева, която редовият зрител помни от риалити сериала „София – ден и нощ“, е една от шестте дами, които ще разкрият истината за женското начало в спектакъл по пиесата „Усмирителни рокли“. Постановката ще се играе в театър „Сълза и Смях\" на 27 ноември, като не се препоръчва за лица ненавършили 16 години. Сценографията е дело на Оля Афиногенова, а за хореографията отговаря Яница Атанасова.Междувременно Ана-Мария бори стереотипа, че красивата глава не се слави с бърз ум, в компанията на още 12 момичета. В тазгодишното издание на „Мис Плеймейт“ участничките на възраст между 18 и 30 години ще демонстрират личност, а не тела. Целта на организаторите е да възродят култа към естествената красота, затова и повече от половината претендентки, които ще се разходят по котешката пътечка, нямат корекции по бюста си. Гласуването се извършва онлайн на сайта playboy. bg до 29 ноември, а победителката ще бъде окичена с почетната лента през декември.  \n\n\n                    ", "date": "2017.11.17", "title": "Претендентка за Мис Плеймейт скочи в усмирителна рокля"}
{"url": "http://www.monitor.bg/a/view/8222-%D0%98%D0%B2%D0%B0%D0%BD-%D0%9F%D0%BE%D0%BF%D0%B9%D0%BE%D1%80%D0%B4%D0%B0%D0%BD%D0%BE%D0%B2-%D0%B2%D0%B4%D0%B8%D0%B3%D0%BD%D0%B0-%D1%82%D0%B0%D0%B9%D0%BD%D0%B0-%D1%81%D0%B2%D0%B0%D1%82%D0%B1%D0%B0/", "text": "\n                    \n\n\n                    ", "date": "2017.11.17", "title": "Иван Попйорданов вдигна тайна сватба "}
{"url": "http://www.monitor.bg/a/view/43602-%D0%9F%D1%83%D1%87%D0%B4%D0%B5%D0%BC%D0%BE%D0%BD-%D1%89%D0%B5-%D0%BC%D0%BE%D0%B6%D0%B5-%D0%B4%D0%B0-%D0%B8%D0%B7%D0%B1%D0%B8%D1%80%D0%B0-%D0%BC%D0%B5%D0%B6%D0%B4%D1%83-%D0%B5%D0%B4%D0%B8%D0%BD%D0%B8%D1%87%D0%BD%D0%B0-%D0%B8-%D0%BE%D0%B1%D1%89%D0%B0-%D0%BA%D0%B8%D0%BB%D0%B8%D1%8F/", "text": "\n                    Бившият каталунски лидер Карлес Пучдемон ще може да избира между еднична килия, или да я сподели със свои съратници, ако бъде екстрадиран в Испания и по-късно осъден на лишаване от свобода.  съобщава в. „Вангуардиа”. Такъв е отговорът на Испанското вътрешно министерство е на запитване от страна на белгийската прокуратура за състоянието на затворите в кралството, в очакване на началото на изслушванията по екстрадицията на Пучдемон.\n\nТой потенциално ще бъде в затвора „Естремера“, където в момента в ареста са други бивши членове на каталонското правителство. Отбелязва се, че в затвора ще се грижат за политика да няма актове на агресия срещу него от страна на други затворници. Освен това бившият лидер на Каталуния ще може да поддържа връзка със своя адвокат.\n                    ", "date": "2017.11.17", "title": "Пучдемон ще може да избира между единична и обща килия"}
{"url": "http://www.monitor.bg/a/view/29095-%D0%9F%D0%B5%D0%BD%D1%82%D0%B0%D0%B3%D0%BE%D0%BD%D1%8A%D1%82-%D0%B1%D0%B5%D0%B7-%D0%B4%D0%B0-%D0%B8%D1%81%D0%BA%D0%B0-%D1%81%D0%BF%D0%BE%D0%B4%D0%B5%D0%BB%D0%B8-%D0%BF%D1%80%D0%B8%D0%B7%D0%B8%D0%B2-%D0%B7%D0%B0-%D0%BE%D1%81%D1%82%D0%B0%D0%B2%D0%BA%D0%B0-%D0%BD%D0%B0-%D0%A2%D1%80%D1%8A%D0%BC%D0%BF/", "text": "\n                    Пентагонът сподели публикация в официалния си акаунт в социалната мрежа Туитър на потребител, призоваващ за оставката на държавния глава Доналд Тръмп, а след това я премахна, съобщи Ен Би Си.В оригинала на съобщението пише, че президентът трябва да си подаде оставката, освен това се отправя призив към Републиканската партия да спре да мълчи за сексуалните посегателства, кандидатът за сенатор от Алабама Рой Мур (замесен в обвиненията за сексуален тормоз) да се оттегли, същото важало и за сенатора от Минесота Ал Франкен (също участник в сексскандалите). „Това е престъпление, както и вашето лицемерие”, гласи съобщението. Постът беше ретуитнат от официалната страница на военното ведомство, а след това се наложи да се извинява.Говорител на американското министерство на отбраната заяви, че зад гафа стои служител, който е бил оторизиран да управлява профила на ведомството в социалната мрежа Туитър. Представителката на Пентагона Дана Уайт заяви, че това е било грешка и добави, че от Пентагона не подкрепят позицията на активиста, който иска оставката на президента Доналд Тръмп (официалният акаунт в Туитър на Министерството на отбраната на САЩ има 5,2 млн. последователи).В същото време Камарата на представителите на САЩ прие исканата от президента Тръмп данъчна реформа, но остава неясно дали текстът ще бъде одобрен и от Сената, където републиканското мнозинство е далеч по-крехко, предаде АФП.Долната камара на конгреса прие законопроекта с 227 на 205 гласа. Опозиционните демократите гласуваха до един \"против\", както и 13 конгресмени републиканци.\"Приемането на този закон е най-важното нещо, което можем да направим, за да върнем икономическия растеж и да помогнем на изпитващите затруднения семейства от средната класа\", заяви председателят на Камарата на представителите Пол Райън, според когото средното четиричленно семейство ще прибави 1182 долара към годишната си покупателна способност.В данъчната реформа се предвижда намаляване на корпоративния данък от 35 на 20 процента и понижаване на данъка върху доходите на физическите лица.Целта е тази реформа да се приеме преди края на годината, за да могат американците да посрещнат 2018 година с нов данъчен кодекс.Победата обаче още не е гарантирана, защото шепа републиканци заплашват да гласуват против текста в Сената, където Републиканската партия има само 52 от 100 места.\"Ако се провалим, загиваме. Това вероятно ще е краят на партията\", заяви сенаторът Линдзи Греъм по Фокс нюз.Един сенатор републиканец, Рон Джонсън, вече се обяви против текста на данъчната реформа в сегашния му вид. Погледите са обърнати към няколкото сенатори, които през последните месеци се опълчиха на президента Тръмп, по-специално Сюзан Колинс, Джон Маккейн, Боб Коркър и Джеф Флейк. Последните двама вече не се боят от ответни мерки, защото се оттеглят от политиката догодина.\n\n\n                    ", "date": "2017.11.17", "title": "Пентагонът без да иска сподели призив за оставка на Тръмп"}
{"url": "http://www.monitor.bg/a/view/32052-%D0%A1%D0%B8%D0%BB%D0%B2%D0%B5%D1%81%D1%82%D1%8A%D1%80-%D0%A1%D1%82%D0%B0%D0%BB%D0%BE%D1%83%D0%BD-%D0%B2-%D0%BA%D0%BE%D1%85%D0%BE%D1%80%D1%82%D0%B0%D1%82%D0%B0-%D0%BE%D1%82-%D0%B8%D0%B7%D0%BD%D0%B0%D1%81%D0%B8%D0%BB%D0%B2%D0%B0%D1%87%D0%B8/", "text": "\n                    Холивудската екшън звезда Силвестър Сталоун категорично отхвърли твърденията в изнасилване на 16-годишно момиче в Лас Вегас през 1986 г., заяви говорителката на актьора Мишел Бега. Реакцията идва след публикация в британския в. \"Дейли мейл\", според която жена е разказала, че през 1986 г. актьорът заедно с телохранителя си я насилили в хотел Хилтън в Лас Вегас. После актьорът я заплашил с физическа разправа, ако тя разкаже за случилото се. Според в. \"Дейли мейл\" полицията на Лас Вегас е съставила протокол на основание на публикацията, но пострадалата жена отказала да сътрудничи на следствието и да предяви обвинения срещу Сталоун. Говорителят на актьора определи публикацията като напълно нелепа и измислена история.Темата за сексуалните посегателства е особено актуална в САЩ заради скандала с продуцента Харви Уайнстийн, обвинен от десетки жени в посегателства, сред които и актрисите Аджелина Джоли и Гуинет Полтроу. Последваха обвинения и срещу актьорите Кевин Спейси и Дъстин Хофман.Политиката не остана в страна от скандала. Седем жени обвиниха бившия американски президент Джордж Буш в непристойно поведение. Последното обвинение дойде от жителка на щата Мичиган. Тя каза, че инцидентът станал преди 25 години в град Дибърн. Тогава дамата, чието име не се съобщава, била на 30 години и участвала в предизборна проява за преизбирането на Буш-старши на президентския пост. По време на групова снимка той опипал задните й части. Това е първият случай, в който жена твърди, че е била обект на непристойно държание от страна на Буш, докато той е бил президент. Буш-старши бе президент от 1989 г. до 1993 г.. Инцидентът, който описва жената, станал през 1992 г.Американският сенатор от демократическата партия Ал Франкен, едно време смятан като потенциален кандидат за президентската номинация, пък вчера се извини на радиоводещата Лиан Туидън, защото я целунал насила и я докоснал без нейното съгласие през 2006 г., предадоха световните агенции. Инцидентът станал, когато двамата били на посещение при американски военни в Афганистан. По онова време Франкен бил хуморист и планирал да разиграе с водещата скеч пред военните, в който да я целуне. По време на репетициите на шоуто, той я целунал насила и тя се почувствала омърсена. В самолета на връщане от Афганистан Франкен си направил снимка, на която се вижда, че докосва заспалата журналистка.Сенаторът определи вчера поведението си като тотално неприемливо и каза, че сега се отвращава от онова, което е направил. Той бе избран за сенатор от щата Минесота през 2009 г.Друг скандал с посегателства опетнява от известно време името на Рой Мур, кандидата от щата Алабама на Републиканската партия за място в Сената на изборите на 12 декември. Няколко жени го обвиниха в сексуални посегателства и опитвания, като най-малката от тях бе на 14 години. Мур, който е бивш висш магистрат и представител на религиозната десница, бе изоставен от лидерите на републиканците в Конгреса и от много сенатори от партията си. Той отказва да се оттегли от надпреварата за сенатското място и твърди, че обвиненията са политически заговор срещу него.Президентът Доналд Тръмп мисли, че тези обвинения са много смущаващи и трябва да бъдат взети на сериозно, каза говорителката на Белия дом Сара Сандърс. Тя повтори убеждението на президента, че ако тези обвинения се окажат верни, то Мур трябва да оттегли кандидатурата си, предаде АФП.\n\n\n                    ", "date": "2017.11.17", "title": "Силвестър Сталоун в кохортата от изнасилвачи"}
{"url": "http://www.monitor.bg/a/view/6691-%D0%9A%D0%B0%D0%BF%D0%BE-%D0%B4%D0%B8-%D1%82%D1%83%D1%82%D0%B8-%D0%BA%D0%B0%D0%BF%D0%B8-%D1%83%D0%BC%D1%80%D1%8F-%D0%B2-%D0%B7%D0%B0%D1%82%D0%B2%D0%BE%D1%80%D0%B0/", "text": "Звярът издъхна на 87-годишна възраст\n                    Близките на Тото’ Риина твърдят, че приживе той въобще не искал да чуе за златното мафиотско правило, според което ако смяташ да оцелееш в трудни времена, трябва да правиш като тръстиката – превиваш се докато премине придошлата вода. И той умря тази сутрин в 3:37 часа в затворническото отделение на болницата в Парма непрекършен, без да каже дума за потъналото в зловещи тайни негово минало, без да спомене името даже на най-безобидния си съратник, въпреки че от 24 години бе зад решетките при изключително строг режим и можеше да го смегчи ако проговори. Както и да е, но днес още в ранна утрин радиостанциите и телевизиите на Апенините започнаха да тръбят безспир новината за неговата кончина, интернет-сайтовете се изпълниха с „чаршафи“ за житейския му път, а утре със сигурност вестникарските страници ще бъдат нещо като негови некролози. Сякаш Салваторе Риина или Тото’ за по-кратко, е всенароден любимец, човек с големи заслуги към нацията, велик държавник, герой на Италия, а не нейния мафиот №1 за последния половин век. Който пролива реки от кръв както в името на утвърждаването на Апенините на „коза ностра“, така и на своето собствено амбициозно, властно и безпардонно аз.В юношеските години аверите на Тото’ от родното им градче с особена мафиотска плътност Корлеоне го кръщават заради ниския му ръст „късия“. Когато пък още ненавършил 19 години, но вече защипан яко от ширещия се в родния земеделски край клан на коза ностра, убива безмилостно при счепкване свой акранин, якият момчурляк става „звярът“. Двайсетина години по-късно, когато започва да разпределя изключително балансирано мафиотската плячка между фамилиите на коза ностра в Палермо, той вече е именуван „счетоводителят“ – много тачена в Италия титла, свидетелство за доверие и респект. Междувременно влиза на два пъти в затвора за мафиотски престъпления, калява се допълнително зад решетките, на края става основен играч в клана на корлеонезите, чийто бос е неговият пръв приятел Лучано Лиджо. Именно с него решават да атакуват в края на шейсетте години върховете на мафията в намиращата се на петдесетина километра северозападно от Корлеоне столица на Сицилия – Палермо. По онова време в нея колят и бесят митичните босове на коза ностра Стефано Бонтате и Гаетано Бадаламенти, които виждат в Лиджо и Риина верни кучета за изпълнението на свръх-мокри поръчки като убийствата на раздразнили ги с нещо си прокурори, ченгета и политици. Двамата млади мъже от Корлеоне изпълняват заповедите им безпрекословно, влизат под кожата им, Лиджо дори става член на новосформирания от двамата босове и него триумвират за управление на Палермо, но в същото време подготвят почвата да заемат и то съвсем скоро техните места.Така например в средата на седемдесетте години на миналия век Тото’ и Лучано осъществяват успешно няколко отвличания на богати наследници на видни палермитански семейства и получават като откупи огромни, непознати до тогава суми. Но нито си поделят парите с двамата баш босове, нито ги слагат в джобовете си, а ги разпределят между започващите да негодуват от Бонтате и Бадаламенте фамилии – двамата са хванали здраво каналите за наркотрафик с Америка, трупат от него големи печалби, ама не пускат нищо на останалите мафиоти. Последват други техни подобни ходове, чрез които популярността им нараства неимоверно и в началото на осемдесетте години Стефано Бонтате прави опит да убие Тото’ – ход, който му струва главата, защото „късият“, „звярът“ и всепризнатият „сетоводител“ не се изплашва, не се огъва и е безпощаден. Премахването на Бонтате отприщва мафиотска война, която обаче се оказва кратка, тъй като богатият елит на коза ностра, чиито олицетворение са той и Бадаламенте, все още държи многото пари, но вече е загубил реалната власт в подопечните му територии. Съответно след серия бързи, жестоки и показни касапници преди всичко Тото’ Риина успява да осъществи радикална промяна вътре в коза ностра. И утвърждава мощната власт на вече ръководеното от него течение в организираната престъпност на Сицилия, станало известно с името „видани“, тоест „селяни“ на местното наречие, хора от земеделската вътрешност на Сицилия. Интересното е, че по това време Риина вече е в нелегалност, в която потъва в началото на седемдесетте години и от която ръководи коза ностра чак до задържането му през 1993-та година.Но освен на радикалните промени в устройството на коза ностра, утвърдилият се като „капо ди тути капи“ мафиот променя коренно и нейното отношение към институциите. Ако преди Риина мафията е избягвала пряката конфронтация с държавата и нейните служители, с него тя става правило. Ако преди него коза ностра изключително рядко е посягала на живота на облечен с някаква власт чиновник, по времето, когато той коли и беси, труповете на разни „превъзходителства“ зариват Палермо пък и цяла Сицилия. Защото Риина решава да навлезе директно в политиката, от която в голяма степен зависят далаверите на мафията, прави го със свои подставени лица, а ако някой се опълчи на стратегията му, следват куршум, въже, киселина и всичко онова, което означава смърт. Падат главите на местни партийни шефове, на генерали, прокурори, полицаи и дори на един областен управител на Сицилия – Пиерсанти Матарела, чиито брат Серджо сега е многоуважаваният президент на Италия. Естествено държавата не устава безучастна към тези предизвикателства, през 1986 г. в Палермо започва първият макси процес срещу мафията с около 1500 подсъдими, парламентът в Рим гласува жестоки закони, които вещаят сурови наказания за всеки доказан мафиот. Но и това не прекланя намиращия се в нелегалност Риина, не го накарва да се пречупи докато пороят премине. Напротив - накрая се опълчва срещу целокупната държава, ликвидирайки в началото на деветдесетте години двамата магистрати Джовани Фалконе и Паоло Борселино, спечелили си славата на безпощадни антимафиоти. Следват кървави атентати в Рим, Флоренция и Милано, като в ония дни държавата за малко да не фалира пред коза ностра – според някои журналисти в дворците на властта в италианската столица започват да се чудят дали да не започнат преговори с Тото’ за да се тушира страхотното напрежение в страната. Надделяват силите, които желаят достоен отпор на мафиотските изцепки и на 15 януари 1993 г. нелегалният Риина е закопчан по бели гащи в семейната му вила, намираща се почти в центъра на Палермо…Арестът по онова време става повод за журналистически изцепки, вещаещи края на коза ностра, но въпросните касандри се оказват съвсем недалновидни. Защото пишещите по проблемите на коза ностра журналисти между Алпите и Сицилия днес от сутринта се питат кой ще наследи Тото’ Риина като бос №1 на мафията. Значи тя съществува, жива е и изглежда непреклонна като нейния споминал се и всепризнат върховен „капо“. От доста време като такъв се сочи подвизаващият се вече четвърт век в нелегалност негов ученик Матео Месина Денаро. Според последните анализи на силите на реда обаче именно Тото’ продължавал до неотдавна да ръководи мафиотските дела и то от затвора. Така че оценката дали той е всенароден любимец, герой или най-обикновен психопат - масов убиец, май зависи от гледната точка …\n\n\n                    ", "date": "2017.11.17", "title": "Капо ди тути Капи умря в затвора"}
{"url": "http://www.monitor.bg/a/view/68358-%D0%97%D0%B0%D0%B4%D0%B8%D0%B3%D0%BD%D0%B0%D1%85%D0%B0-%D0%BA%D0%B0%D0%B1%D0%B5%D0%BB-%D0%BD%D0%B0-%D1%80%D1%83%D1%81%D0%BA%D0%B8%D1%82%D0%B5-%D1%81%D0%BF%D0%B5%D1%86%D1%81%D0%BB%D1%83%D0%B6%D0%B1%D0%B8/", "text": "\n                    Неизвестен извършител е откраднал кабел за специална връзка от едно от поделенията на руската Федерална служба за сигурност /ФСС/. Това съобщи източник от столичното управление на МВР, цитиран от РБК. Престъплението било извършено във войнска част на службата, разположена на ул. „Новочерьомушкинская“ в Москва, уточняват агенциите.За кражбата сигнал в полицията подал сътрудник на поделението. По думите му, от телефонен кладенец били задигнати няколко метра кабел за специална връзка, като материалните щети възлизат на около 5000 евро. По случая е образувано наказателно дело, следователите изучават записите от камерите за видеонаблюдение и разпитват служителите на войнската част на ФСС, посочва РБК.Междувременно генералът от Федералната служба за охрана /ФСО/ Генадий Лопърьов беше осъден на 10 години затвор за корупция, предаде Интерфакс. Присъдата бе произнесена от Знаменския гарнизонен военен съд, който задължи генерала да заплати и глоба в размер на 150 млн. рубли или 2,15 млн. евро. Магистратите обаче не лишиха Лопърьов от генералското му звание и от получените държавни награди. Той беше признат за виновен за получаване на подкупи на обща стойност от 90 000 евро, както и за незаконно съхранение на патрони, уточнява агенцията. Осъденият отрече вината си пред съда и възнамерява да обжалва присъдата, обявиха от защитата му. Адвокатите уточниха още, че след встъпване в сила на присъдата, ще бъде снет арестът върху имуществото на роднините на генерала. По-рано по делото бяха арестувани апартаменти в Москва и в Сочи,  участък в Ленинградска област, автомобил Porsche Cayenne, принадлежащ на снахата на осъдения, колата на съпругата му Mercedes-Benz и нейната вила. Освен това в хода на делото бяха иззети 63 млн. рубли, 1 млн. евро и 350 000 долара, намерени при обиска на апартамента на сина на Лопърьов -   Александър.\n\n\n                    ", "date": "2017.11.17", "title": "Задигнаха кабел на руските спецслужби"}
{"url": "http://www.monitor.bg/a/view/28786-%D0%9D%D0%B8%D0%B9%D0%BB-%D0%99%D1%8A%D0%BD%D0%B3-%D0%BF%D1%83%D1%81%D0%BA%D0%B0-%D1%86%D0%B5%D0%BB%D0%B8%D1%8F-%D1%81%D0%B8-%D0%B0%D1%80%D1%85%D0%B8%D0%B2-%D0%B2-%D0%B8%D0%BD%D1%82%D0%B5%D1%80%D0%BD%D0%B5%D1%82/", "text": "\n                    Нийл Йънг обяви, че ще пусне целия си звукозаписен архив в интернет, за да бъде слушан безплатно следващия месец, съобщи АП.\n\nЗвукозаписният архив на Нийл Йънг ще бъде достъпен от 1 декември, когато ще излезе в продажба новият албум на 72-годишния музикант.\n\nНийл Йънг направи съобщението във Фейсбук. Той увери феновете си, че ще могат \"да преживеят всяка песен, която е издавал в най-доброто качество, което компютърът им позволява\". Най-старите записи в архива на Нийл Йънг са от 1963 г. Те са направени в Канада. Бележка на сайта на архива уточнява, че посетителите ще могат да видят всички издавани от Нийл Йънг албуми, както и тези, които сега записва.\n\n \n                    ", "date": "2017.11.17", "title": "Нийл Йънг пуска целия си архив в интернет"}
{"url": "http://www.monitor.bg/a/view/26914-%D0%91%D0%BE%D0%B3%D0%B0%D1%82%D0%B8%D1%82%D0%B5-%D0%BF%D0%BB%D0%B0%D1%89%D0%B0%D1%82-%D0%BF%D0%BE%D0%B2%D0%B5%D1%87%D0%B5-%D0%93%D0%BB%D0%BE%D0%B1%D1%8F%D0%B2%D0%B0%D1%82-%D1%81-30-400-%D0%B4%D0%BE%D0%BB%D0%B0%D1%80%D0%B0-%D0%B7%D0%B0-%D0%BF%D0%B8%D1%8F%D0%BD%D0%B0-%D0%BD%D0%BE%D1%80%D0%B2%D0%B5%D0%B6%D0%BA%D0%B0-%D1%88%D0%BE%D1%84%D1%8C%D0%BE%D1%80%D0%BA%D0%B0/", "text": "\n                    Норвежка студентка на 22 години трябва да плати 250 000 крони (30 400 щатски долара) за шофиране след употреба на алкохол, като сумата можеше да е и по-голяма, съобщи АП.Катарина Г. Андресен е най-богатата жена в Норвегия. Състоянието й е изчислено от сп. \"Форбс\" на 1,23 милиарда щатски долара. Глобите за шофиране след употреба на алкохол в Норвегия се определят според дохода на провинилия се. Ако сумата беше изчислена на този принцип, можеше да достигне 40 милиона крони (4,9 милиона щатски долара). Андресен обаче още не е получила дивиденти от богатството си, а и няма твърди доходи. Сумата все пак е толкова висока заради състоянието й.Андресен няма да може да шофира 13 месеца.Бащата на Андресен й даде 42-процентов дял в семейната инвестиционна компания през 2007 г. Тогава сп. \"Форбс\" я постави на второ място сред най-младите милиардери.\n\n\n                    ", "date": "2017.11.17", "title": "Богатите плащат повече - Глобяват с 30 400 долара пияна норвежка шофьорка"}
{"url": "http://www.monitor.bg/a/view/20936-%D0%9A%D1%80%D0%B0%D0%B4%D0%B0%D1%82-%D0%B4%D0%B0%D0%BD%D0%BD%D0%B8%D1%82%D0%B5-%D0%BD%D0%B8-%D0%B8-%D0%BA%D1%83%D0%BF%D1%83%D0%B2%D0%B0%D1%82-%D1%82%D0%B5%D0%BB%D0%B5%D1%84%D0%BE%D0%BD%D0%B8-%D0%BD%D0%B0-%D0%BD%D0%B0%D1%88%D0%B5-%D0%B8%D0%BC%D0%B5/", "text": "\n                    Мошеници крадат личните ни данни и си поръчват скъпи смартфони на наше име. За новата измамна схема съобщи Нова ТВ.\n\nПреди седмици двама души изненадващо научават, че всеки от тях си е купил последен модел мобилен телефон с абонаментен план. \n\nВпоследствие става ясно, че съм си заявила нова карта, нов номер - към моя досегашния. Малко над 2 000 лева е сумата, която трябва да изплатя\", разказва Ива Боцева. \n\nСкъпите телефони са поръчани по интернет, но не от Ива и другият ожилен - Калин. Двамата поотделно започват да разплитат схемата и се оказват с открадната самоличност.  Подават жалби до мобилния оператор и до полицията.\n\nТелефоните е трябвало да бъдат доставени на адрес в София по куриер. Ива успява да се обади навреме на спедиторската фирма и да спре доставката на устройството. В крайна сметка измамата е предотвратена. \n\nОт мобилния оператор отричат да имат общо със схемата. Не знаели кой и как е откраднал личните данни на клиентите им, но са категорични, че не е техен служител.\n\nПолицията все още търси измамниците.\n\n \n                    ", "date": "2017.11.17", "title": "Крадат данните ни и купуват телефони на наше име "}
{"url": "http://www.monitor.bg/a/view/59114-%D0%91%D1%83%D1%80%D0%B3%D0%B0%D0%B7%D0%BB%D0%B8%D1%8F-%D0%B8%D0%B7%D0%BC%D0%B0%D0%BC%D0%B8-100-%D0%B4%D1%83%D1%88%D0%B8-%D0%B2-%D1%81%D0%B0%D0%B9%D1%82-%D0%B7%D0%B0-%D0%B7%D0%B0%D0%BF%D0%BE%D0%B7%D0%BD%D0%B0%D0%BD%D1%81%D1%82%D0%B2%D0%B0-%D0%BF%D1%80%D0%B8%D0%B1%D1%80%D0%B0%D0%BB-40-%D0%B1%D0%BE%D0%BD%D0%B0/", "text": "Представял се за бедстваща в Гърция красавица \n                    Скандалната сага със Спас от Кочериново се повтаря, но този път с бургаски адрес. Брутален измамник от морския град е ужилил над 100 души, от които успял да измъкне повече от 40 000 лева. Мошеническата схема се вихрела в продължение на две години и половина, през които 38-годишният тарикат Милен Стойчев се подвизавал в социалната мрежа, скрит зад профила на знойна хубавица. Подробности за скандалната измама разкриха на брифинг в Бургас шефът на Апелативната прокуратура Любомир Петров и директорът на полицията Калоян Калоянов. Кое е истинското момиче, чиито впечатляващи снимки измамникът ползвал, все още не е ясно. В нета, Милен се кръстил Мария Василева и поддържал два профила във фейсбук. Името съвсем не е избрано случайно. Така се казва бабата на измамника, чиято банкова сметка той ползвал, за да прибира парите на наивните жертви. Така попадналите в клопката били убедени, че пращат пари на красивата и изкусителна Мария. Бабата на Милен нямала никаква представа какви ги върши внука й, докато ченгетата не потропали преди дни на вратата й.След като изфабрикувал фалшивия профил през април 2014-а, хитрият бургазлия започнал старателно да подбира приятели в социалната мрежа. Изпращал покани предимно на самотни мъже със сигурни доходи и постоянна работа. Омайвал ги със закачки и леки флиртове, а когато усетил че е спечелил доверието на някого от жертвите си, пускал в ход измислена драматична история. Милен, скрит зад профила на Мария разказвал, че е пристигнала на гости на майка си в Гърция, но е попаднала в низ от неприятности. Загубила си портфейла с дебитните карти, счупила си телефона и е останала без никакви пари. Майка й също не можела да помогне, защото била останала без работа. Момичето отправяло сърцераздирателен зов за помощ и давало банковата си сметка, на която поредната жертва изпращала пари за пътни. Никой от ужилените не обърнал внимание, че посочената сметка е в българска банка, до която човек намиращ се в Гърция не би могъл да има достъп. Измисленият роман за красиво младо момиче, попаднало в беда вършел перфектна работа. Милен пуснал в оборот сълзливата история над сто пъти и винаги получавал пари. Измамените мъже му изпращали различни суми според възможностите си, а преводите варирали от 10 до 250 евро. Мнозина от тях разбрали впоследствие, че са прецакани, но не посмели да се оплачат от страх, че ще станат за резил. Само един от ужилените се осмелил да пусне жалба в полицията и да признае как е бил попаднал в клопката. Това станало преди месец и ченгетата в Бургас бързо разкрили кой се крие зад профила на хубавата Мария.Измамникът е задържан преди два дни и предстои да му бъде повдигнато обвинение. Полицаите са открили четири от жертвите, които са разпитани и са потвърдили схемата.\"Колегите продължават да работят и най-вероятно ще излязат и други измамни действия, очакваме че лицето е имало и други банкови сметки\", заяви директорът на ОД на МВР-Бургас, старши комисар Калоян Калоянов. Внесено е искане за разкриване на банкова тайна, за да се установи с колко банкови сметки е оперирал Милен Стойчев и какви суми са трасферирани, уточни апелативния прокурор Любомир Петров.  Ако бъде признат за виновен, измамникът може да получи от 1 до 8 години затвор.\n                    ", "date": "2017.11.17", "title": "Бургазлия ужили 100 души в сайт за запознанства, прибрал 40 бона (ОБНОВЕНА)"}
{"url": "http://www.monitor.bg/a/view/31378-%D0%97%D0%B5%D1%82-%D0%BF%D1%83%D0%BA%D0%BD%D0%B0-%D1%87%D0%B5%D1%80%D0%B5%D0%BF%D0%B0-%D0%BD%D0%B0-%D1%82%D1%8A%D1%81%D1%82-%D1%81%D0%B8-%D0%B7%D0%B0%D1%80%D0%B0%D0%B4%D0%B8-%D0%BA%D1%83%D1%84%D0%B0%D1%80-%D1%81-%D0%B4%D1%80%D0%B5%D1%85%D0%B8/", "text": "\n                    Зет едва не уби тъст си заради куфар с дрехи, оставен в семейната къща на съпругата му. Нелепият инцидент се разиграва в Мало село в четвъртък вечерта. Тогава младият мъж отива в къщата на бившата си съпруга, за да прибере останалия си багаж. Още на входа обаче бил посрещнат от тъст си, който му забранил да влиза в семейния имот. Последвали множество разменени обидни реплики, а по-късно скандала прераснал в бой. „Двамата мъже са се налагали с каквото им попадне. Хвърляли един по друг тенджери и различна посуда, като се поизпочупили дори и част от прозорците на къщата. Тежко пострадал е по-възрастния мъж. Той е с пукнат череп и множество наранявания по цялото тяло. Състоянието му вече е стабилно. И двамата мъже са настанени в дупнишката болница, предстои да им бъдат снети показания за случилото се“, коментираха униформени служители.По случая е започнато досъдебно производство в РУ Бобов дол, уведомен е дежурен прокурор. \n\n\n                    ", "date": "2017.11.17", "title": "Зет пукна черепа на тъст си заради куфар с дрехи"}
{"url": "http://www.monitor.bg/a/view/76496-6-%D1%83%D0%B1%D0%B8%D1%82%D0%B8-%D0%B2-%D0%B0%D0%B2%D1%82%D0%BE%D0%BC%D0%B5%D0%BB%D0%B5-%D0%BA%D1%80%D0%B0%D0%B9-%D0%9C%D0%B8%D0%BA%D1%80%D0%B5/", "text": "Незрящи хора се връщали от екскурзия, 18 пътници са ранени\n                    \n\n\n                    ", "date": "2017.11.17", "title": "Девет загинаха в адско меле край Микре (ОБНОВЕНА)"}
{"url": "http://www.monitor.bg/a/view/38655-%D0%9E%D1%82%D0%BA%D1%80%D0%B8%D1%85%D0%B0-%D0%BD%D0%BE%D0%B2%D0%BE-%D0%B7%D0%BB%D0%B0%D1%82%D0%BD%D0%BE-%D1%81%D1%8A%D0%BA%D1%80%D0%BE%D0%B2%D0%B8%D1%89%D0%B5/", "text": "\n                    Двама криминално проявени жители на Казанлък бяха задържани в хода на специализирана акция, при която от лек автомобил „Дайхацу Фероза “ са иззети златни бижута, монети  и керамика, съобщи директорът на ОД на МВР-Стара Загора старши комисар Георги Хаджиев.Според  специалистите от историческия музей „Искра“ бижутата са принадлежали най-вероятна на аристократка от ХІІІ-ХІV в. Те са изработени от майстор ювелир и е ползвано злато с  висока проба.Монетите са сечени по време на управлението никейския  император Йона ІІІ Дука Ватаци. Тепърва ще се уточнява епохата на керамичните съдове които имат червено-черна окраска. Претърсени са били два адреса в Казанлък, от там също са иззети артефакти.На този етап задържаните за по 24 часа мъже отказват да дават обяснения, коментира окръжният прокурор Дичо Атанасов. Образувано е досъдебно производство за неправомерно държане и търговия с културно-исторически ценности, предвиденото наказание е затвор от 2 до 6 години и конфискация на артефактите.Според специалистите – историци подобна малка колективна находка от златни дамски бижута може да бъде изтъргувана на Запад за над 100 000 евро, а при пуснкането й на търг цената ще скочи поне три пъти.Задържаните иманяри са 66-годишният Васил В. и 20-години по-младият от него Евгени Ганчев с прозвището Душата. От дома на последния е иззет специализираният каталог „Златото на Византия“ на Христо Харитонов, където всички по-ценни монети от тази епоха са описани и оценени.\n                    ", "date": "2017.11.17", "title": "Спипаха златна колекция от ХІV век в кола на иманяри "}
{"url": "http://www.monitor.bg/a/view/47159-%D0%9F%D0%BE%D0%B6%D0%B0%D1%80-%D0%B8%D0%B7%D0%BF%D0%B5%D0%BF%D0%B5%D0%BB%D0%B8-%D0%BF%D0%BE%D0%BB%D0%BE%D0%B2%D0%B8%D0%BD%D0%B0%D1%82%D0%B0-%D0%BF%D0%BE%D0%BA%D1%80%D0%B8%D0%B2-%D0%BD%D0%B0-%D0%B1%D0%BB%D0%B0%D0%B3%D0%BE%D0%B5%D0%B2%D0%B3%D1%80%D0%B0%D0%B4%D1%81%D0%BA%D0%B0-%D0%B6%D0%B8%D0%BB%D0%B8%D1%89%D0%BD%D0%B0-%D0%BA%D0%BE%D0%BE%D0%BF%D0%B5%D1%80%D0%B0%D1%86%D0%B8%D1%8F/", "text": "\n                    Голям пожар изпепели половината покрив на 3-етажна жилищна кооперация в Благоевград тази нощ. Около 02:30 ч. дежурни полицаи в патрулка първи забелязали огнените кълба, които се виели над покрива и след като мълниеносно се обадили на пожарната тръгнали да събуждат нищо неподозиращите обитатели.„Сигналът получихме в 02:46 часа. Четири пожарни коли веднага се насочиха да гасят пожара, който можеше да обхване цялата кооперация на ул. „Полковник Дрангов“, разказа за радио Благоевград Георги Пармаков, шеф на РЗДП-Благоевград.За щастие няма пострадали граждани, само един от живущите вдигнал високо кръвно от стреса и бил транспортиран до Спешно отделение.Огънят беше окончателно потушен около 06:15 часа сутринта с решаващата помощ на авто-стълба, допълни Пармаков. Според него огънят е тръгнал от дърводелска работилница, която се намирала в едно от таванските помещения на голямата кооперация. Гърмели са и туби с домашна ракия, които също се намирали в таваните на хората.Изгорели са 250-300 кв.м. покривна конструкция, целият трети етаж на кооперацията, в която живеят над 20 семейства е подгизнал от тоновете излята вода. Отломките от изгорялата покривна конструкция са падали върху наблизо паркираните коли.Наскоро асфалтираната улица „Полковник Дрангов“ затруднила работата на пожарникарите, защото неоправдано са били залети с асфалт и шланговете с кранове за вода на улицата. Наложило се огнеборците да къртят с щанги асфалта.Извърша се оглед на местопроизшествието за изясняване точните причини, предизвикали пожара. Полицаи разпитват собственика на дърводелската работилница. Стопаните на апартаментите взеха най-необходимото и се изнесоха при свои роднини, като тепърва ще мислят как да се ремонтира покрива. Цигани от близката „Предел“ махала пристигнаха с каруци, за да събират обгорели дървета, керемиди и тухли.  \n                    ", "date": "2017.11.17", "title": "Пожар изпепели половината покрив на благоевградска жилищна кооперация (ОБНОВЕНА)"}
{"url": "http://www.monitor.bg/a/view/20724-%D0%91%D0%B0%D0%B1%D0%B0-%D0%BF%D0%BE%D0%B4%D0%B0%D1%80%D0%B8-20%C2%A0000-%D0%BB%D0%B5%D0%B2%D0%B0-%D0%BD%D0%B0-%D0%B0%D0%BB%D0%BE-%D0%B8%D0%B7%D0%BC%D0%B0%D0%BC%D0%BD%D0%B8%D0%BA/", "text": "\n                    72-годишна жена от Добрич стана поредната жертва на телефонните измамници, съобщиха от полицията. На 16 ноември между 12.00 и 13.00 ч., възрастната жена получила на домашния си телефон обаждане от непознат мъж, който се представил за служител на МВР. Той съобщил на старицата, че са необходими 20 000 лв., за да бъдат заловени извършители на телефонни измами. Малко по-късно жената оставя пред жилището си по ул. „Ген. Столетов” найлонова торбичка със сумата от 20 000 лева. По случая е образувано досъдебно производство по описа на Първо РУ МВР Добрич.\n                    ", "date": "2017.11.17", "title": "Баба подари 20 000 лева на ало измамник"}
{"url": "http://www.monitor.bg/a/view/69015-%D0%90%D1%80%D0%B5%D1%81%D1%82-%D0%B7%D0%B0-100-000-%D0%BB%D0%B8%D1%82%D1%80%D0%B0-%D0%BD%D0%B0%D1%84%D1%82%D0%B0-%D0%B1%D0%B5%D0%B7-%D0%B4%D0%BE%D0%BA%D1%83%D0%BC%D0%B5%D0%BD%D1%82%D0%B8-%D0%B7%D0%B0-%D0%BF%D1%80%D0%BE%D0%B8%D0%B7%D1%85%D0%BE%D0%B4-%D0%B8-19-%D0%BC%D0%BB%D0%BD-%D0%BB%D0%B5%D0%B2%D0%B0/", "text": "\n                    100 000 литра нафта без документи за произход, 750 000 евро и 400 000 лева бяха иззети при акция на 14 и 15 ноември т.г. на ДАНС, Икономическа полиция и мобилни екипи на Агенция „Митници” в Южна България. Те проверили  на 4 бензиностанции в Пловдив, Харманли и ГКПП „Капитан Андреево”, където било открито горивото. Отделно в пловдивско, хасковско и бургаско били извършени 18 претърсвания и изземания, много огледи и разпити на над 20 свидетели, от които за 24 часа в ареста били задържани 10 души. От тях на двама окръжната прокуратура в Пловдив, под чието ръководство била извършена цялата акция, повдигнала обвинение на двама и ги оставила в ареста за нови 72 часа, съобщиха от държавното обвинение.\n\nЕдиният арестуван е бургазлията Емил Власов на 48 г., който живее в Пловдив. Вторият задържан е дама на 40 години – Вася Стоянова. Според прокуратурата бензиностанциите, в които били открити цистерните с гориво без доказан произход, по документи не се водели на Власов. Били на подставени лица, уточниха разследващите. Те установили още, че колонките на всяка една от бензиностанциите не са свързани към НАП, в резултат на което, през продължителен период от време, безотчетно към фиска, са били реализирани на пазара горива с неясен произход.\n\nИззети били и цистерни, и тежкотоварни автомобили, доставящи нафтата до бензиностанциите. Част от тези автомобили са били заварени в момент на зареждане на бензиностанциите в тъмните часове на денонощието. Констатирани били и заровени в земята цистерни, съдържащи горива без установен произход, които са били укривани от органите на митниците и НАП при извършването на регулярни проверки.\n\nЕмил Власов е обвинен от прокуратурата за укриване на ДДС в особено големи размери – 750 000 лева, в условията на продължавано престъпление. Той има и второ обвинение – за пране на пари, за което е ще отговаря пред съда и 40-годишната Вася. За останалата открита сума разследването за пране на пари продължава, уточниха от окръжната прокуратура в Пловдив. Наказанието по обвиненията, които са повдигнати на двамата, е затвор от 3 до 12 години и глоба от 20 000 до 200 000 лева. За укриването на данъчни задължение е предвидена и конфискация на част или цялото имущество на виновния. Работата по делото е в активна фаза, като продължава извършването на голям обем действия по разследването.\n                    ", "date": "2017.11.17", "title": "„Арест” за 100 000 литра нафта без документи за произход и 1,9 млн. лева "}
{"url": "http://www.monitor.bg/a/view/24420-%D0%9A%D0%97%D0%9F-%D0%BF%D1%80%D0%BE%D0%B2%D0%B5%D1%80%D1%8F%D0%B2%D0%B0-%D0%BE%D1%84%D0%B5%D1%80%D1%82%D0%B8%D1%82%D0%B5-%D0%B7%D0%B0-%D1%81%D1%82%D1%83%D0%B4%D0%B5%D0%BD%D1%82%D1%81%D0%BA%D0%B8%D1%8F-%D0%BF%D1%80%D0%B0%D0%B7%D0%BD%D0%B8%D0%BA/", "text": "\n                    Комисията за защита на потребителите (КЗП) започва масова проверка на офертите за предстоящия студентски празник, съобщиха от контролния орган. Те ще обхванат и информационните табла в университетите.\n\nПредседателят на комисията Димитър Маргаритов отбеляза, че рисковете са по-големи, тъй като студентите са млади хора, които по-еуфорично пазаруват и по-рядко купуват туристически пакети и почивки.\n\n„Когато информацията е оскъдна, а цената е обективно невъзможно ниска, трябва да направят по-внимателна преценка и да не се предоверяват. Да се интересуват повече от детайла, дали в пакета са включени всички разходи за празнична вечеря или за евентуална съпътстваща програма”, предупреди той.\n\nЖалби във връзка с некоректни туристически оферти постъпват в комисията целогодишно. Повече са по време на активен сезон, но пък през останалото време на годината хората също почиват и обикновено могат да получат много по-изгодни предложения. Като цяло обаче оплакванията от услугите в този сектор са едва около 5% от всички постъпващи във ведомството.\n\nПредседателят на КЗП отправи препоръки и при сделките във връзка с подготовката и посрещането на Коледа и Нова година. Той посъветва да внимаваме и да съпоставяме различните оферти.\n                    ", "date": "2017.11.17", "title": "КЗП проверява офертите за студентския празник"}
{"url": "http://www.monitor.bg/a/view/72575-tesla-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B8-%D0%B5%D0%BB%D0%B5%D0%BA%D1%82%D1%80%D0%B8%D1%87%D0%B5%D1%81%D0%BA%D0%B8%D1%8F-%D1%81%D0%B8-%D0%BA%D0%B0%D0%BC%D0%B8%D0%BE%D0%BD-%D1%81%D0%BD%D0%B8%D0%BC%D0%BA%D0%B8/", "text": "\n                    Компанията на Илън Мъск,Tesla, представи електрическия си камион Semi truck.Камионът може да измине с едно зареждане 500 мили. \"Тези 500 мили са изчислени с максимално тегло, при скорост на магистрала около 60 мили в час\", заяви главният изпълнителен директор на Tesla Илън Мъск по време на представянето му в Лос Анджелис.\nПробегът е по-висок от първоначално очаквания. Камионът ускорява от 0 до 60 мили или до 100 км/ч за 5 секунди само със собственото си тегло, или за 20 секунди с пълен товар.Според Мъск Tesla Semi truck ще е по-бърз и икономичен от дизеловите камиони като разход на миля. Всеки от електрическите камиони ще има стандартен автопилот.Компанията дава гаранция 1 милион мили, допълни Мъск. Масовото производство на камиона ще започне през 2019 г.\n\n\n                    ", "date": "2017.11.17", "title": "Tesla представи електрическия си камион (снимки)"}
{"url": "http://www.monitor.bg/a/view/49995-%D0%91%D0%B8%D1%82%D0%BA%D0%BE%D0%B9%D0%BD%D1%8A%D1%82-%D1%81-%D0%BD%D0%BE%D0%B2-%D1%80%D0%B5%D0%BA%D0%BE%D1%80%D0%B4-%D0%B4%D0%BE%D1%81%D1%82%D0%B8%D0%B3%D0%BD%D0%B0-%D0%BF%D0%BE%D1%87%D1%82%D0%B8-8000/", "text": "\n                    Биткойнът отново пое стремглаво нагоре през последните часове днес, достигайки нова рекордна стойност от 7998, 40 долара, само дни след като изтри над 29 на сто от стойността си.\n\nВиртуалната валута преживя сериозни разпродажби по-рано през тази седмица заради отлагането на технологичен ъпгрейд, известен като SegWit2X.\n\n„Усещането ми е, че днешното рали се дължи на възраждането на интереса и жизнеспособността към версията Segwit2x на онлайн парите, с която се оптимизира работата на мрежата\", казва Спенсър Богарт, ръководител на изследователския екип в Blockchain Capital. „Въпреки факта, че актуализацията бе отложена, все още има група от хора, които ще пробват с нея. В резултат на това вярвам, че доста капитал ще се прехвърли от други криптоактиви в биткойна“, предава Bloomberg.\n\nEĸcпepтитe нa голямата американска банка Сіtіgrоuр пък cчитaт, чe cъвceм cĸopo peнтaбилнocттa нa битĸoйнa щe cлeзe дo нyлaтa. Това ще се случи, защото дoбивът щe бъдe иĸoнoмичecĸи изгоден само aĸo ĸypcът нa битĸoйнa дocтигнe 300 000 долара, ĸoeтo eдвa ли e възмoжнo.\n\nBcичĸo тoвa ce cлyчвa нa фoнa вce пo-гoлямaтa aĸтивнocт нa paзличнитe дъpжaви в cфepaтa нa peгyлиpaнe нa ĸpиптoвaлyтитe, докато скептиците предупреждават, че това е огромен балон, който вече не може да се пренебрегва и от Wall Street.\n\nКриптовалутите все още не успяват да изпълнят ефективно функцията си на средство за размяна, която отличава парите от останалите активи. Високата променливост на котировките спрямо съществуващите валути и липсата на инструменти за формирането на единна борсова цена ги правят още една инвестиционна възможност, която допълва, но засега не може да замести парите.\n                    ", "date": "2017.11.17", "title": "Биткойнът с нов рекорд, достигна почти $8000"}
{"url": "http://www.monitor.bg/a/view/58246-%D0%94%D1%8A%D1%80%D0%B6%D0%B0%D0%B2%D0%B0%D1%82%D0%B0-%D0%BD%D1%8F%D0%BC%D0%B0-%D0%B4%D0%B0-%D0%B2%D0%B0%D0%B4%D0%B8-%D0%BF%D0%BE%D0%B2%D0%B5%D1%87%D0%B5-%D0%BF%D0%B0%D1%80%D0%B8-%D0%B7%D0%B0-%D0%90%D0%95%D0%A6-%D0%91%D0%B5%D0%BB%D0%B5%D0%BD%D0%B5/", "text": "\n                    Държавата ще участва с апортна вноска - площадката, разрешителни и реактори, в проекта АЕЦ „Белене“, чиято стойност е към 3 млрд. лева, но няма да влага допълнителни средства за неговата реализация. Това увери днес енергийният министър Теменужка Петкова пред БНТ. Тя коментира представения в четвъртък доклад на Българската академия на науките (БАН) за проекта. Той е част от по-голяма разработка на учените за бъдещето на електроенергийната система на България.\n\nОт заключенията на учените става ясно, че има варианти АЕЦ „Белене“ да бъде жизнеспособна централа, което зависи от няколко фактори – максимални капиталови разходи от 10,5 млрд. евро, привлечено финансиране от 70% и 30% акционерно участие, както и лихва за привлечения капитал от под 4,5%. Допълнително условие и цените на електроенергията в региона да са високи. Според анализите на учените токът ще се търгува на борсата средно между 57 евро и 84 евро на мегаватчас – във високите нива АЕЦ „Белене“ е работеща централа при всички варианти, а в ниския – не е жизнеспособна. В този диапазон има работещи и неработещи варианти за втората ни ядрена централа.\n\nСпоред Петкова всички тези условия за изпълними, макар и да призна, че днес цената на електроенергията в региона е около 40-42 евро за мегаватчас. Тя даде за пример проектът за разширението на АЕЦ „Пакш“ в Унгария, който има подобни параметри с българската централа, и който ще бъде жизнеспособен при цена на електроенергията от малко над 60 евро за мегаватчас.\n\nЕнергийният министър обърна внимание и на още един извод в доклада на БАН, че в България и региона към 2035 година ще има недостиг на мощности от 2000 мегавата, какъвто ще е точно планираният капацитет на втората ядрена централа.\n\nДали проектът ще бъде реализиран, ще бъде обект на широка дискусия, обеща Теменужка Петкова и повтори един от изводите на БАН, че най-лошият сценарий за АЕЦ „Белене“ е да не се направи нищо. Тя коментира още, че към проекта има интерес от инвеститори.\n                    ", "date": "2017.11.17", "title": "Държавата няма да вади повече пари за АЕЦ \"Белене\""}
{"url": "http://www.monitor.bg/a/view/64995-%D0%A1-427-%D1%81%D0%B5-%D1%83%D0%B2%D0%B5%D0%BB%D0%B8%D1%87%D0%B0%D0%B2%D0%B0%D1%82-%D0%B7%D0%B0%D1%81%D0%B0%D0%B4%D0%B5%D0%BD%D0%B8%D1%82%D0%B5-%D0%BF%D0%BB%D0%BE%D1%89%D0%B8-%D1%81-%D0%BE%D0%B2%D0%BE%D1%88%D0%BA%D0%B8/", "text": "\n                    С 42,7% са се увеличили засадените площи с овощни насаждения в страната през последните 5 години. Новите насаждения се създават със сортове, които са устойчиви на болести и неприятели. Това е предпоставка за осъвременяване на структурата при овощните култури, като най-активно е обновяването при черешите, ябълките и винените лозя. Даващите реколта площи се увеличават със 17,5% в сравнение с 2012 г., като получената продукция е нараснала с цели 61%, съобщиха от земеделското министерство.\n\nОт общото производство на плодове в страната с отличаващи се резултати са сливите, черешите, кайсиите, малините и ягодите. Тенденцията при сливите за последните пет години е към значително нарастване на реколтираните площи, производството и средните добиви. Делът им спрямо реколтираните площи на всички овощни видове, заема второ място (след черешите). През 2016 г. при насажденията със сливи, от които е прибрана продукция се отчита ръст с 15,1% спрямо 2012 г. (5 826 ха).\n\nСливите са на първо място по обем на производството, което достига увеличение от 112% спрямо 2012 г. (22 949 тона). Значителният ръст на продукцията е резултат от повече засадени площи и по-висок среден добив от декар.\n\nЕдин от най-атрактивни овощни видове в България са черешите. През последните няколко години при черешите се отчитат положителни промени в резултат на нови разработки и технологии. Тенденцията при черешите е към устойчиво нарастване на реколтираните площи, чийто дял е най-голям с 22,7% (2016 г.) спрямо всички овощни видове в страната. По обем на производството, черешите се нареждат на трето място след сливите и ябълките. Продукцията от череши нараства значително за периода 2012-2016 година, като достига 97,3% (2016 г.) спрямо 2012 г.\n\nУ нас кайсиите са едни от най-ценните овощни плодове и все повече нараства тяхното търсене на пазара. Прилагат се съвременни промишлени технологии за отглеждането им и почти пълно механизиране на работните дейности. Тенденцията при тях е към нарастване на производството с 52% и увеличаване на средните добиви спрямо 2012 г.\n\nИ при малините има значително нарастване на реколтирани площи - с 33,9%, на производството - с 73,2% и на средните добиви – с 29,3%.\n\nПри ягодите се отчита ръст от 4,8% през 2015 г. и 8% през 2016 г. спрямо 2012 г. Средните добиви от хектар при ягодите през 2015 и 2016 година са съответно 4,1% и 20,1% спрямо 2012 г.\n\nВъпреки, че България остава нетен вносител на плодове, в количествено изражение износа от страната през последните пет години бележи устойчива тенденция на увеличение. През 2012 г. от страната са излезли 58 873 тона пресни, сушени или временно консервирани плодове. До 2016 г. се наблюдава плавно и постоянно увеличение до 83 317 тона или с над 41% в сравнение с 2012 г.\n\nНаблюдавайки по страни, основната дестинация на българските пресни и преработени плодове са страните от ЕС. През 2016 г. именно държави от ЕС са първите десет търговски партньори за България. С най-голям дял на родния експорт от сектора на плодовете в стойностно изражение е Италия - 17,5%, следвана от Германия с 10,7%, Румъния - 10,2% и други страни.\n\nОсвен пресни българските плодове и ядките намират добър прием на пазара на ЕС и в трети страни като замразени, сушени и временно консервирани. Тази група продукти формират устойчиво положително външнотърговско салдо от сектора на плодовете.\n                    ", "date": "2017.11.17", "title": "С 42,7% се увеличават засадените площи с овошки"}
{"url": "http://www.monitor.bg/a/view/32439-%D0%94%D1%8A%D0%B6%D0%B4-%D0%B8-%D1%81%D1%82%D1%83%D0%B4-%D0%B4%D0%BD%D0%B5%D1%81/", "text": "\n                    Днес времето ще се задържи предимно облачно и на много места ще превалява дъжд. Ще духа до умерен вятър от изток-североизток. Температурите ще са почти без денонощен ход – в повечето места ще са между 7° и 12°, в София – 7-8°. Такава е прогнозата за времето на  Националния институт по метеорология и хидрология (НИМХ) към БАН, съобщи за \"Фокус\"дежурният синоптик Красимир Стоев.\n\nНад Черноморието също ще е облачно и на отделни места ще превалява слаб дъжд. Ще духа до умерен североизточен вятър, а максимални температури на въздуха ще бъдат от 11° до 13°. Температурата на морската вода е 14°.  \n\nНад планините ще е облачно и мъгливо. На места ще превалява слаб дъжд, над 1800 метра – слаб сняг. Ще духа умерен югоизточен, по билата - южен вятър. Максимална температура на височина 1200 метра около 5°, на 2000 метра – около 0°.\n\nАтмосферното налягане е малко по-високо от средното за ноември - бавно ще се понижава.\n                    ", "date": "2017.11.17", "title": "Облаци и дъжд днес "}
{"url": "http://www.monitor.bg/a/view/66609-%D0%97%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D0%B5-%D1%80%D0%B0%D0%B7%D0%BB%D1%8E%D0%BB%D1%8F-%D0%91%D0%B0%D0%BD%D1%81%D0%BA%D0%BE/", "text": "\n                    Земетресение с магнитуд 3 по скалата на Рихтер е регистрирано вчера в 01.43 часа в района на град Банско. Това съобщи дежурният сеизмолог Пламена Райкова от Националния институт по геофизика, геодезия и география (НИГГГ) към БАН за „Фокус”.\n\nДълбочината на земетресението е била 20 км. Няма данни то да е било усетено на територията на страната.\n                    ", "date": "2017.11.17", "title": "Земетресение разлюля Банско "}
{"url": "http://www.monitor.bg/a/view/7800-%D0%91%D0%BE%D1%80%D0%B8%D1%81%D0%BE%D0%B2-%D0%B2-%D0%9D%D0%A1-%D0%BD%D0%B0-%D1%81%D1%80%D0%B5%D1%89%D0%B0-%D1%81-%D0%93%D0%BB%D0%B0%D0%B2%D1%87%D0%B5%D0%B2/", "text": "Премиерът: Стабилността в държавата е по-важна\n                     \n                    ", "date": "2017.11.17", "title": "Борисов в парламента на среща с Главчев (ОБНОВЕНА)"}
{"url": "http://www.monitor.bg/a/view/27710-%D0%93%D0%BB%D0%B0%D0%B2%D1%87%D0%B5%D0%B2-%D0%BF%D0%BE%D0%B4%D0%B0%D0%B4%D0%B5-%D0%BE%D1%81%D1%82%D0%B0%D0%B2%D0%BA%D0%B0/", "text": "\n                    \n\n\n                    ", "date": "2017.11.17", "title": "Главчев подаде оставка, Караянчева стана шеф на НС (ОБНОВЕНА)"}
{"url": "http://www.monitor.bg/a/view/87796-%D0%9A%D0%BC%D0%B5%D1%82%D1%81%D1%82%D0%B2%D0%BE-%D0%BC%D0%B0%D1%85%D0%B0-%D0%BE%D0%BF%D0%B0%D1%81%D0%BD%D0%B8-%D0%BA%D0%B0%D1%82%D0%B5%D1%80%D1%83%D1%88%D0%BA%D0%B8-%D0%B8-%D0%BF%D1%80%D0%BE%D1%81%D1%82%D0%BE%D1%80%D0%B8/", "text": "\n                    Кметството на пловдивския район „Северен” премахна опасни катерушки и метални простори, които от години застрашават живота и здравето на хората. Акцията по демонтирането на старите детски съоръжения е била проведена след сигнали на граждани и след проверка на място от служители на районната администрация, съобщи кметът Ральо Ралев. Опасни катерушки и люлки са били махнати от пет адреса на бул. „България” в Пловдив. Освен старите и опасни съоръжения за игра са били демонтирани и амортизирани, също застрашаващи сигурността на хората, футболни врати на адреси край булевардите „България” и „Васил Априлов”, както и на ул. „Гонда вода” 18. Наред с това служителите на кметството на „Северен” са премахнали и стари опасни простори и лостове. От районната администрация призоват гражданите да подават сигнали при установяване на счупено детско съоръжение или друг проблем по площадките и игрищата.\n\n\n                    ", "date": "2017.11.17", "title": "Кметство маха опасни катерушки и простори"}
{"url": "http://www.monitor.bg/a/view/40953-%D0%9F%D1%80%D0%B8%D0%B1%D1%80%D0%B0%D1%85%D0%B0-%D0%B2-%D0%BF%D1%80%D0%B8%D1%8E%D1%82-140-%D0%B1%D0%B5%D0%B7%D0%B4%D0%BE%D0%BC%D0%BD%D0%B8-%D0%BA%D1%83%D1%87%D0%B5%D1%82%D0%B0/", "text": "\n                    140 кучета са настанени към момента в общинския приют за безстопанствени животни, който се намира в село Каменар край Варна. Това съобщи шефът на дирекция „Управление на сигурността и контрол на обществения ред“ в Община Варна, Николай Няголов. „Общинският приют е лицензиран от всички надлежни органи. Към момента дейностите му се осъществяват в четири халета, а капацитетът е за 197 кучета. Първо и второ хале обслужват цикъла за кастрация. Трето и четвърто хале в общинския приют пък ще бъдат покрити за зимния сезон. Това се прави, за да се създадат по-добри условия за отглеждане на бездомните животни през студените месеци, каза още общинския шеф. „Всяка година, поради разположението му, метеорологичните условия в приюта са сурови. Има проблеми с водата и с тока в населеното място. Въпреки всичко, ние се справяме. В момента правим всичко възможно трето и четвърто хале да бъдат обезопасени откъм северната част. Колегите от приюта работят ежедневно и за зимния сезон ще сме осигурили добри условия за живот в тези халета“, каза още Няголов. „Животните в приюта се хранят съобразно всички изисквания на Закона за защита на животните. Община Варна ежегодно сключва договор с доставчици на ветеринарно-медицински продукти, храна, консумативи и лекарства. Преди години и Правилника за работа на общинския приют бе променен така, че със съдействие на неправителствени организации, вече всяка събота и неделя се провеждат акции на доброволци, които полагат грижи за животните. На тези акции присъстват и служители на общинския приют. При необходимост акции се провеждат и през седмицата.\n                    ", "date": "2017.11.17", "title": "Прибраха в приют 140 бездомни кучета  "}
{"url": "http://www.monitor.bg/a/view/5592-%D0%97%D0%B0%D1%82%D0%B2%D0%BE%D1%80%D0%BD%D0%B8%D1%87%D0%B5%D1%81%D0%BA%D0%B8-%D0%BD%D0%B0%D0%B4%D0%B7%D0%B8%D1%80%D0%B0%D1%82%D0%B5%D0%BB%D0%B8-%D0%B8%D0%B7%D0%BB%D1%8F%D0%B7%D0%BE%D1%85%D0%B0-%D0%BD%D0%B0-%D1%81%D0%B8%D0%BC%D0%B2%D0%BE%D0%BB%D0%B8%D1%87%D0%B5%D0%BD-%D0%BF%D1%80%D0%BE%D1%82%D0%B5%D1%81%D1%82/", "text": "\n                    20-процентово увеличение на основната работна заплата и уеднаквяване на критериите за охраната на изтърпяващите наказания поискаха служителите от старозагорския затвор. На символичен едночасов протест край входната бариера излязоха близо 1/3 от униформените служители по призива на синдикалната си организация.По думите на председателя на  профсъюзната структура Иван Коцев в момента тук работят  86 от предвидените по щат 100 души, като средната работна заплата е около 700 лв при стартова от 540 лв. Текучеството било огромно, само през тази година рапорти за напускане са подали 7 служители.В основния корпус на затвора има около 700 души, в двете общежития, които са на по свободен режим има още 120. За тях се грижат 42 надзиратели, като в старозагорското те са само двама.Работи се  на санитарния минимум, категоричен е Коцев и напомня, че от много време колегите му настояват за изравняване на социалните придобивки с тези от системата на МВР.\n\n\n                    ", "date": "2017.11.17", "title": "Затворнически надзиратели излязоха на символичен протест   "}
{"url": "http://www.monitor.bg/a/view/64755-%D0%9F%D0%B0%D1%80%D1%87%D0%B5-%D0%BE%D1%82-%D1%81%D1%82%D1%80%D0%BE%D0%B5%D0%B6-%D0%BF%D1%80%D0%B0%D1%82%D0%B8-%D0%B6%D0%B5%D0%BD%D0%B0-%D0%B2-%D0%B1%D0%BE%D0%BB%D0%BD%D0%B8%D1%86%D0%B0/", "text": "\n                    31-годишна жена е ударена по главата от метален предмет, паднал от строеж на бул. „Цариградско шосе“ в столицата, докато чакала на спирка на градския транспорт. Тя е приета в 08.40 часа в УМБАЛ „Св. Анна”, съобщиха от здравното заведение. Пострадалата има рана на главата, която е обработена в болницата. Тя страда от силно главоболие, поради което ще остане за наблюдение в Клиника по неврология на УМБАЛ „Св. Анна”. \n\n\n                    ", "date": "2017.11.17", "title": "Метален къс падна върху жена на спирка   "}
{"url": "http://www.monitor.bg/a/view/56340-%D0%9D%D0%B0%D1%81%D1%82%D0%B0%D0%BD%D1%8F%D0%B2%D0%B0%D1%82-%D0%B4%D1%8F%D0%B4%D0%BE-%D0%B8%D0%BD%D0%B2%D0%B0%D0%BB%D0%B8%D0%B4-%D0%B2-%D0%BE%D0%B1%D1%89%D0%B8%D0%BD%D1%81%D0%BA%D0%BE-%D0%B6%D0%B8%D0%BB%D0%B8%D1%89%D0%B5-%D1%81%D0%BB%D0%B5%D0%B4-%D0%B0%D0%BA%D1%86%D0%B8%D1%8F-%D0%B2-%D0%9D%D0%B5%D1%82%D0%B0/", "text": "\n                    75-годишен старозагорец, който е останал без два крака, ще бъде настанен в общинско жилище, съобщи секретарят на община Стара Загора Делян Иванов. До това решение на кмета Живко Тодоров се стигна след като в социалните мрежи се завъртя видеоклип с дядо Борислав, който от доста време обитава под наем сутеренна стаичка в идеалния център на Града на липите. Възрастният мъж, който едва се придвижва с двете си патерици, плаща 50 лв. наем за стаичката, а наскоро помолил хазяйката да изключи тока и водата, защото не можел да си позволи този „лукс“ с пенсията си от 240 лева. Проверката на социалните установила, че мъжът няма близки родственици, имал по-голяма от него сестра, която обаче живеела във Варна и от години прекратила по различни причини контактите си с него, обясни Делян Иванов. Лично той няколко пъти се срещал с дядо Борислав, предлагал му да бъде настанен в специализирано социално заведение, където да се грижат за него лекари и сестри, но човекът отказвал категорично. Преди години дядо Борислав продал имот в града, но похарчил парите за лекарства. В момента дължал пари и на социалните, които му отпуснали помощ за ортопедични протези, но така и не успял да ги закупи.„В момента се оформят документите за настаняване на съгражданина ни в малко жилище, апартамент, където да не изпитва проблеми с тока и водата. Това е, което можем да направим, ако има наистина състрадателни хора, така както се чете из мрежата – навярно могат да му помогнат със средства или дрехи.“, уточни секретарят на община Стара Загора.\n                    ", "date": "2017.11.17", "title": "Настаняват дядо-инвалид в общинско жилище  "}
{"url": "http://www.monitor.bg/a/view/61154-%D0%94%D0%B5%D1%86%D0%B0-%D1%82%D0%B0%D0%BD%D1%86%D1%83%D0%B2%D0%B0%D1%82-%D0%B1%D0%BB%D0%B0%D0%B3%D0%BE%D1%82%D0%B2%D0%BE%D1%80%D0%B8%D1%82%D0%B5%D0%BB%D0%BD%D0%BE-%D0%B7%D0%B0-%D0%B1%D0%BE%D0%BB%D0%BD%D0%BE-%D0%BC%D0%BE%D0%BC%D0%B8%D1%87%D0%B5/", "text": "\n                    Децата и младежите от фолклорните състави в Пазарджик-„Чудесия“, „Детство“, „Чавдар“ и „Елица“ ще танцуват благотворително, за да помогнат на 16-годишно момиче, което се нуждае спешно от операция. Миролюба Тодорова е талантлива певица от ансамбъл“Елица“ и учи в 10-ти клас в Професионалната гимназия по икономика и мениджмънт, но се нуждае в много кратки срокове от оперативна намеса, за да живее пълноценно. Причината е Торако-лумбална ес-образна сколиоза от 3-ти тип по Ленке, с която е диагностицирана Мира. Медиците са категорични, че тя се нуждае спешно от импланти за задна стабилизация – до 24 педикуларни винта и 2 CoCr рода, алографт, и консумативи за невромониториране. За щастие, след като бе дадена гласност на здравословния проблем на момичето по сметката на Мира вече има постъпили средства. В името на каузата десетките талантливи деца и младежи от Пазарджик подготвят грандиозен предколеден концерт, който ще състои на 22 ноември в Драматично-кукления театър“Константин Величков“. Десетокласничката от гимназията по икономика и мениджмънт в Пазарджик е възпитаник на ансамбъл „Елица“. Вече девет години, закърменото с българския народен фолклор момиче работи здраво, за да постигне мечтата си – да стане народна певица. Благодарение на упорития труд, дисциплина и постоянство, Мира се превърна в едно от златните гласчета на представителния пазарджишки ансамбъл. Нека всички ние да дадем шанс на тази красива и талантлива девойка да сбъдне мечтите си.\n\n \n\n\n\n\n\n\n\n\n\n\n\n\n\n\n\n\n\n\n                    ", "date": "2017.11.17", "title": "Деца танцуват благотворително за болно момиче"}
{"url": "http://www.monitor.bg/a/view/34552-%D0%9B%D0%B0%D0%B7%D0%B0%D1%80-%D0%92%D0%BB%D0%B0%D0%B9%D0%BA%D0%BE%D0%B2-%D0%BE%D1%81%D1%82%D0%B0%D0%B2%D0%B0-%D0%BE%D0%B1%D1%89%D0%B8%D0%BD%D1%81%D0%BA%D0%B8-%D1%81%D1%8A%D0%B2%D0%B5%D1%82%D0%BD%D0%B8%D0%BA-%D0%B7%D0%B0%D1%81%D0%B5%D0%B3%D0%B0/", "text": "\n                    Бившият председател на Общинския съвет в Септември Лазар Влайков, с чийто законно притежаван пистолет “Глок“ бе смъртоносно прострелян ресторантьора Наско Тонкев от село Виноградец, остава общински съветник засега.Общинската избирателна комисия отказа да обсъди постъпило заявление от шефа на ситипарламента в града, с което се иска отстраняването на Влайков заради отсъствия от 3 заседания. Комисията счита, че към настоящия момент не са изяснени всички факти и обстоятелства, които са от значение за правилното произнасяне по казуса. Веднага след постъпване на изисканата от Окръжните прокуратури в Пазарджик и Пловдив информация, ОИК – Септември, ще свика незабавно заседание, на което да се вземе решение, единодушно са решили всичките 9 членове на комисията.Последното отсъствие на Влайков от сесия на Общинския съвет в Септември бе в деня, когато в пазарджишкия съд се гледаше мярката му за неотклонение и той по обясними причини не можеше да присъства. Това беше и причината защитата му да поиска по-лека мярка, за да може той да изпълнява задълженията си като съветник и председател на Земеделската кооперация във Виноградец. С подобни мотиви окръжните магистрати преди дни го пуснаха срещу парична гаранция от 8000 лв., а Влайков доброволно напусна групата на ГЕРБ в Общинския съвет в Септември, но остана редови съветник в местния парламент, което предизвика гнева на кмета на общината Марин Рачев да призове да подаде оставка и от листата на съветниците на управляващото мнозинство.\n                    ", "date": "2017.11.17", "title": "Лазар Влайков остава общински съветник "}
{"url": "http://www.monitor.bg/a/view/7649-4%D0%B3%D0%BE%D0%B4%D0%B8%D1%88%D0%BD%D0%BE%D1%82%D0%BE-%D0%BC%D0%BE%D0%BC%D1%87%D0%B5%D0%BD%D1%86%D0%B5-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%BE-%D0%BF%D1%80%D0%B8-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0%D1%82%D0%B0-%D0%BA%D1%80%D0%B0%D0%B9-%D0%91%D0%B5%D0%BB%D0%BE%D0%B2%D0%BE-%D0%B5-%D0%B4%D0%BE%D0%B1%D1%80%D0%B5/", "text": "\n                    4-годишното момченце, което оцеля при тежката катастрофа до плажа “Топлата вода“ край Белово, е в добро общо състояние. Това съобщи зам.-директорът на областната държавна болница в Пазарджик д-р Дора Шопова. Когато е транспортирано в лечебницата детето е било в шок, с комоцио и гръдно-коремна травма. Направени са му различни изследвания-скенер на главата и ехография на коремните органи. Настанено е в хирургично отделение и е придружавано от майка си, като ще остане за известно време под наблюдение в болницата. Другият пострадал при тежката катастрофа – шофьорът на „Мерцедеса“, 59-годишният Д.Д. от Пазарджик също е настанен в областната болница. Той е със счупени подбедрици, счупен глезен и коляно на десен крак. Той също е под наблюдение.Загиналите при тежкия пътен инцидент на 2 километра от Белово са бабата на момченцето- В.М., на 52 г. и нейният съпруг-58-годишният В.М., който карал „ Фолксваген“-а.Сигналът за тежката катастрофа е бил получен в четвъртък около 15.30 ч. на телефона за спешни повиквания 112. В района на минерален плаж малко преди Белово лекият автомобил „Фолксваген“ навлязъл в лентата за насрещно движение. Там последвал удар в движещ се насреща „Мерцедес“ с водач пазарджиклията Д.Д. – 59 г. Към мястото незабавно били насочени екипи на Районното управление на МВР в Септември, сектор „Пътна полиция“, аварийно-спасителен автомобил на пожарната и линейки на „Спешна помощ“. \n\n\n                    ", "date": "2017.11.17", "title": "4-годишното момченце, пострадало при катастрофата край Белово, е добре"}
{"url": "http://www.monitor.bg/a/view/26157-%D0%91%D1%8A%D0%B4%D0%B5%D1%89%D0%B8-%D0%B6%D0%B0%D0%BD%D0%B4%D0%B0%D1%80%D0%BC%D0%B5%D1%80%D0%B8%D1%81%D1%82%D0%B8-%D1%81%D0%B5-%D0%B7%D0%B0%D0%BA%D0%BB%D0%B5%D1%85%D0%B0-%D0%B2-%D0%9F%D0%B0%D0%B7%D0%B0%D1%80%D0%B4%D0%B6%D0%B8%D0%BA/", "text": "\n                    110 стажанти от Дирекция „Жандармерия“ при Главна дирекция „Национална полиция“ положиха тържествена клетва за спазване на Етичния кодекс на държавните служители в МВР. Церемонията се проведе в Центъра за специализация и професионална подготовка в Пазарджик при Академията на МВР. На събитието присъстваха заместник-министърът на вътрешните работи г-н Стефан Балабанов, ректорът на Академията на МВР старши комисар д-р Неделчо Стойчев, директорът на Дирекция „Жандармерия“ старши комисар Красимир Добрев и неговият заместник комисар Михаил Златанов, заместник-директорът на ОДМВР-Пазарджик комисар Ивайло Тишев, заместник-областните управители г-н Йордан Кожухаров и г-н Петър Белчев, директорът на центъра в Пазарджик комисар Стоян Зайков. С полагането на тържествената клетва приключва първоначалната професионална подготовка на 110 стажанти от Дирекция „Жандармерия“, които ще изпълняват служебните си задължения като пълноправни полицаи в Зоналните жандармерийски управления в  Пловдив, Плевен и Кърджали.„Уверен съм, че сте получили необходимата подготовка в полицейския център в Пазарджик, но от сега нататък започва изграждането ви като полицейски служители. Бъдете твърди и непоколебими, когато трябва да прилагате закона, имайте висок морал и винаги работете в полза на гражданите.“, каза в обръщението си заместник-министър Балабанов. Той поздрави жандармеристите, техните родители и близки, като подчерта важността на подкрепата, която оказва семейството в нелеката ежедневна работа на полицейския служител.За постигнати отлични резултати в учебната дейност ректорът на АМВР старши комисар Неделчо Стойчев и директорът на полицейския център в Пазарджик комисар Стоян Зайков наградиха няколко стажанти.Водосвет за здраве на всички присъстващи отслужи епископ Яков – втори викарен епископ на Пловдивския митрополит, заедно със свещеници от епархията. \n\n\n                    ", "date": "2017.11.17", "title": "Бъдещи жандармеристи се заклеха в Пазарджик"}
{"url": "http://www.monitor.bg/a/view/32886-%D0%9F%D0%BE%D0%B2%D0%B5%D1%87%D0%B5-%D0%BF%D0%B0%D1%80%D0%B8-%D0%B7%D0%B0-%D0%BC%D0%B0%D1%82%D0%B5%D0%BC%D0%B0%D1%82%D0%B8%D1%87%D0%B5%D1%81%D0%BA%D0%B8%D1%82%D0%B5-%D0%B3%D0%B8%D0%BC%D0%BD%D0%B0%D0%B7%D0%B8%D0%B8/", "text": "\n                    „Предвиждаме да предоставим допълнителни средства на математическите гимназии в страната за оборудване на кабинети по природни науки и математика. Отделно от това инвестираме в подобряване на информационните и комуникационни технологии в училищата в цялата страна всяка година. Искаме да разширим достъпа до електронно съдържание и да увеличим броя на класните стаи, които имат проектори и електронни дъски”, заяви министърът на образованието и науката Красимир Вълчев в Бургас. Той се срещна с кмета на града Димитър Николов, директорът на образователния инспекторат Виолета Илиева, ректори на ВУЗ-ове и директори на средни училища.\n\n„Бургас заема добра позиция на картата на висшето образование. В тази област имам много по-малко проблеми, отколкото на други места в страната”, заяви министърът. Той посочи, че добрият пример на Община Бургас учители и директори да не искат от родителите средства за допълнителни пособия или материали, вече е възприет от Министерството на образованието и се прилага в цялата страна.\n\n„Последвахме примера на Община Бургас. На 11-ти септември изпратихме писма на директорите на училищата”, заяви министър Вълчев. Той призова родителите, от които все още се искат пари, да сигнализират в Министерството на образованието.\n\n\n \n                    ", "date": "2017.11.17", "title": "Повече пари за математическите гимназии"}
{"url": "http://www.monitor.bg/a/view/40563-%D0%9F%D1%83%D1%81%D0%BA%D0%B0%D1%82-%D0%B4%D0%B2%D0%B8%D0%B6%D0%B5%D0%BD%D0%B8%D0%B5%D1%82%D0%BE-%D0%BF%D0%BE-%D0%94%D0%BE%D0%BD%D0%B4%D1%83%D0%BA%D0%BE%D0%B2-%D0%B4%D0%BE%D0%B2%D0%B5%D1%87%D0%B5%D1%80%D0%B0/", "text": "\n                    След 22 часа тази вечер движението по столичния булевард „Дондуков“ ще бъде пуснато, съобщиха от Столичната община. До края на месеца ще се извършват довършителни ремонтни дейности по тротоарите.Реконструкцията на „Дондуков“ започна в началото на юли с отсечката от Министерския съвет до ул. „Раковски“, която приключи с откриването на учебната година. След това започна по-трудната част от ремонта на булеварда - от „Раковски“ до бул. „Васил Левски“. Първоначално там трябваше да бъдат поставени павета, но след искане на кмета на София Йорданка Фандъкова, културното министерство разреши асфалтова настилка. Решението на културното ведомство се забави, което доведе до изместването на първоначалната дата 15 октомври за приключване на ремонта.За цялата реконструкция на булеварда общината плати 7,7 млн. лв.Новата седмица ще започне и с нов ремонт. Стартира реконструкцията на Околовръстен път в платното от с. Казичене към магистрала „Тракия“. След това, за да се завърши източната дъга на Околовръстния път, ще се ремонтира и платното за насрещно движение от АМ „Тракия“ към с. Казичене. Очаква се при подходящи условия реконструкцията на участъка да приключи през тази година. В противен случай той ще бъде довършен през пролетта на следващата година. „През февруари, след преминаване на необходимите процедури, включително отчуждаване на терени, се очаква да започне работата по разширението на Софийския околовръстен път между жк „Младост“ и АМ „Тракия“, съобщиха от „Московска“ 33.\n                    ", "date": "2017.11.17", "title": "Пускат движението по „Дондуков“ "}
{"url": "http://www.monitor.bg/a/view/25517-%D0%9E%D0%B1%D0%BB%D0%B5%D0%BA%D1%87%D0%B0%D0%B2%D0%B0%D1%82-%D0%BF%D1%80%D0%BE%D1%86%D0%B5%D0%B4%D1%83%D1%80%D0%B0%D1%82%D0%B0-%D0%B7%D0%B0-%D0%B1%D0%BE%D0%BB%D0%BD%D0%B8%D1%87%D0%BD%D0%B8-%D1%83%D1%87%D0%B8%D1%82%D0%B5%D0%BB%D0%B8/", "text": "\n                    Образователното министерство ще облекчи административните процедури, необходими, за да могат родителите на деца, които пребивават продължително време в болница, да им осигурят болничен учител. Това обясни заместник-министърът на образованието и науката Деница Сачева по време на среща с представители на неправителствена организация, която защитава правото на образование на тези деца.Вместо семействата им да изминават продължителния процес за попълване на необходимите документи, представител на Регионалния център за приобщаващо образование ще ги посещава на място в болницата и ще помага при попълването на формулярите, свързани с осигуряването на преподавател в болницата. Просветното ведомство ще изпрати писма до всички центрове за приобщаващо образование, за да имат готовност да осигурят свой представител при заявка от болница, че при тях е настанено дете, което има нужда от обучение. Регионалните управления на образованието ще трябва да контролират спазва ли се това изискване. Списък с центровете за приобщаващо образование ще бъде изпратен и до всички областни и университетски болници, за да могат да подават навреме информация, че при тях е настанено дете за продължително лечение.\n\n\n                    ", "date": "2017.11.17", "title": "Облекчават процедурата за болнични учители "}
{"url": "http://www.monitor.bg/a/view/13419-%D0%98%D0%B7%D1%87%D0%B8%D1%81%D0%BB%D1%8F%D0%B2%D0%B0%D1%82-%D0%BC%D0%B8%D0%BD%D0%B8%D0%BC%D0%B0%D0%BB%D0%BD%D0%B0%D1%82%D0%B0-%D0%B7%D0%B0%D0%BF%D0%BB%D0%B0%D1%82%D0%B0-%D0%BF%D0%BE-%D1%84%D0%BE%D1%80%D0%BC%D1%83%D0%BB%D0%B0/", "text": "\n                    Правителството предлага минималната заплата у нас да се определя по нова формула, като ще се отчитат критерии като инфлация, динамика на брутния вътрешен продукт и др. Това става ясно от законопроект за ратифициране на Конвенция № 131 на Международната организация на труда, публикуван за обществено обсъждане от социалното министерство.\n\nВ момента в законодателството ни не съществува изрична правна уредба, която да изброява критериите, на базата на които кабинетът определя конкретния размер на минималната заплата.\n\nИдеята е вече периодично да се актуализира в съответствие с измененията в разходите за живот и другите икономически условия. За формирането й отново ще се правят консултации с работниците и работодателите, както и сега. \n                    ", "date": "2017.11.17", "title": "Изчисляват минималната заплата по формула "}
{"url": "http://www.monitor.bg/a/view/45367-%D0%A1%D0%B0%D1%88%D0%BE-%D0%94%D0%BE%D0%BD%D1%87%D0%B5%D0%B2-%D0%A1-%D0%9B%D1%83%D0%BA%D0%B0%D0%BD%D0%BE%D0%B2-%D0%B8-%D0%93%D0%B0%D0%B7%D0%BF%D1%80%D0%BE%D0%BC-%D0%B7%D0%B0%D0%B4-%D0%B3%D1%8A%D1%80%D0%B1%D0%B0-ii-%D0%B3%D0%BB%D0%B0%D0%B2%D0%B0-%D0%BE%D1%82-%D0%BA%D0%BD%D0%B8%D0%B3%D0%B0%D1%82%D0%B0-%D0%93%D0%B0%D0%B7%D0%BE%D0%B2%D0%B8%D1%8F-%D0%B1%D0%B0%D1%80%D0%BE%D0%BD/", "text": "\n                    \n\n23 май 1995 г. Новина на деня: Андрей Карлов Луканов напуска политиката, за да стане председател на българо-руската газова компания „Топенерджи”, учредена няколко дни по-рано при посещението на руския премиер Черномирдин. „Познавам се с Черномирдин в качеството му на министър на газовата промишленост на СССР. Очевидно това е изиграло някаква роля за тяхната ориентация и избор”, казва Луканов.\n\n„Топенерджи” АД е регистрирано на 23 май 1994 г. с акционерен капитал от 60 млн. лева и дялово участие 50/50 на „Газпром” и „Булгаргаз”. С това държавният статус на компанията изглежда гарантиран, но всъщност не е така. В управителните органи на компанията фигурират основно лобисти на „Мултигруп”, като те не са там като представители на държавните институции, а като физически лица. В управителния съвет пък е Сашо Дончев, който е и единият от двамата, представляващи „Топенерджи”.\n\nГолямата изненада обаче е председателят на управителния съвет – това е не друг, а самият Андрей Карлович Луканов. Тази новина предизвиква шок в БСП – още повече че самият Луканов публично заявява, че зарязва политиката заради бизнеса. Това не е най-доброто решение, което е вземал.\n\n„С ръка на сърцето мога да кажа, че две от най-мрачните и злокобни фигури на прехода са Андрей Луканов и Иван Костов. Те имат голям грях към българския народ за криминалния ни преход.” Това заявява през 2016 г. за в. „Шоу” Васил Василев, старши научен сътрудник и доктор на юридическите науки, бивш заместник-началник на Второ управление на ДС – американски отдел. Дълги години по време на соца той работи в разузнаването и контраразузнаването на България. Такива хора са ходещи справочници. Васил Василев е категоричен в извода си: „Луканов се набърка във външноикономическите търговски сделки на страната, а няколко години след това направи всичко възможно да съсипе икономиката на България по най-брутален начин.”\n\nВ интервюто бившият разузнавач и контраразузнавач подчертава, че още като войник Костов е изпратен на специално обучение в Киев. Според него Командира е можел да играе в левия отбор на политиката, но Луканов му нарежда да играе в десния, включвайки го като водач в листата на СДС - Пловдив. „Въпреки че пловдивчани не искат и да чуят за Костов, Луканов го издърпва напред в редиците. Това според мен е една от големите грешки на Луканов – коментира Васил Василев. - Другата му голяма грешка е, че раздаде парите на 151 фамилии по списък, като беше сигурен, че един ден ще му ги върнат. Но по-голямата част от тези пари попаднаха у необразовани хора, спортисти с мускули, които ги пропиляха за коли и за жени. И когато Луканов потърси обратно парите си от тези новобогаташи, те решиха, че е по-добре да го гръмнат. Преди смъртта си той ги е заплашвал, че ще потърси съдействие от Щатите, и се мъчеше да въведе някакъв ред в тези свои вземания, но не успя да постигне нищо. Така изпусна духа от бутилката и се стигна до ликвидирането му. Запознат съм с делото, което се водеше срещу обвинените в убийството му украинци. Да, украинците може и да са убийците, но кой им плати, за да го направят?”\n\nОще една версия за убийството на ул. „Латинка” дава вече покойният журналист Крум Благов в книгата си „50-те най-големи атентата в българската история”. Според него като истински добър ученик Костов се е поучил от грешките на Луканов и е надминал учителя си. Чуждестранни инвеститори даряват фондациите на Командира и жена му. Разбойническо-ментарджийските дружества (РМД) от негови послушни последователи получават най-апетитния залък от приватизацията, при това почти безплатно. При това Костов преследва целите на Луканов с неговите средства, посочва журналистът. Разграждането на Живковия режим започва със създаването на паралелни структури. Комсомолът е обявен за тоталитарен и на негово място се появява Бадема (БДМ) - Българска демократична младеж, с вярно на Луканов ръководство. Той набързо получава цялото наследство на Комсомола. Комитетът на българските жени начело с Елена Лагадинова е заместен от Демократичния съюз на жените на Емилия Масларова. Казионните профсъюзи стават синдикална конфедерация, естествено, с нов лидер. Така са издърпани черджетата изпод всички стари комунисти, за които се предполага, че може да останат верни на Живков.\n\nОглавил СДС през 1994 г., Костов предприема Лукановата тактика. Всички лидери, влезли даже не в конфликт, а в разногласия с Костов, някой ден установяват, че са се сдобили с отровен двойник, който им дърпа гласове.\n\nЛуканов е технолог на властта, Костов - също. Всеки, който им се изпречи на пътя, бива демонизиран по начина, който Луканов успешно е приложил върху Тодор Живков. Още една прилика – учителят и ученикът винаги поляризират мненията. Те са или издигани в култ и обожествявани, или ненавиждани и от свои, и от чужди.\n\nНо единият от двамата изпадна от шахматната дъска твърде рано. На 2 октомври 1996 г. Луканов изневерява на навиците си. Обикновено сутрин той звъни от вкъщи в газовата компания „Топенерджи”, за да дойде телохранител да го вземе с кола. За началник на охраната там Луканов е назначил своя стар познат Николай Николаев и макар политикът вече да не е в управителния съвет на „Топенерджи”, фирмата на Николаев продължава да го пази. Този фатален ден обаче Луканов излиза пред дома си на ул. ”Латинка” 15 сам. Негов съсед и бивш подчинен е поел ангажимента да го откара в парламента. Затова охрана няма. Докато шофьорът изкарва колата от гаража, Луканов се връща към къщата и звъни по домофона. Докато му отворят, депутатът вече лежи в локва кръв, застрелян с четири куршума.\n\nВ тези смутни времена, когато върви усилено разчистване на хората, които са били наясно с първоначалното разпределение на капиталите и червените куфарчета с пари и когато е ликвидиран самият Луканов, а крадливата демокрация реализира пъкления си план да унищожи икономиката и да разграби държавата чрез разбойническа приватизация, много от състезателите на предна линия се чувстват застрашени. Неминуемо плъзват слухове за опити за атентати и срещу газовия барон Сашо Дончев. Той отрича с половин уста да е имало такива неща. По-късно обаче разказва, че се е крил с жена си по хотели, за да не бъде намерен от Костов. Никога не изпада в подробности за естеството на заплахата.\n\nЕто нещо, по което двама от родните олигарси си приличат. Когато над тях надвисне заплаха, се крият. Напълно нормална реакция, но щом самите те декларират това, не би било зле да уточнят кой и с какво ги страхува. Плашилото за Газовия барон, както разбираме, е бил Костов. С какво толкова го е „респектирал“ бившият министър-председател – не казва.\n\nНяколко години по-късно под смъртна заплаха твърди, че се намира и друг олигарх, който прави пари от вятъра. За разлика от Дончев Иво Прокопиев не залага на тукашните хотели, а се ориентира към Сингапур. В крайна сметка и на двамата олигарси им се разминава и се връщат за реванш – за да се пробват отново да си вземат „своето“. Превъзмогнали опасността, Дончев и Прокопиев вече имат общо помежду си. Към днешна дата никой от тях не визира Командира като свой враг. Преодолели са различията. Играят в един отбор. Отборът на задкулисието.\n\n \n\n \n\n \n                    ", "date": "2017.11.17", "title": "Сашо Дончев: С Луканов и „Газпром” зад гърба (II глава от книгата \"Газовия барон\")"}
