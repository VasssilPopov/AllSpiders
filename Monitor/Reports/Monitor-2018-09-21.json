{"url": "https://www.monitor.bg/bg/a/view/grisho-dade-perfekten-start-na-evropa-s-uspeh-nad-tiafo-144938", "text": "Най-добрият български тенисист Григор Димитров изигра перфектен двубой срещу Франсис Тиафо (САЩ) и с победата си 6:1, 6:4 за малко повече от час в \"Юнайтед Сентър\" в Чикаго даде летящ старт за тима на Европа срещу Света в изключително вълнуващия и набиращ все повече популярност тенис турнир „Лейвър къп“. “Искам да благодаря на всички фенове, има толкова много история в тази зала, в целия комплекс. Невероятна подкрепа от трибуните, щастлив съм, че отворих серията в наша полза и сега остава да поиграят останалите от ъгъла, заяви Григор в интервю на корта. - Невероятно е Федерер и Джокович да са в моето поле и да ме подкрепят, беше странно и приятно, защото обикновено са от другата страна на корта. Дано всички да се наслаждават на това събитие”, допълни българинът след мача.", "date": "2018.09.21", "title": "Гришо даде перфектен старт на Европа с успех над Тиафо"}
{"url": "https://www.monitor.bg/bg/a/view/milvame-decata-kato-pseta-144931", "text": "Много хора гледат кучетата си по-добре от децата си. Опитват се да ги възпитават. Най-голямото постижение е да ги научат да сядат и да подават лапа.  И се гордеят с това. Показват ги на гостите си, снимат клипчета за социалните мрежи, фукат се пред комшиите. А за децата нехаят. Очакват, че те сами ще се очовечат. Да, ама не. Децата искат още повече грижи. И грижите не са само да го вземеш от детска градина, да му хвърлиш два кренвирша и да го напляскаш по дупето. Грижите се изразяват в даването на пример и отделянето на много внимание. Не може да оставяш колата си отключена, да зарязваш ключа на таблото, да си показал на детето как се влиза и се пали и да очакваш то да не последва твоя пример и за зла беда да убие баба си. Дано това дете не си спомня след време какво е направило и дано родителите му си получат справедливите наказания, които поне да са за назидание на останалите безхаберници, които милват децата си като псета. В същото време очакват от тях да се получи нещо различно от среднопородисто куче, което знае да сяда, да кляка и да се върти по гръб. Децата не са кучета, въпреки че много родители ги смятат за такива. Мислят, че е нормално да ги наказват, да ги удрят с вестника и да им размахват пръст. А възпитанието е просто в даването на добър пример и упражняването на малко повече контрол. И отново - добър пример не е да водиш цяла група деца през пуснат прелез. Защото те ще сметнат, че така е редно. Но тук вина нямат родителите, които са ги поверили на грижата на леличката от детската градина. Вина има въпросната леличка, която трябва да си понесе отговорността за опит за убийство на повече от едно лице, или в случая над 20. Защото именно примерът е важен. Не е важно скарването, че някой не си е изял пилешката каша или се е напикал в леглото си, че е дръпнал косата на Мимето и че се е сбил с Гошко. Примерът да се спазват правилата е от значение, а когато една кьопава даскалица не може да даде този пример, тя повече не трябва да е педагог, а да отиде някъде, където ще си работи за надница, докато си пие кафето и си пуши цигарите.  Не може децата да се третират като псета. Не можем да ги милваме, когато са послушни и да им хвърляме по едно кокалче, а когато са непослушни, просто да ги нахокаме или да ги наложим с вестника или някой шамар. Колкото е важно милването, толкова е важно и хокането. Но децата не са кучета, които впрочем наистина се гледат по-добре и им се правят всички ваксини. Децата са живи, съзнателни същества, които попиват всяко едно действие на родителите си. И като родител всеки трябва да дава своя пример и да осъзнава, че дори запалената цигара, псувайки пред телевизора, ще каже на детето „Това е редно, така трябва да правиш“. Детето е гъба, която попива всичко. И трябва да сме изключително внимателни какво поливаме върху тази гъба.", "date": "2018.09.21", "title": "Милваме децата като псета"}
{"url": "https://www.monitor.bg/bg/a/view/vasil-petrov-kaca-s-helikopter-v-ndk-144880", "text": "След като миналата година се появи в стил Джеймс Бонд с лъскав ретро автомобил, този ноември Васил Петров е подготвил още по-голяма изненада за второто издание на спектакъла си “Синатра: Вегас 2”. Джаз певецът ще долети с хеликоптер за голямото събитие. Появяването му по този екстремен начин е обвързано с вдъхновено от кино класика и измислено от неговия мениджър и партньор в живота Маргарита Тошева. Всъщност тя е двигателят на идеята за спектаклите, посветени на Барда на мафията. Концертът, който ще превърне зала 1 на НДК в елитен ласвегаски клуб, е на 12 ноември, а сцената ще се изпълни с колеги на българския Синатра от всички поколения. Гърбът му ще пази отново Биг Бенда на БНР с микс от суинг, джаз и боса нова, както и вечните стандарти на Франк Синатра. „Почти половината от репертоара е нов, като сме запазили само най-големите хитове“, сподели пред „Монитор“ музикантът с уклон към изобразителното изкуство. На сцената ще се качи специално събран с нова сценография, хореография и впечатляващо пищни костюми с пера и обсипани с камъни. За втора поредна година Васил Петров ще си партнира на сцена с блус и соул изпълнителя Брус Джонсън от Америка. От българска страна изпълнителят ще изненада с дуети с чаровната Михаела Филева, чийто джаз потенциал вече изпита в специален общ проект със Старозагорската опера. На масата му „rat pack“ дружината ще оформи Орлин Павлов, с когото са подготвили специална изненада.", "date": "2018.09.21", "title": "Васил Петров каца с хеликоптер в НДК"}
{"url": "https://www.monitor.bg/bg/a/view/strahotna-pobeda-za-bylgarija-vyrna-si-na-iran-144937", "text": "Мъжкият ни национален тим по волейбол срази Иран с 3:0 (19, 26, 24) в „Арена Армеец“ в среща от група G от втората фаза и запази шансове за класиране за финалната шестица на световното първенство в България и Италия. Преди седмица „лъвовете“ загубиха от персите с 1:3 (-22, -20, 22, -19) в двубой от първата групова фаза във Варна, но този път им отмъстиха с категоричен чист успех. „Лъвовете“ ще трябва да победят САЩ утре и Канада в неделя, за да може да се класират сред най-добрите 6 и да отпътуват за финалната фаза в Торино. В мача с Иран нашите бяха далеч по-добри на сервис като реализираха 11 аса срещу 4 на съперника. 7 от директните точки бяха дело на Тодор Скримов, който стана и най-резултатен в мача с 18 т. 17 добави Валентин Братоев. \"Днес имаше различен заряд в момчетата. В началото имаше известно сковаване, но после видях блясъка в очите им - нещо, което го исках от самото начало. Трябваше им и малко вяра в собствените сили. Надявам се, че тази възходяща линия, която започна от мача с Полша при нас, ще продължи и в следващите мачове\", заяви треньорът на нашите Пламен Константинов. ", "date": "2018.09.21", "title": "Страхотна победа за България, върна си на Иран"}
{"url": "https://www.monitor.bg/bg/a/view/umyrtviha-tri-zarazeni-s-bruceloza-ovce-vyv-vukovo-144935", "text": "Три овце, чийто проби се оказали положителни от огнището в село Вуково, са умъртвени по хуманен начин, съобщиха от БАБХ. Животните са предадени в предприятие за обезвреждане на странични животински продукти. Междувременно на заседание на Областната епизоотична комисия в Кюстендил бяха докладвани мерките, взети във връзка с констатираното във Вуково огнище на бруцелоза по овцете и козите. С областния управител бяха обсъдени и уточнени мерките, които трябва да бъдат прилагани. За предотвратяване по-нататъшното разпространение на заболяването се забранява придвижването на едри, дребни преживни и еднокопитни животни от и към животновъдните обекти в село Вуково, община Бобошево, с изключение на животните, предназначени за незабавно клане при гарантиране на здравния им статус. На официалните ветеринарни лекари е разпоредено извършването на инвентаризация на всички едри, дребни преживни и еднокопитни животни на територията на ОДБХ, отразяване във ветеринарната информационна служба на БАБХ и извършване на серологично изследване на всички едри, дребни преживни и еднокопитни животни, отглеждани в село Вуково. Поет е ангажимент за съдействие от страна на регистрираните ветеринарни лекари, обслужващи животновъдните обекти. Всички нови положително реагирали за бруцелоза животни ще бъдат умъртвени по хуманен начин, като труповете им ще бъдат унищожени чрез загробване на място или в предприятие за обезвреждане на странични животински продукти. На заседанието са уведомени останалите областни служби за констатираното нарушаване на ветеринарномедицинското законодателство от страна на стопанката на обекта. Предстоят действия от страна на полицията за проучване връзките на инфектирания обект с други обекти в страната, както и за проучване възможностите за търсене отговорност на стопанката. На заседание на Общинската епизоотична комисия в град Бобошево в 17.30 часа днес ОДБХ Кюстендил запозна структурите на общинско ниво с решението на Областната епизоотична комисия и с мерките, които трябва да бъдат предприети за предотвратяване на разпространението на заболяването. Българската агенция по безопасност на храните напомня, че заболяването е изключително опасно за хората - при предишния констатиран случай през лятото на 2015 г. в град Рила заболяха над 40 човека. БАБХ апелира населението да не купува мляко, месо и животни без ветеринарномедицински гаранции за безопасност, а закупуваното за лична консумация сурово мляко да се използва след сваряване.", "date": "2018.09.21", "title": "Умъртвиха три заразени с бруцелоза овце във Вуково"}
{"url": "https://www.monitor.bg/bg/a/view/levski-se-vyrna-na-vyrha-sled-4-1-nad-vitosha-144936", "text": "\"Левски\" се върна към победния път с победа с 4:1 над \"Витоша\" (Бистрица) на стадион \"Георги Аспарухов\" в мач от 9-ия кръг на Първа лига. Така играчите на Славиша Стоянович са отново на върха в класирането с актив от 22 точки. 26-кратните шампиони изиграха силен двубой, като само добрите намеси на Християн Василев спасиха гостите от още по-голяма загуба. Давид Яблонски бе точен в 3-ата минута с глава. Кабрал удвои в 51-ата минута. Паулиньо пропусна дузпа в 63-ата минута, която беше отразена от Християн Василев. Станислав Костов вкара трети гол в 65-ата минута, а в 73-ата направи резултата 4:0. Григор Долапчиев пък намали в 83-ата минута. ЛЕВСКИ - ВИТОША (БИСТРИЦА) 4:1 1:0 Яблонски (3') 2:0 Кабрал (52) 3:0 Костов (65) 4:0 Костов (73) 4:1 Долапчиев (83) ЛЕВСКИ: Полачек, Цветкович, Яблонски, Белаид, Горанов, Мариани, Белмонт, Кабрал, Обертан, Паулиньо, Костов", "date": "2018.09.21", "title": "\"Левски\" се върна на върха след 4:1 над \"Витоша\""}
{"url": "https://www.monitor.bg:443/bg/a/view/komisija-antikorupcija-podhvashta-uredenite-machove-144923", "text": "Председателят на Комисията за противодействие на корупцията и за отнемане на незаконно придобитото имущество (КПКОНПИ) Пламен Георгиев и министърът на младежта и спорта Красен Кралев подписаха Меморандум за сътрудничество, съобщиха от комисията „Антикорупция“. Взаимодействието между двете институции ще бъде в няколко области: Периодични срещи и консултации по прилагането на различни антикорупционни мерки; Партньорство при обучения с цел обмен на експертиза и опит във връзка с дейности по превенция и предотвратяване на корупционни практики; Партньорство по теми и проекти от взаимен интерес – конференции, семинари, кръгли маси; Сътрудничество при организирането на информационни кампании с антикорупционна насоченост; Обмен на информация и експертиза при проучвания и анализи. По време на срещата Георгиев и Кралев са обсъдили случаите на корупция в спорта и мерките за противодействие на корупционните практики. В четвъртък комисията „Антикорупция“ се яви на първото си изслушване пред парламентарната комисия за борба с корупцията, конфликт на интереси и етика. Наред с отчета за отнетото имущество от бандити и подадените декларации за имущество и интереси, Георгиев съобщи на депутатите, че в УНСС започва магистърска програма по антикорупционно обучение. Той се е срещнал с министъра на образованието и са разговаряли, че има идея от 5 и от 8 клас в училищата да бъде въведено антикорупционно образование. Предвижда се да бъдат изработени конкретни учебни материали и листовки, които да се раздадат на децата. С помощта на неправителствени организации се подготвя и антикорупционно обучение в детските градини. Пилотно това ще започне в Перник, вече е разговаряно с кмета на града. „Знаете, че материята е много деликатна – това са малки деца, обучението вероятно ще е с песнички, рисунки“, обясни Георгиев и допълни, че в почти всички страни в Европа има антикорупционно обучение.", "date": "2018.09.21", "title": "Комисия „Антикорупция“ подхваща уредените мачове"}
{"url": "https://www.monitor.bg:443/bg/a/view/fejsbuk-dyrjava-za-400-000-bg-emigranti-144924", "text": "Фейсбук се е превърнал в държава на 400 000 български емигранти. Всеки пети българин зад граница членува в онлайн група, която му помага по-лесно да се справи с културните различия в страната. Това установи проверка на „Монитор“ в социалните мрежи. При 2 милиона съграждани, който живеят в чужбина 376 248 членуват в различни групи: Българи в Испания, Германия, Англия и т.н. Живеещите в ЮАР, Канада и САЩ също използват Фейсбук, за да бъдат по-близо до българското, както и да си дават съвети- правни и културни различния между родината и новия им дом. Няма страна от Европейския съюз, в която да живеят нашенци и да не са си направили своя мини социална общност. Някои от тях дори са разделени на региони, като Българи в Западна Гърция, Източен Лондон. С регионалните групи членовете им достигат до 841 747. Има и такива, който събират на едно място всички родни емигранти – там предимно се обсъждат политически и икономически теми.", "date": "2018.09.21", "title": "Фейсбук – държава за 400 000 БГ емигранти"}
{"url": "https://www.monitor.bg:443/bg/a/view/borisov-obsyjda-pyrvo-s-radev-novija-glavsek-na-mvr-kabinetyt-odobri-10-poslanici-sled-syglasuvane-obzor-144932", "text": "Премиерът Бойко Борисов ще обсъди избора на нов главен секретар на МВР първо с президента Румен Радев. Това обяви в петък самият той при проверка на строителството на довеждащия път към тунела под Шипка. Постът бе овакантен от новоизбрания вътрешен министър Младен Маринов, чието освобождаване от него мина през едноседмично забавяне на президентския указ заради полемиката около съгласувателната процедура между МС и „Дондуков“ 2. Според позицията на Борисов за разлика от освобождаването съгласуването по назначаването с държавния глава не е формалност. „Предложението за нов главен секретар на МВР първо ще обсъдя с президента. Системата има нужда от професионализъм, от спокойствие и аз съм убеден, че е и той ще погледне държавнически, каза Борисов. И добави, че така управляващите ще са сигурни, че при съгласуването няма да се получи „стрес в системата\" и да не се стига до откази. \"Хората, които ще предложа като варианти за главен секретар на МВР, са добри професионалисти. Трябва да обсъдим този избор, за да не забуксува\", каза министър-председателят. Той бе категоричен, че никога не е водил война с институции и подчерта, че от него не е чувана лоша дума за президентската. По думите му на заседанието на кабинета тази сряда пък били одобрени назначенията на около 10 посланици, и то след съгласувателна процедура с президента, който трябва да разпише указите за назначенията им. Премиерът изтъкна, че от месеци вървели предварителни съгласувания с администрацията на държавния глава. Целта била да се стигне до необходимото разбирателство и да се избегнат евентуални проблеми с нея относно постовете, които по неофициална информация ще бъдат заети предимно от кадри на МВнР и дипломати от кариерата. Сред имената, които се завъртяха в медийното пространство, са това на Димитър Абаджиев, който трябва да смени Словения със Саудитска Арабия, както и на Румен Петров, който трябва да поеме мисията в Алжир. От шефовете на дирекции във МВнР, които се очаква да заемат посланически пост, пък са Генка Георгиева, която трябва да бъде пратена в Хърватия, Ангел Ангелов, който трябва да замине за Македония, Елеонора Димитрова, която се очаква да оглави мисията ни в Индия. Одобрени били и кандидатурите на Костадин Коджабашев, който трябва да отиде в Украйна, и на Светлин Стоев, който трябва да поеме мисията ни в Дания. Остават обаче да бъдат утвърдени имената на още около 22-ма нови шефове на наши мисии зад граница, за които обаче все още няма договорка между президента и правителството, като имената им трябва да бъдат предложени от външното министерство. Рокадите в мисиите ни зад граница бяха стопирани заради БГ председателството, а на част от дипломатите мандатите бяха удължени. Премиерът коментира в петък и изказванията и публикациите в интернет на соцлидера Корнелия Нинова, която, след като го обвини, че позициите му относно Унгария за пред българите и пред ЕС се разминават, каза, че продължавал да лъже, че за разлика от колегите им от ГЕРБ евродепутатите от БСП, с изключение на председателя на ПЕС Сергей Станишев, били подкрепили санкциите срещу Будапеща. \"Тия постове по нощите са ми много интересни. Не им се бъркам в работата, но нейните депутати в ЕП гласуваха за санкции срещу Унгария. ГЕРБ е партия на практическите действия, а не на постовете. Шестима от 6-имата евродепутати на ГЕРБ, въпреки взетото решение на ЕНП за гласуване срещу Унгария, гласуваха против. Точка! Всичко друго е голословие, нападки и лъжи. Ръководителят на г-жа Нинова, с цялото ми уважение към нея, не я послуша или тя не го послуша. Това не е ли двоен режим - вън да удряш по Унгария, а в България да говориш, че друг го прави?! Единствените практически действия са на ГЕРБ, на евродепутата на ВМРО Джамбазки и на евродепутата Николай Бареков. Само те могат да кажат, че са защитили Унгария“, заяви Борисов и допълни по адрес на Нинова: При инспекцията на пътя към моста край Шипка премиерът бе уверен от строителите, че се спазват всички правила и мерки за безопасност. Освен това Борисов, който не скри задоволството си от дейностите на обекта, научи, че на няколко места са сложени датчици, благодарение на които се следи в реално време дали има деформации на конструкцията. Така щели да бъдат избегнати инциденти като този с магистралата в Генуа. В петък Борисов посети и Габрово, където участва в откриването на ново предприятие за 15 млн. лв. в завода за производство на компоненти за ловно и спортно оръжие, който произвежда продукция дори за американската армия. Държавата ще облекчи административните процедури, които се изискват при износа на продукция и при производството на пневматично и ловно оръжие, разкри той. „С вицепремиера Дончев се разбрахме да подпомогнем продукцията, която произвеждате, по-бързо да се изнася и да бъде отрегулиран този процес“, поясни Борисов и отчете, че ниските данъци в България и ремонтите и строежите на пътища в страната привличат все повече чуждите инвеститори у нас. „С тази инфраструктура България все повече чрез политиката на сближаване става конкурентоспособна“, констатира Борисов. Освен това премиерът съобщи, че след отпуснатите вече 180 хил. лв. правителството ще дари още средства за довършването на ремонта на храма \"Свети Онуфрий, Дамаскин и всех мучеников габровских\", който също инспектира. \"Още 300 хил. лв. ще са нужни за довършване на ремонта, за да започнат служенията в църквата в началото на следващата година“, обясни министър-председателят. Междувременно от МС съобщиха, че Борисов е разпоредил на министрите да отстранят временно или да пратят в отпуск всички държавни служители и експерти, които са споменати в публикацията на “БиволЪ” за нередности при усвояването на евросредства, докато текат проверките по случая. Както е известно, вицепремиерът Томислав Дончев прати сигнал заради материала до главния прокурор, МВР и КПКОНПИ. Поне трима души в МВР са подходящи за поста главен секретар след освобождаването му от новия вътрешен министър Младен Маринов заради рокадите в кабинета, при които с нови шефове се сдобиха и МРРБ и МТСИТ. Това коментира предшественикът на Маринов-Валентин Радев, който в петък зае отново мястото си в редиците на ГЕРБ в НС. По думите му един от тях е директорът на ГД \"Национална полиция\" Христо Терзийски, чието име се върти в общественото пространство като фаворит за овакантения пост. Друг подходящ кандидат според Радев е Ивайло Спиридонов, който в момента е шеф на ГДБОП. Всички били години наред в министерството и можели да се справят, убеден е Радев. Според него новият главен секретар трябва да е с профил като този на Маринов. Радев припомни, че навремето се е колебаел между двама кандидати – единият бил Маринов, а другият – Спиридонов. \"Младен ще си реши, аз знам навремето какво обсъждах - с едно листче, с две имена\", каза вече бившият МВР шеф. За разлика от Радев другите двама ексминистри, които също като него подадоха оставки заради трагичната катастрофа край Своге – Николай Нанков и Ивайло Московски, не бяха в петък в НС, въпреки че също имат възможност да застанат отново зад депутатските си банки. След като в медийното пространство се завъртя информацията, че Нанков може да остане в МРРБ като зам.-министър, по-рано през деня новият шеф на ведомството Петя Аврамова даде да се разбере, че му е предложила да остане в него. \"Николай Нанков ще бъде един от стълбовете в МРРБ, ако приеме възможността да остане. Няма окончателно решение по въпроса“, коментира тя пред БНТ и добави: „Хора, които са натрупали знания и опит, като Николай Нанков трябва да бъдат включени в работата. Бих се радвала, за мен ще бъде ценно да използвам знанията и опита му“. В същото време бившият шеф на КРС и наследник на Московски в транспортното министерство Росен Желязков избори някои от ключовите си приоритети на новия пост. „Проблеми в БДЖ има и решението им е един от основните приоритети на кабинета в сектор \"Транспорт\". Другият е концесията на летище София\", коментира в ефира на bTV той.", "date": "2018.09.21", "title": "Борисов обсъжда първо с Радев новия главсек на МВР, кабинетът одобри 10 посланици след съгласуване (ОБЗОР)"}
{"url": "https://www.monitor.bg:443/bg/a/view/neizdadeni-pesni-na-kris-kornel-izlizat-prez-noemvri-144925", "text": "Нов албум на Крис Корнел ще бъде издаден повече от година след смъртта му. Вдовицата му Вики стои зад проекта, наречен \"Chris Cornell\", част от бокс-сет с 4 диска. Те ще се появят на пазара на 16 ноември. Първата песен от двата проекта е озаглавена \"When Bad Does Good\". Вики Корнел поясни, че песента е от архивите на съпруга й. В новия бокс-сет ще има 11 неиздадени песни. Двата проекта ще включват негови композиции, както и песни, записани заедно с Audioslave, Soundgarden и Temple of The Dog.  Вики Корнел отбеляза, че албумът е предназначен за феновете и че иска той да напомня на хората за Крис \"приятеля, съпруг и баща, който умее да поема рискове и е изобретателен, а освен това е поет и артист\".  Крис Корнел умря през месец май 2017 г. на 52-годишна възраст.", "date": "2018.09.21", "title": "Неиздадени песни на Крис Корнел излизат през ноември"}
{"url": "https://www.monitor.bg:443/bg/a/view/djoshua-po-tejyk-ot-povetkin-s-11-1-kg-144926", "text": "Световният шампион по бокс в тежка категория Антъни Джошуа (Вбр) се оказа с 11,1 кг по-тежък от претендента за пояса на Световната боксова асоциация WBA super Александър Поветкин (Рус) преди мача в Лондон, на който са заложени още 3 пояса. При официалното мерене британецът спря кантара на 111,8 килограма, което е по-малко с 2 кг от времето на мача му с Владимир Кличко. Поветкин пък е едва 100,7 кг - може би най-лек, откакто е професионалист. Джошуа, който е на 28 години и има 21 победи от 21 срещи (20 с нокаут) обаче е с цели 10 см по-висок от своя съперник - 198 см, а разперът на ръцете му е 208 см. 39-годишният руснак (35 мача, 34 победи, 24 с нокаут и 1 загуба от Кличко) пък е с ръст 188 см и разпер на ръцете 191 см. За двубоя на стадион \"Уембли\" на 22 септември са заложени освен титлата на WBA и тези на IBF, WBO и IBO.", "date": "2018.09.21", "title": "Джошуа по-тежък от Поветкин с 11,1 кг"}
{"url": "https://www.monitor.bg:443/bg/a/view/babh-ognishteto-na-chuma-v-boljarovo-ne-e-likvidirano-144927", "text": "Огнището на чума в Болярово все още не е приключено и ликвидирано, съобщиха от Българската агенция по безопасност на храните (БАБХ). В продължение на два месеца стопаните не са допускали ветеринарните власти до стопанството. От ведомството посочват, че е твърде вероятно това да доведе до удължаване срока на рестрикциите за България в засегнатите региони, както и до разширяване на самите зони. Мерките за борба с огнището на чума по дребните преживни животни в Болярово, посочени в заповед на изпълнителния директор на БАБХ д-р Дамян Илиев, са адекватни и съобразни с международното законодателство, се изтъква в прессъобщението. Информацията за тях е нотифицирана и актуализирана акуратно в системите на OIE и ЕС за заболявания по животните. Българската агенция по безопасност на храните изпраща рутинни и последващи доклади относно епизоотичната обстановка в страната във връзка с чумата по дребните преживни животни в изпълнение на ангажиментите на страната ни като член на Световната организация по здравеопазване на животните (OIE). Докладите се правят в онлайн система, разработена и поддържана от OIE, а всяка модификация по документите се валидира и извършва от същата организация. Агенцията е подала коректна информация за случая с чума по дребните преживни животни в град Болярово до Световната организация по здравеопазване на животните (OIE), уточняват още от БАБХ във връзка с твърдения по отношение на доклада до OIE. БАБХ твърди още, че данните в него са точни и се актуализират своевременно. В доклада си специалистите са описали правилно мерките, които е трябвало да се предприемат за ликвидиране на огнището на заразата в стадото на Ана Петрова, но изпълнението им е било възпрепятствано от собствениците на фермата. В доклада от 13 септември е включена информация за потвърденото огнище в Болярово. Документът не е окончателен за извършените дейности, а описва мерките, които трябва да се предприемат за ликвидирането на заболяването. Тъй като огнището не е приключено и с оглед актуализация на епизоотичната ситуация, е поискана модификация на доклада. Тя е извършена на 18 септември.", "date": "2018.09.21", "title": "БАБХ: Огнището на чума в Болярово не е ликвидирано"}
{"url": "https://www.monitor.bg:443/bg/a/view/24-chasa-i-15-minuti-ot-durankulak-do-rezovo-sys-syrf-144929", "text": "Уиндсърфистите Илияна Стоилова и Йоан Колев проплаваха за 24 часа и 15 минути от Дуранкулак до Резово (300 км или 162 морски мили) в първото за България морско предизвикателство. Инициативата с екологична кауза беше подкрепена от Kaufland България. След месеци подготовка и напрегнато очакване на благоприятна прогноза двамата млади ентусиасти поеха от най-северната към най-южната точка на българското Черноморие на 18 септември в 10 часа, когато скоростта на вятъра беше между 12 и 16 възела. В първия ден Илиана и Йоан изминаха около 160 км за девет часа и половина стигнаха до Варна, движейки с попътен вятър. Те бяха придружавани от морски биолози на борда на моторна лодка с портативна апаратура, които изследваха на място проби морска вода и картографираха плаващи морски отпадъци по трасето. Двигателят на лодката им обаче се повреди на втория ден и сърфистите останаха сами в морето, стигайки до Обзор. В последния етап лодката с биолозите потегли от Поморие, пресрещна Илияна и Йоан и премина заедно с тях Бургаския залив. Бурното море и силният вятър възпрепятстваха снемането на водни проби, но по пътя бяха записани морските бозайници по трасето. Плаването беше много по-опасно, но и по-бързо от предходните два дни. В следобедните часове на 20 септември, на третия ден след старта, сърфистите финишираха в Резово и записаха времето от 24 часа и 15 минути, прекарани на вода. Постижението на Илияна и Йоан освен в подкрепа на значима обществена кауза - „Черно море, свободно от пластмаса“, е и лично предизвикателство, което показва как силата на вечно променящата се природа мотивира човека да се движи напред. В неделя, на 23 септември Йоан и Илиана с подкрепата на хората от своя клуб \"Акаша\" организират почистване на плажа \"Ветерен\" край Варна, с което ще приключи този етап от кампанията им.", "date": "2018.09.21", "title": "24 часа и 15 минути от Дуранкулак до Резово със сърф"}
{"url": "https://www.monitor.bg:443/bg/a/view/globiha-uchitelkite-preveli-deca-prez-jp-linija-144934", "text": "Директорът на пазарджишката Областна дирекция на МВР ст.комисар Йордан Рогачев разпореди незабавно да се изясни случая, в който две учителки от велинградското основно училище „Неофит Рилски“ се опитаха да преведат деца от 1 и 2 клас на школото през ЖП-прелез с пуснати бариери. Двете учителки са били извикани в полицейското управление и са им съставени актове за нарушаване на Закона за движение по пътищата. Случката тръгна от видеоклип, който беше разпространен в социалните мрежи. Проверката беше възложена на служители от РУ-Велинград и сектор „Пътна полиция“. Директорът на ОУ „Неофит Рилски“ във Велинград – Юлия Трионджиева, заяви, че е поискала писмени обяснения от двете педагожки. Самият факт, че децата са преведени, въпреки спуснатата бариера и подадени звуков и светлинен сигнал, че приближава влак, е недопустим и е пропуск от тяхна страна. Случката е станала през деня, когато децата били заведени на езерото „Клептуза“, в часа по физическо възпитание и спорт. Там, на шосето за Сърница, се намира ЖП-прелез по направлението Велинград-Добринище. „В момента, когато пресичат учениците едната от учителките остава с част от тях от едната страна на линията, а другата – от другата страна. Повече от 30 секунди са минали до идването на влака, който е подал звуков сигнал и не е имало пряка заплаха за живота и здравето на децата“, твърди директорката.", "date": "2018.09.21", "title": "Глобиха учителките, превели деца през жп линия "}
{"url": "https://www.monitor.bg:443/bg/a/view/inerkom-bylgarija-poiska-novo-razreshenie-ot-kzk-da-kupi-ch-ez-144928", "text": "В групата на \"Инерком България\" ЕАД е било извършено преструктуриране в резултат на което, дружествата производители на електрическа енергия от фотоволтаични централи не са част от портфолиото й, съобщиха от компанията. Поради тази причина \"Инерком\" е подала в Комисията за защита на конкуренцията /КЗК/ ново уведомление заради сделката за придобиването на българския бизнес на ЧЕЗ. От \"Инерком\" считат, че вече е направена значителна промяна в обстоятелствата и отстраняването на всички предпоставки и изразени опасения от КЗК по предстоящата концентрация. От \"Инерком\" се надяват на бързо решение от страна на КЗК.", "date": "2018.09.21", "title": "\"Инерком България\" поиска ново разрешение от КЗК да купи ЧЕЗ"}
{"url": "https://www.monitor.bg:443/bg/a/view/energijnata-borsa-zatvori-pri-sredna-cena-68-51-leva-za-megavatchas-144930", "text": "При средна цена 68.51 лева за мегаватчас е търгуван днес токът на Българската независима енергийна борса /БНЕБ/, показват данните от търговията на борсата при сегмента \"пазар ден напред\". Сделките са на база утрешен ден на доставка /22 септември/. Средната цена на пиковата енергия /9.00-20.00 ч./ e 67.03 лв. за мегаватчас. Извънпиковата енергия /1.00-8.00 ч.; 21.00-24.00 ч./ е изтъргувана при средна цена 69.99 лв. за мегаватчас. Най-ниската цена в рамките на днешната сесия, при утрешен ден на доставка, е 61.53 лв. за мегаватчас, достигната за 4.00 ч., а най-високата е 149.07 лв. за мегаватчас - за 1.00 часа. Данните от БНЕБ показват, че са продадени общо 17 447.00 мегаватчаса електроенергия. Енергийната борса вчера затвори при средна цена 152.32 лв. за мегаватчас. В сегмента \"пазар в рамките на деня\" за днес, 21 септември, БНЕБ отчита до момента общ търгуван обем от 644.20 Mwh.", "date": "2018.09.21", "title": "Енергийната борса затвори при средна цена 68.51 лева за мегаватчас"}
{"url": "https://www.monitor.bg:443/bg/a/view/zakonyt-za-horata-s-uvrejdanija-vliza-v-ns-naj-rano-drugata-sedmica-144922", "text": "Законът за хората с увреждания да влезе за гласуване в НС веднага след като изтече общественото му обсъждане. Този ангажимент пое председателят на социалната комисия Хасан Адемов пред майките на деца с увреждания.  Общественото обсъждане изтича на 26 септември, което означава, че той може да бъде внесен в парламента най-рано в четвъртък. Хасан Адемов бе един от десетте депутати, които се отзоваха на поканата на протестиращите майки на деца с увреждания за среща пред парламента. Той обеща още и трите законопроекта да бъдат придвижени максимално бързо, предаде БТА. По думите му всички политици трябва да признаят, че са отговорни за настоящата ситуация на хората с увреждания в България. Председателят на социалната комисия допълни, че приемането на един, два или три закона за хората с увреждания няма да реши цялостно техните проблеми, затова е необходимо всички политици да направят програма за поетапна реформа. Протестиращите майки продължават да настояват трите закона - за личната помощ, за хората с увреждания и за социалните услуги да бъдат приети в пакет. Затова те са поставили брояч пред Народното събрание, който отброява времето до 1 октомври - срок, поставен за реформата. Законът за личната помощ вече е внесен в НС, Законът за хората с увреждания е на етап обществено обсъждане. До 15 октомври пък се очаква да има и готов Закон за социалните услуги, който да бъде публикуван за обществено обсъждане. От изказванията на майките днес стана ясно, че от ведомството на министър Горанов не могат да направят финансова обосновка по Закона за личната помощ, като аргументацията е, че той се отнася \"за всички\".", "date": "2018.09.21", "title": "Законът за хората с увреждания влиза в НС другата седмица"}
{"url": "https://www.monitor.bg:443/bg/a/view/otkriha-myrtva-18-godishnata-silvija-v-park-v-dimitrovgrad-144913", "text": "18-годишната Силвия Петрова, която изчезна миналата събота, е открита мъртва в димитровградския парк “Марица”, потвърдиха от полицията. Момичето бе обявено за общодържавно издирване в началото на тази седмица, след като от събота нямаше и следа от нея. По първоначална информация става въпрос за самоубийство.  До последно близките й се надяваха момичето да е живо и здраво и да е отишла при свой приятел, за който те не знаят. При изчезването Силвия си взела дрехи, но не и личната си карта, казаха запознати с разследването.", "date": "2018.09.21", "title": "Oткриха мъртва 18-годишната Силвия в парк в Димитровград"}
{"url": "https://www.monitor.bg:443/bg/a/view/otkriha-ubit-myj-objaven-za-izcheznal-144920", "text": "Трупът на 34-годишен мъж е бил открит в гората край шуменското село Вълнари, научи \"Агенция Монитор\". По непотвърдена официално информация става дума за изчезналия на 16 септември Рейхан Джевджет Мехмед, когото полицията обяви за издирване по молба на близките му. 34-годишният Рейхан беше в неизвестност от 23:30 часа в неделя. Тогава бил видян за последен път от местни хора по улиците на родното си село Вълнари. Бил облечен със зелена тениска с къс ръкав, тъмно синьо долнище на анцунг, носел и сини маратонки. Изчезването му било необичайно, тъй като до този момент не се било случвало да напусне инцидентно дома си. По тази причина и близките му потърсили съдействие на полицията и гласност за намирането на мъжа. Още след съобщението, че се издирва в местни сайтове в Шумен се появила информация, че вероятно е убит. В петък подозренията се потвърдили. Тялото било открито, а по него имало следи от насилие. Жители на Вълнари си препредаваха в петък следобед слухове, според които имало опит трупът да бъде горен. Рейхан има регистриран бизнес, в селото въртял магазин заедно с баща си, а освен това правел и международни превози с личния си ван. Женил се два пъти и имал деца и от двете си жени и жените му били слабост. Напоследък си бил навлякъл гнева на мъж, който го заподозрял, че е нарушил телесната неприкосновеност на жена му и се бил заканил, че няма да остави така тази работа.", "date": "2018.09.21", "title": "Откриха убит мъж, обявен за изчезнал"}
{"url": "https://www.monitor.bg:443/bg/a/view/pravim-versija-na-kitajski-na-turisticheskija-portal-za-reklama-na-bylgarija-144911", "text": "Китай е изключително важен за туризма в европейски мащаб, работим целенасочено за популяризиране на България като туристическа дестинация на пазар Китай. Подготвяме маркетингова кампания за привличане на гости от Китай, която планираме да бъде реализирана през следващата година. Официалният туристически портал на България ще бъде достъпен и на китайски език, след обновяването му през 2019 г. Това каза министърът на туризма Николина Ангелкова на работна среща с китайски бизнесмени и инвеститори, която се проведе днес в София. В разговора участваха Пинг Лиу, президент на Брайт Фууд Груп, Шаохуа Пу, председател на борда на директорите на Брайт Дайъри и други представители от компанията. От 10 години тя произвежда и разпространява на китайския пазар кисело мляко с бранда \"Момчиловци\", а от 4 години участва в организацията на едноименния фестивал на киселото мляко у нас. Г-н Пинг Лиу подчерта, че \"Момчиловци\" е известно на над 150 млн. китайци и е най-популярното кисело мляко в Китай. Тази година сред основните фокуси в Европа е инициативата „2018 г. – Година на туризма ЕС – Китай“. Потенциалът на китайския пазар е огромен и се очаква в следващите години пътуванията на китайските туристи непрекъснато да се увеличава, заяви министър Ангелкова. Тя информира събеседниците си, че Министерството на туризма разработва и специален продукт за далечни пазари, с който да се популяризират възможностите за туризъм в региона. Това е т.нар. „Балкански маршрут“, който е съвместен проект между 11 страни от Балканите-България, Сърбия, Румъния, Сърбия, Турция, Черна гора, Хърватия, Албания, Босна и Херцеговина, Словения и Република Македония. През миналата година в Шанхай бе открит първия български туристически информационен център, припомни министър Ангелкова. В момента се работи по подготовката за откриване на център в Пекин и се проучват възможностите такива обекти да има и в други китайски провинции. Министър Ангелкова и г-н Пинг Лиу коментираха, че отношенията между България и Китай се развиват динамично в последните години и доказателство затова са срещите на високо ниво между министър-председателя Бойко Борисов и председателя на Държавния съвет на Китай Ли Къцян в София през юли в рамките на форума „16 + 1“. Гостът изрази надежда, че доброто партньорство ще продължи, а това ще повлияе положително за увеличаване на туристите. В периода януари- юли тази година посещенията на китайски туристи у нас са близо 15,5 хил., като това нарежда пазар Китай на 32 място сред водещите страните за входящ туризъм в България, каза министър Ангелкова, посочвайки, че възможностите са много по-големи. През 2017 година посещенията от китайски гости бяха над 26,2 хил., тогава бе отчетен ръст от 41,2% в сравнение с предходната година. Г-н Пинг Лиу посочи, че страната има потенциал с всяка година да удвоява посещенията си от китайски туристи. Двамата заявиха готовност за подкрепа и организиране на съвместни инициативи, които ще допринесат за обмен на туристи между двете държави.", "date": "2018.09.21", "title": "Правим версия на китайски на туристическия портал за реклама на България"}
{"url": "https://www.monitor.bg:443/bg/a/view/cacheva-vrychi-sertifikati-na-19-magistrati-i-eksperti-obucheni-za-rabota-s-deca-144912", "text": "Правосъдният министър Цецка Цачева връчи сертификати на 19 магистрати и експерти от страната, обучени за работа с деца. „За Министерството на правосъдието осигуряването на съдебни процедури, съобразени с правата на детето, са от ключово значение. Принципът в детското и семейното правосъдие за ръководното начало, стъпило здраво върху справедливостта, грижата за малолетните и непълнолетните, е водещ и за нас през тези години, когато полагахме основите на тази необходима реформа.“ Това заяви Цачева при връчването на сертификатите на 19 магистрати, полицейски служители и социални работници от Добрич, Разград, Смолян, Хасково, Ловеч, Търговище, Силистра и Кърджали. Те завършваха обучение организирано от Министерството на правосъдието, съвместно с Международния институт за правата на детето в Швейцария. Това е последното от поредицата обучения по проект „Укрепване на правния и институционалния капацитет на съдебната система в сферата на правосъдието за деца“, финансиран от Българо-швейцарската програма за сътрудничество. Адвокат Алин Серме от Международния институт за правата на детето в Швейцария, която бе един от лекторите, благодари на министър Цачева за доброто и успешно реализиране на специализираната обучителна програма. Министър Цачева отбеляза днес пред експертите, обучени за работа с деца, че се надява наученото от тях да бъде използвано изцяло в защита и подкрепа на децата, които са били или ще бъдат в досег с правосъдната система.", "date": "2018.09.21", "title": "Цачева връчи сертификати на 19 магистрати и експерти обучени за работа с деца"}
{"url": "https://www.monitor.bg:443/bg/a/view/drama-v-rajonen-syd-sandanski-njama-koj-da-gleda-mjarkata-na-zadyrjanite-pishman-obirdjii-vsichki-mestni-sydii-si-dadoha-otvod-144917", "text": "Нападателите на отец Теофил и Роженския манастир във вторник вечерта търсели откупа, взет от водачите на ВМОРО Яне Сандански и Христо Чернопеев за протестантската мисионерка мис Елън Стоун. Според легендите в светата обител имало скрито съкровище и то било част от откупа, който четниците на Яне Сандански взели, за да освободят отвлечената от тях протестантска мисионерка Елън Стоун през 1901 г. Тя останала в плен шест месеца, като през януари 1902 г. бил платен откуп от 14 000 златни турски лири и тя била освободена. Парите били използвани В района и в днешно време витаели слухове и легенди за скритото някъде имане. За подобна версия намекна и говорителят на Окръжна прокуратура в Благоевград Весела Стоилова пред Нова тв. „По оперативна информация крадците в Роженския манастир са търсили съкровище. По една от легендите там има съкровище, скрито през 1901 година“, обясни тя, без да изпада в подробности. Вероятно заради слуховете за имане нападателите на манастира нахлуха с кирки и вързаха отец Теофил. Нападателите издълбаха с кирки част от външната стена, но откраднаха само мобилният телефон на свещеника. Вече има повдигнати обвинения срещу четирима души, сред които и един адвокат от Сандански. Срокът за предварителното 72-часово задържане на четиримата изтича в събота и неделя. „Всички съдии, които са на работа днес решиха да си дадат отвод и подготвихме искане до Върховния касационен съд, той който да гледа делото по определяне мярката за задържане под стража на арестуваните 4-ма за опита за грабеж в Роженския манастир“, заяви Росица Калугерова, временно изпълняваща длъжността председател на Районен съд – Сандански. Тя мотивира отвода на санданските съдии, че единият от задържаните е адвокат от Сандански и от дълго време е в служебни отношения с районните съдии. За да се избегнат всички съмнения е подготвено искането за определяне на съдебен състав от ВКС. Според законовите изисквания след изтичането на срока за предварително задържане арестантите трябва да бъдат освободени. Сега в ареста в Сандански са четирима души, на които е повдигнато обвинения за грабеж. Срещу единия обвиняем е повдигнато обвинение и за държане на огнестрелно оръжие без надлежно разрешително. Двама от арестуваните са на 16 и 17 години. Вероятно това са младежите завързали игумен Теофил. Според осведомени третият вероятно е продължително пребиваващият в Кипър Бейнур Исим, родом от село Яворница. Четвъртият арестуван е 44-годишния адвокат от Сандански Стефан Матеев, обвиняем за нападението с кирки в Роженския манастир. Баща му Олег Матеев е бивш дългогодишен следовател в курортния град, а майка му Лидия Матеева дълги години е работила като секретар на община Сандански.", "date": "2018.09.21", "title": "Нападателите на Роженския манастир  търсели откупа за мис Елън Стоун "}
{"url": "https://www.monitor.bg:443/bg/a/view/zakonyt-peevski-vryshta-240-mln-lv-ot-ktb-144916", "text": "Само шест месеца след влизането си в сила законът „Пеевски“, с който се спира вторичният грабеж на фалираната от банкера беглец Цветан Василев КТБ, може да върне в трезора активи за 240 млн. лв. Това съобщиха синдиците на обявения в несъстоятелност трезор. От Дирекция \"Публични комуникации\" в КТБ АД (н) обясниха пред „Монитор“, че сумата от 240 млн. лв. е много възможно да се върне обратно в трезора, тъй като на толкова пари са оценени реалните активи, запорирани в полза на трезора. Цялото това имущество е купено с пари на банката, източени от трезора през която Българския Мадоф Цветан Василев е въртял в продължение на над десетилетие. Оценените на четвърт милиард лева имоти, предприятия и други активи предстои да бъдат изнесени на публични продажби, уточниха още от пресцентъра на КТБ. Това означава, че е възможно сумата, която ще постъпи в трезора след тяхната продажба, да се окаже и по-висока, ако има голям интерес към предлаганите на търг активи. Според прессъобщение, публикувано на сайта на банката, резултатите, постигнати след влизането в сила на промените в Закона за банковата несъстоятелност, не са никак малки. За половин година, ползвайки новите нормативни опции, синдиците са внесли 226 иска за подновяване на обезпечения по прихващания. Шестте месеца е и срокът, предвиден в закона, за който синдиците можеха да подновят освободени и изтекли през периода на специалния надзор обезпечения по предоставени от КТБ кредити, независимо от това дали обезпеченията са собственост на учредилите ги лица, или са били прехвърлени. За първите шест месеца от влизането в сила на закона са в Централния регистър на особените залози. От тях вписаните подновявания са 94 броя, постановени са 3 отказа за вписване, а по останалите все още се очаква произнасяне. Синдиците са поискали и подновяване на 33 ипотеки на кредитополучатели на КТБ. От тях вписаните подновявания са 19 броя. Подадени са 6 заявления за подновяване на морски ипотеки на кораби на обща стойност над 25 млн. лева. От влизането в сила на измененията в ЗБН са заявени вписвания на 9 особени залози върху търговски предприятия на длъжници на КТБ. От тях вписаните подновявания са 6 бр., а по 3 бр. все още се очаква произнасяне. В същия 6-месечен период са внесени 2 искания за подновяване на залог върху акции, които са уважени и залозите са подновени, се посочва още в съобщението. Промените в Закона за банковата несъстоятелност бяха внесени в парламента от депутатите Делян Пеевски, Йордан Цонев и Хамид Хамид от ДПС. Поправките имат за цел да се осветли вторичното разграбване на активите на опосканата от банкера беглец Цветан Василев КТБ, както и да се предприемат мерки по тяхното връщане в масaта на несъстоятелността на фалирания трезор. Новите текстове в закона предвиждат да се обявят за недействителни всички фиктивни прихващания, цесии и прехвърляния, по които няма действително и адекватно плащане и чрез които по законен път се ограбват активите на КТБ. Освен това бе предвидено да се обявят за нищожни заличаванията на всички обезпечения, особени залози и ипотеки, извършени от квесторите на банката, за което те не са имали право. Законодателната инициатива дойде, след като по-рано именно които впоследствие доведоха до осветляване на списъците с политици, имали кредити и влогове в управляваната от Българския Мадоф банка. От групата на ДПС първо дойде и предложението международна финансова институция да разследва ситуацията около КТБ и впоследствие бе наета „Аликс Партнърс“, която излезе с доклад, доказващ, че укриващият се от родното правосъдие в Сърбия пишман банкер е използвал трезора, в който остави дупка от близо 5 млрд. лв., за построяването на финансова пирамида.", "date": "2018.09.21", "title": " Законът „Пеевски“ връща 240 млн. лв. от КТБ"}
{"url": "https://www.monitor.bg:443/bg/a/view/domuschiev-uteshava-otbora-sled-zagubata-ot-bajer-144914", "text": "“Лудогорец” изигра много силни първи 30 минути, в които поведе с 2:0 на “Байер” (Леверкузен) в мач от първия кръг на груповата фаза в Лига Европа, но в крайна сметка допусна пълен обрат и загуби срещата с 2:3 пред пълните трибуни на стадиона в Разград. За българския тим се разписаха Кешеру и Марселиньо, а гостите стигнаха до пълен обрат след попадения на Хавертц (2) и Исак Телин. В другия мач от групата „Цюрих“ спечели с 1:0 като гост на кипърския АЕК (Ларнака). В следващия кръг „Лудогорец“ гостува именно на швейцарците, а „Байер“ приема АЕК. След загубата в Разград всички в лагера на „орлите“ бяха категорични, че поражението е било заслужено. Че съперникът е бил по-добър, разкри и собственикът на „Лудогорец“ Кирил Домусчиев, който по традидия използва профила си във Фейсбук, за да коментира събитията в клуба. „Никой отбор не е застрахован от загуби. За съжаление, “Байер” (Леверкузен) бе по-добър. Трябва да си вземем поука и да продължим смело битката. Тези фенове, които ни подкрепиха, заслужават да хвърлим максимални усилия\", опита се да повдигне духа в „Лудогорец“ Домусчиев. В подобен тон бе и коментарът на треньора Пауло Аутори , според когото още в следващия мач тимът му трябва да вземе поне точка, за да запази шансове за първите две места в групата. „Започнахме добре, но противникът просто бе по-добър от нас и постепенно обърна мача. Все пак говорим за германския отбор, а знаем как те никога не се предават”, коментира Аутори. „Залсужена загуба, няма какво да се лъжем. Имахме доста грешки. Преднината от два гола трябваше да ни даде увереност, а стана точно обратното“, сподели халфът. В лагера на „Байер“ пък бяха повече от доволни след победата, която закрепи на поста треньора Хайко Херлих. Той бе категоричен, че тактически е успял да излъже българския отбор. „Знаехме, че „Лудогорец“ играе силно в атака и обича да владее топката, не ни изненада с нищо. Признавам си обаче, че след втория гол бяхме доста притеснени, но въпреки това успяхме да наложим нашата си игра и да спечелим. Доволен съм – важна победа като гост срещу силен тим“, заяви Херлих.", "date": "2018.09.21", "title": "Домусчиев утешава отбора след загубата от „Байер“"}
{"url": "https://www.monitor.bg:443/bg/a/view/pusnaha-biletite-za-atrakcionnite-vlakove-s-parni-lokomotivi-144919", "text": "На 6 и 7 октомври (събота и неделя) „БДЖ-Пътнически превози” ЕООД организира атракционни пътувания по различни маршрути в страната за любителите на железопътния транспорт и ретро подвижния състав. Пътуванията са част от инициативите на националния железопътен превозвач по повод отбелязването на 130 години от създаването на Български държавни железници - „130 години пътуваме заедно”, съобщиха от жп превозвача. Атракционните влакове ще бъдат теглени от парни локомотиви и ще представят голяма част от историческото наследство на БДЖ. В съставите им ще бъдат и вагони от царската композиция „Корона експрес” и правителствения влак от 80-те години „Витоша експрес”. Атракционните влакове ще бъдат теглени от парни локомотиви и ще представят голяма част от историческото наследство на БДЖ. В съставите им ще бъдат и вагони от царската композиция „Корона експрес” и правителствения влак от 80-те години „Витоша експрес”. Специалните композиции ще пътуват по следните маршрути: На 6-и октомври: София - Мездра - Плевен - Мездра - София; Горна Оряховица - Шумен - Варна. На 7 октомври: София - Септември - Пловдив - Карлово - София; Варна - Карнобат - Стара Загора - Горна Оряховица. Влакът на 6 октомври по маршрута София-Мездра-Плевен-Мездра-София, както и този на следващия ден по маршрут София-Септември-Пловдив-Карлово-София ще бъдат теглени от парен локомотив № 05.01, а в съставите им ще бъдат включени личният вагон-салон на царица Йоанна от „Корона експрес” и вагон-ресторантът от „Витоша експрес”. Атракционните композиции по маршрут Горна Оряховица-Шумен-Варна в съботния ден и Варна-Карнобат-Стара Загора-Горна Оряховица в неделния ще бъдат теглени от парен локомотив № 16.27, а в съставите им ще пътуват личният вагон-салон на цар Борис III от „Корона експрес” и най-големият салонен вагон от царския влак. Всеки от тези влакове ще бъде съставен и от пет вагона за настаняване на пътниците. Всички пътуващи ще имат възможност да разгледат специално прикачените вагони, като служители на БДЖ ще им разкажат интересни факти по време на обиколката за всеки един от тях. Цените на билетите са 18.00 лв. за един участък*, 27.00 лв. за два участъка и 45.00 лв. за повече от два участъка или за билети отиване и връщане по маршрутите София-Плевен-София и София-Карлово-София. Билетите са с включени запазени места. Закупилите билети могат да започнат своето пътуване от всяка една гара в участъците по маршрута на влаковете, на които те ще спират. За деца до 7-годишна възраст служителите на билетните каси ще издават безплатни билети с нулева стойност срещу представяне на документ, удостоверяващ възрастта им. Безплатните билети за децата са без право на ползване на отделно седящо място. Предварителната продажба на билети и резервацията на запазени места за пътуване с атракционните влакове стартира от днес 21-ви септември. Билети могат да бъдат закупени от билетните каси и бюрата във всички гари в страната. Подробно разписание на влаковете от атракционните пътувания е качено на: http://www.bdz.bg/bg/novini/parni-lokomotivi-shte-budat-nachelo-na-atrakcionni-vlakove-v-stranata-po-povod-130-godini-ot.html", "date": "2018.09.21", "title": "Пуснаха билетите за атракционните влакове с парни локомотиви"}
{"url": "https://www.monitor.bg:443/bg/a/view/mitnicite-zapechataha-alkoholnite-skladove-na-minu-stajkov-144921", "text": "Агенция „Митници“ запечата алкохолните складове на задържания за пране на пари и нелегално производство на цигари Миню Стайков. Служителите са извършили проверка на данъчни складове в района на Карнобат за производството на алкохолни напитки и там са констатирали множество нередности по Закона за акцизните и данъчните складове. Именно заради това е предприета и първоначална мярка за запечатване за срок от 48 часа на обектите. Мярката може да бъде продължена с определение от компетентния съд. По-рано в петък, служители на „Винпром Карнобат“ сигнализираха, че не ги допускат до работните им места. Те организират протест срещу затварянето на завода. Специализираната прокуратура влезе в началото на септември в офисите на „Винпром Карнобат“, „Сис индустрийс“ и „Топаз мел“ в акция срещу укриване на данъци и пране на пари. Тогава бизнесменът Миню Стайков, собственик на „Винпром Карнобат“, и още 10 души бяха задържани. След две заседания по мярката му за неотклонение, той беше оставен за постоянно в ареста.", "date": "2018.09.21", "title": "Митниците запечатаха алкохолните складове на Миню Стайков"}
{"url": "https://www.monitor.bg:443/bg/a/view/sedmichen-monitoring-17-21-septemvri-144902", "text": "Около 60 000 първокласници прекрачиха училищния праг, с 3000 по-малко от миналата година. 14 000 ученици пък са отпаднали от българската образователна система. Наричат ги с хубавата българска дума „новоотпаднали“. Това били основно деца, заминали заедно с родителите си в чужбина. Викат им невъзвращенци. Има и други вариации. С темпото, с което се сменят и подменят програми и учебници на фона на масовата неграмотност, основен казус е да ги образоваме ли днешните ученици или да ги образуваме. Не може тежестта на раницата да я свалим изведнъж от седем на четири килограма, но през миналата година започнахме да изпълняваме списък от седем мерки за намаляване на теглото на ученическите раници, обяснява образователният министър Красимир Вълчев. Проблемът с раниците бил, че децата носели в тях не само учебници, но също и „вода и гуменки“. Няма проблем! Ще ги пращаме на водопой в училищната тоалетна в междучасията. А за да няма блъсканица, ще се редуват. След първия час вода ще пият само първолаците, в следващото междучасие – второкласниците и т. н. Горките дванайсетокласници само - все жадни ще ходят, тъй като няма толкова междучасия. А гуменките ще заменим с цвички, че са по-леки. Тъкмо учениците ще се научат да ходят на стъпки, да не събуждат изпадналите в ступор учители, осъмнали над компютъра да въвеждат данни в електронните дневници, да разпращат мейли и да принтират разпечатки на отказващите да възприемат новостите родители. Парите не стигат за закупуване на ученически шкафчета, но до две-три години проблемът щял да се разреши. Вероятно. Като се има предвид колко „новоотпадат“ всяка година, както и смаляващите се интензивно набори, накрая на всеки ученик в началния курс ще му се падат по три шкафчета. Голям кеф! Може да си подреди учебните предмети по дни. Само трябва да помни кога в кое шкафче да бръкне. Задължение на учителя ще е да подсеща онлайн родителите и за това. Първокласник се връща ядосан от училище след първия учебен ден: - Не ви е срам... Вие най-подло ме излъгахте... - Защо, какво има, синко?! - Казахте, че всичко там е ПЪРВА КЛАСА... А то дори не е ИКОНОМИЧНА... Чиновете твърди, шведска маса няма, а аниматорката една нервна - само разпитва... Общо 71 процента от българското общество били за въвеждане на задължителна военна служба, а 82% искали да се възстановят трудовите войски, в които „неграмотните младежи, които скитат по улиците, пият бира и крадат по дворовете по селата, да отидат да се учат на труд, ум и разум“. Това обяви вицепремиерът и министър на отбраната Красимир Каракачанов. Живеем в объркано време. Някои казват, че времената са мъжки, но не е точно така. Свидетели сме на една категория жени, които се изживяват като крайни феминистки. Груби, арогантни, нахални. Лишени от всякаква женственост, но пък с мъжки претенции. В тях е и хляба, и ножа. Те са главнокомандващи. И винаги са прави. Даже когато са седнали. Ако ги питаш тях, те ще заемат твърда мъжка позиция – демек, в полза на задължителната казарма. И как иначе, липсва им само един атрибут, за да поемат с маршова стъпка натам и да започнат да раздават команди: „Легни-стани, стани-легни“, „Ходом марш!“ и т. н. За 12 или 18 месеца – колкото там ще трае задължителната казарма, най-много да им покара брада. Но пък ще натрупат спомени, които с голям кеф ще разказват в кварталната кръчма. Това е тенденцията – след още някое време мъжкараните ще висят в кръчмата, докато силните им половинки кълцат и запържват лук, препасани с домакинска престилка. А сълзите им капят ли капят. Има и една категория „мъжове“, дето само на книга се водят такива. Нежни, женствени, добре епилирани. Те излъчват цялата тази мекота, която липсва у гореописаните жени. Не са меки китки. Не са и третия пол. И те самите не знаят точно какво са. Разделението на половете приключи в момента, в който тези нежни мъже превзеха женския гардероб. Напълно уверени, че розовото е техния цвят. Новото розово! Как виждате тези модни икони да се примирят с войнишкото зелено? Това няма как да се случи. Даже и тези от тях, които са хванали задължителната казарма и се кефят как са навирали новобранците в кучешка колибка и са ги карали да лаят, за да ги смелят после от бой с думите: „Помияр нещастен, ти кого лаеш!“, ще се върнат на кукувден в поделенията. Само си представям колосаните яки на розовите им ризки, които се подават над униформата, и ме напушва смях. Третополовите също са под въпрос, тъй като задължителната казарма може да ги размине. Много хора се правят на широкоскроени и коментират, че всеки има право да се самоопределя както си иска. Ами тогава всички ще се определят като джендъри, колкото да отърват казармата. Защото точно онези, които подлежат на казарма, никой не ги пита искат ли, не искат ли. Нямаме армия, нямаме въоръжение. Но искаме казармен ред и порядки. Защото мъжете трябва да станат мъже. А без казарма това няма как да се случи. По същата логика някой може да изиска всички жени да умеят да готвят, да кърпят чорапи и да бродират. Защото какви жени ще са, ако не ги могат тези неща. Ама не да го правят като хоби това, а да ги пратят на заточение за 12 или 18 месеца. От ранни зори да боцкат панамата, да редят рими и да репетират смяна на пелени върху пластмасови модели, защото и женствеността може да се съизмерва с поддържането на домакинството и с майчинството. Така поне беше във времената, когато казармата бе задължителна. Третият ден от новата учебна година едва е наченал, а родителите на първолаците вече се мразят едни други неистово, потънали в разпри за и против телефоните и „майкитата“. Музикален поздрав за спорещите: песента на Радо Шишарката и Попа „Тигре, тигре, имаш ли пари“. Който е минал вече по този път е наясно, че още във втори клас битката с телефоните вече е безвъзвратно загубена. И няма лошо. Не върви да модернизираме образованието с чипове за входа, камери по стаите и коридорите, виртуални табла, електронни дневници и електронни системи за зареждане на карти с купони за храна, а да ръсим старомодни разсъждения като прапрабабата на ученика, която си настоява за старата дъска за писане с калем от килийното училище. Първи клас. Учителката се обръща към учениците: - И така, мили дечица, скрийте таблетите, изключете смартфоните, спрете с есемесите. Днес ще учим буквичката „А“. От пристрастяването към смартфоните страдат не само човешките отношения, но и отношенията на хората с техните домашни любимци, в частност отношенията с кучетата, пише британския в. „Дейли мейл“. Кучетата може да се натъжат, когато техните собственици фокусират по-голямата част от вниманието си върху екрана на смартфона си. Британски ветеринари предупреждават, че това може да се изрази в промяна на тяхното поведение, защото кучетата се нуждаят от постоянна обратна връзка и от постоянно взаимодействие със собствениците си... Така погледнато, малките ученичета също се нуждаят от постоянно взаимодействие с родителите си, поне докато свикнат с новите реалности. Иначе може да се натъжат. Това не означава да говорят в час или да изпращат есемеси, докато учителят каканиже отпред или ги хока, че не могат да прочетат заглавията на учебниците. Могат да изчакат до голямото междучасие. Не за сефте, намериха разглобен на части пистолет във врачанския затвор. Следствените, доживотните и наказаните затворници в отделението го ползвали за нагледно пособие в часовете по „Домашен бит и техника“. При сглобяването на пистолета се получавала електрическа кана за подгряване на вода. Проблем на внезапно проверяващите бил, че им се получава друго. Две идентични новини в рубриката: „Те носят на бой“. Възпитателка напуснала основното училище в с. Калояново заради скандал с мургав второкласник, който я фраснал, задето не го е пуснала да пие вода. Малко по-късно в класната стая нахлули и родителите на ученика с намерения за словесна и физическа саморазправа. В пловдивския квартал „Столипиново“ пък подпийнал 27-годишен ром ритал линейка и заплашвал шофьора и лекаря с убийство. Пред медицинското лице се показал като бабаит, но не изчакал полицията, за да се покаже и там, та сега го издирват. Издирва се и правозащитна организация, която да се възмути, че двете дейния нямат причинно-следствена връзка с произхода на побойниците. Който търси – намира. Дървената мафия от Своге гърмяла с калашник по конкуренцията, стана ясно по време на брифинга за разбитата група, която „имала горския фонд като бащиния“. Сега остава да се намери калашника, че така обвиненията са като изстрели нахалост. Двадесет тона миниатюрни Айфелови кули бяха конфискувани от парижката полиция, която разби мрежа за трафик на тези сувенири, предадоха световните агенции. Арестувани са деветима, сред които трима китайски търговци на едро, за които се предполага, че са били ръководители на мрежата, както и четирима посредници в търговския процес и двама африкански продавачи с нередовни документи. Разбиването на мрежата е станало възможно след подслушване на телефони и следене. Голямо количество стоки със съмнение, че са фалшификати на известни световни марки, бяха задържани при два случая на митническия пункт Капитан Андреево, предадоха родните агенции. От митниците поясняват, че става дума за 44 932 чифта чорапи и 2842 ключодържатели. „Мръсните“ чорапи били с лога на световни брандове, а фалшивите ключодържатели - с логото на 14 марки автомобили. Разбиването на фалшивия трафик най-вероятно е станало с... опипване. То всичко ни е наред, та до чорапите и ключодържателите опряхме. Има ли шанс някой да конфискува фалшивия живот, който водим, имитация на чужди марки отвсякъде. Вървят си двама по улицата. Единият внезапно спира, навежда се, взима нещо от земята, разглежда го, смачква го на топка и го хвърля. Другият проявява любопитство: - Какво беше това? - Десетачка – небрежно отвръща „късметлията”. - Е, защо я хвърли! – негодува другият. - Фалшификат! - И как разбра толкова бързо? - Има си хас да не разбера – къде си виждал десет с две нули?!", "date": "2018.09.21", "title": "Седмичен мониtоринг  (17 – 21 септември)"}
{"url": "https://www.monitor.bg:443/bg/a/view/grisho-turniryt-lejvyr-kyp-e-specialen-i-njama-tyrpenie-da-izljaza-na-korta-144901", "text": "Най-добрият ни тенисист Григор Димитров започва днес участието си на демонстративния турнир „Лейвър къп“ в Чикаго, в който някои от най-добрите играчи в Европа ще се изправят срещу Останалия свят. Тази вечер Григор излиза срещу американеца Франсис Тиафоу. “Турнирът е много специален. Много се развълнувах, когато разбрах, че ще играя в него. Исках да съм част от това. Всички тук сме специални играчи. Да дойдеш и да играеш пред толкова голяма публика, на толкова голям турнир… Много е вълнуващо и нямам търпение да изляза на корта”, сподели Григор в навечерието на дебюта си в състезанието. Както е ясно, Гришо е в тима на Европа заедно с Роже Федерер, Новак Джокович, Александър Зверев, Давид Гофен и Кайл Едмънд. Федерер и Джокович ще играят на двойки за Европа, като техни съперници ще са Джак Сок и Кевин Андерсън. Номер 1 в света Рафаел Надал (Исп) и номер 4 Хуан Мартин дел Потро (Арж) не участват в турнира поради контузии. В Чикаго обаче са седем от първите 11 в световната ранглиста на АТР. Федерер и неговият екип имат основна роля за създаването на турнира. Миналата година швейцарецът помогна на тима на Европа да спечели първото издание на надпреварата в Прага. Тогава Маестрото игра на двойки заедно с Рафаел Надал за първи път, а двамата победиха Джак Сок и Сам Куери с 6:4, 1:6, 10-5.", "date": "2018.09.21", "title": "Гришо: Турнирът „Лейвър къп“ е специален и няма търпение да изляза на корта"}
{"url": "https://www.monitor.bg:443/bg/a/view/eltyn-djon-specheli-delo-za-kleveta-144909", "text": "Елтън Джон и партньорът му Дейвид Фърниш приеха извиненията и обезщетение, чиято стойност не се разкрива, от вестник, който съобщава, че кучето им наранило дете. Двамата заведоха иск срещу \"Нюз корпорейшън\", собственика на вестниците \"Сън\" и \"Сън он сънди\", заради случка през февруари, за която се твърди, че кучето им причинило \"наранявания, подобни на стореното от Фреди Крюгер\", серийния убиец от \"Кошмар на Елм стрийт\".  Двамата не присъстваха на заседанието на Върховния съд в Лондон, но адвокатката им Джени Афия заяви, че твърденията са неверни и че от \"Нюз корпорейшън\" се съгласили да се извинят и да платят значително обезщетение, както и съдебните разноски.", "date": "2018.09.21", "title": "Елтън Джон спечели дело за клевета"}
{"url": "https://www.monitor.bg:443/bg/a/view/170-hil-nashenci-trygvat-na-pyt-144903", "text": "Около 170 хил. души ще се възползват от възможността да пътуват през трите почивни дни. Това каза за „Монитор“ Константин Занков от Института за анализи и прогнози в туризма. 35 хиляди от тях ще изкарат празниците в съседните балкански държави - Гърция, Турция, Македония, Румъния и Сърбия. „За пътуванията си в чужбина нашенци ще похарчат по около 450 лв. на човек. Това включва всички начини на придвижване - с автобус, със собствен транспорт и със самолет. Хората, които ще останат в родината, пък ще дадат по около 220-230 лв. на човек за трите почивни дни в някои от курортите ни“, пресметна експертът. По думите му основно извън страната пътуванията ще бъдат в Гърция и Турция, следвани от Македония, Сърбия и Румъния. Според него южната и югоизточната ни съседка остават най-атрактивни, като причината е последната възможност за българите за почивка, макар и кратка, на добра цена на морския бряг. „Стотици автобуси тръгнаха за Гърция и Турция“, уточни Занков. Байко Байков, председател на УС на Асоциацията на българските туроператори и туристически агенции (АБТТА), също смята, че българите тръгнали по празниците за чужбина, ще предпочетат съседните страни. „35% от пътуванията за почивните дни по Деня на независимостта се падат на съседните Гърция и Турция и след тях на по-малък интерес се радват други държави“, каза Джамал Лютви от една от туристическите агенции. Той потвърди, че българите се стремят да използват първите дни на циганското лято и за това избират да пътуват най-вече в тези балкански страни. От друга туристическа фирма обясниха за „Монитор“, че някои нашенци ще слеят трите почивни дни с още отпуска и ще направят 7-дневни самолетни турове до Италия и Португалия. Мария Бъчварова, служителка в агенцията уточни, че на Апенините те предпочитат да почиват в Сицилия и Кампания, а в Португалия изборът им пада основно на столицата Лисабон, Коимбра и Порто. Ирина Найденова от друга агенция, обясни, че хората, за които неработни са само трите почивни дни са избрали кратки турове със самолет до някоя от европейските столици и остров Малта например, а у нас - в спа центровете или на българското море. „Българите, искащи да съчетаят тези почивни дни с късната си лятна ваканция пътуват на 7-дневни почивки до курорти в Египет, Италия, Испания“, добави тя.", "date": "2018.09.21", "title": "170 хил. нашенци тръгнаха на път"}
{"url": "https://www.monitor.bg:443/bg/a/view/5-lv-bilet-za-revansha-na-levski-lukojl-144908", "text": "5 лв. ще струват билетите за утрешния реванш на „Левски Лукойл“ срещу литовския „Шяуляй“, обявиха от ръководството на баскетболния ни шампион. „Сините“ постигнаха убедителна победа с 91:79 в първия мач като гост от първия квалификационен кръг на Шампионската лига. Момчетата на Тити Папазов записаха изключителен процент стрелба - почти 50% от наказателната линия, от зоната за две точки и от тройката. Българите вкараха 15 тройки от 29 опита. Деян Иванов се отличи с 25 т. и 7 борби за нашите, Божидар Аврамов добави 23 т., а Калоян Иванов направи \"дабъл-дабъл\" - 13 точки и 10 борби. За домакините по 14 точки вкараха Игнас Вайткус и Каролис Лукосиунас. Реваншът е в събота от 18:00 часа в зала „Универсиада“, като управата на „Левски Лукойл“ предупреди, че в часовете преди, по време и непосредствено след края на мача ще има засилени мерки за сигурност в и около спортното съоръжение. Билетите ще се продават на входа на залата откъм ресторант \"Виктория\". „Сините“ нямат време за възстановяване, тъй като цял ден днес пътуват от Шяуляй до София, с полет през Полша, но се надяват на силната подкрепа на своята публика. Ако отстранят литовците, нашите ще играят във втория кръг срещу победителя от двубоя „Орадя“ (Рум) - „Карху“ (Фин). Първият мач бе спечелен от финландците с 87:84.  ", "date": "2018.09.21", "title": "5 лв. билет за реванша на „Левски Лукойл\""}
{"url": "https://www.monitor.bg:443/bg/a/view/gvoriteljat-na-italianskoto-pravitelstvo-pecheli-poveche-ot-premiera-144898", "text": "Да бъдеш говорител на италианското правителство е много по-изгодно, отколкото да заработваш като министър-председател – смята авторитетното седмично списание „Еспресо“. Просто защото пресаташето на сегашния кабинет Роко Казалино се разписва всеки месец на ведомост с изписани върху нея 14 166 евро бруто, а премиерът Джузепе Конте – срещу 9 500 евро бруто. От публикуваното от изданието просторно описание на разходите за помощния персонал в кабинета се вижда, че парите за всевъзможните чиновници там въобще не се пестят, въпреки намеренията и обещанията на управляващата сега в страната популистка коалиция. Съвсем естествено разликата от почти 50% нагоре в заплащането в полза на говорителя и в ущърб на премиера не се хареса на медиите на Апенините и те го подложиха на унищожителни критики. На Роко Казалино обаче хич не му мигна окото и заяви на всеослушание, че си заслужавал парите, тъй като работел по 24 часа в денонощие и седем дни в седмицата. Изцепката обаче наля още масло в огъня на разгорялия се скандал, тъй като пишещото братство изтълкува приказките на пресаташето като упрек към Джузепе Конте, че работи малко. Казалино, който е активист на гей-общността в Италия, сякаш усети, че е пресолил манджата и започна да се оправдава, че му оставали едва 6 хил. евро чиста пара след като си плати данъците. За негово съжаление обаче никой не му повярва и медийното разпъване на говорителя на италианския кабинет продължи. Интересен факт от професионалната биография на 46 годишния сега Роко Казалино е това, че той е диплоомиран инженер по електроника, но участва в първия италиански „Биг Брадър“, стига до финал и става доста популярен. После започва да се изявява в разни телевизионни ток-шоута, като по време на едно от тях се запознава със създателя на управляващото сега движение „Пет звезди“ Бепе Грило. Популярният комик пък си го харесва и го взема на работа в зараждащата се политическа формация като специалист по печата.", "date": "2018.09.21", "title": "Говорителят на италианското правителство печели повече от премиера"}
{"url": "https://www.monitor.bg:443/bg/a/view/izgrajdat-arest-v-zatvora-v-stara-zagora-144905", "text": "Министърът на правосъдието Цецка Цачева посети затвора в Стара Загора и се запозна с хода на ремонтните дейности, които текат на територията му. В момента там се изгражда арест.  Той ще отговаря на всички европейски изисквания, като капацитетът му ще е за около 50 задържани. Цачева припомни, че Министерството на правосъдието ще продължи да премества арести в затвори, там където това е възможно. Целта е по-оптимално използване на човешкия ресурс  - надзорно-охранителния състав, и по-добри условия за арестантите. С бюджетни средства се ремонтират и двете затворнически общежития към затвора – това от закрит тип „Черна гора” и общежитието от открит тип „Стара Загора“. Подобряване на условията в местата за лишаване от свобода, включително изграждане на санитарни възли във всяка килия, баня и умивалня на всеки етаж, както и цялостна подмяна на ел., ВиК и отоплителна инсталация, включват ремонтните дейности в „Черна гора“. В общежитието от открит тип се разширява сградният фонд, обясни началникът на затвора старши комисар Иван Карушков. Самият корпус на затвора бе изцяло ремонтиран през 2016 г. с финансирането на Норвежкия финансов механизъм и с доброволния труд на 52-ма лишени от свобода. Изградиха се нов магазин за затворниците, нова фитнес зала и библиотека. Старши комисар Карушков показа на министъра на правосъдието и новия параклис, построен за нуждите на външни посетители – близки на лишени на свобода, който предстои да бъде открит. Това е четвъртият параклис към затвора в Стара Загора - такива досега функционираха в корпуса и в двете затворнически общежития. В двора на затвора е най-големият и единствен по рода си в системата на затворите църковен храм „Св. Николай Чудотворец“, изграден изцяло от дарения. Министър Цачева посети и най-голямото училище в системата на местата за лишаване от свобода. В средно училище “Поп Минчо Кънчев” през тази учебна година има 187 лишени от свобода, 10 от тях са първокласници. Обучението се извършва по учебни програми пригодени за възрастни, изтърпяващи наказание в местата за лишаване от свобода в две направления – общообразователно и професионално, като изучаваните професии са стругар, оператор в дървообработването и строител-монтажник. Правосъдният министър се запозна и с дейността на държавно предприятие „Фонд затворно дело“. На територията на затвора в Стара Загора се произвеждат мебели и ПВЦ-дограма.", "date": "2018.09.21", "title": "Изграждат арест в затвора в Стара Загора"}
{"url": "https://www.monitor.bg:443/bg/a/view/agarwood-aromat-propit-s-duha-na-iztoka-144900", "text": "Бутикова парфюмна колекция REFAN TEMPTATION BLEND включва изключителна палитра от авангардни ухания, подходящи както за мъже, така и жени, създадени от най-ценните парфюмерийни съставки, подбрани от цял свят, характерни с натуралност, богатство и върховна изтънченост на мириса. Самото име на колекцията подсказва, че това е селекция от изкусителни аромати, вдъхващи чувственост и неустоима съблазън, намекващи за страст и любов. Eau de parfum AGARWOOD & ROSE е част от емблематичната колекция REFAN TEMPTATION BLEND. Този аромат за ценители представлява неповторимо цветисто - дървесно творение, въплътило богатството на  Rosa damascena, индонезийско пачули и благороден арабски  агар. Парфюмът  носи атмосферата на Изтока и потапя в опияняваща хармония, създадена от необикновения, топъл, еротичен, опушено-землист и пикантен аромат на агарово дърво, майсторски преплетен с невинността, красотата и деликатността на розата. Извлечен от ценната смолиста дървесина на дървото агар - това е забележителен, богат на нюанси, силен и дълготраен аромат. Счита се, че е символ на престиж, лукс, благополучие и изискан вкус. Това е ароматът на крале, императори, висши аристократи и заможни персони, които единствено са могли да си позволят високата му цена.  Има много легенди за произхода на Агаровото дърво, от чиято благоуханна смола се извлича етеричното масло, използвано в парфюмерията. Негова родина е Индия и страните от Югоизточна Азия и е  известно е още като Уд (Oud или Oudh). Агаровото дърво се счита за мистично „ухание на боговете“, което пленява със своя блажен аромат. То е било почитано през хилядолетията заради огромната си целебна сила и способност да лекува, както на физическо, така и на емоционално, умствено и духовно ниво. Опияняващият аромат предизвиква усещане за блаженство, дълбоко вътрешно спокойствие и емоционална стабилност, което го прави изключително ценно ароматерапевтично средство. Според вярванията, то пропъжда негативните мисли и енергии  и създава в дома атмосфера на спокойствие, хармония и комфорт. Благодарение на магическата си сила, уханието му привлича късмета, благополучието и любовта. Не на последно място е и всепризнат афродизиак - най-мощният, който човечеството познава. Eau de parfum AGARWOOD & ROSE- екзотика, магия и изкушение. Един парфюмериен шедьовър от колекцията REFAN TEMPTATION BLEND", "date": "2018.09.21", "title": "AGARWOOD – аромат, пропит с духа на Изтока"}
{"url": "https://www.monitor.bg:443/bg/a/view/mesi-nomer-1-v-shampionskata-liga-144904", "text": "Звездата на “Барселона” Лионел Меси беше определен за най-добрия играч в Шампионската лига през тази седмица. Признанието за аржентинеца беше обявено официално от УЕФА. 31-годишният нападател се представи изключително силно при победата на “Барселона” над “ПСВ Айндховен” с 4:0 и вкара хеттрик. Освен Меси претенденти за наградата бяха Джеймс Милнър (Ливърпул), Набил Фекир (Лион) и Пол Погба (Манчестър Юнайтед). В същото време ръководството на “Барселона” е оттеглило своя интерес към 21-годишния футболист Лукас Пакета, съобщава Sport. Каталунците са останали разочаровани, тъй като плановете на 21-годишния халф на “Фламенго“ не отговарят на техните. В “Барселона” са преценили, че е по-добре клубът да привлече Френки де Йонг от “Аякс” и Адриен Рабио от “Пари Сен Жермен”. Бразилският национал Пакета е цел и на ПСЖ, като се очаква през зимата да има трансферна офанзива с оферта на стойност 50 милиона евро.", "date": "2018.09.21", "title": "Меси номер 1 в Шампионската лига"}
{"url": "https://www.monitor.bg:443/bg/a/view/bojinov-se-zakani-na-cska-144907", "text": "Звездното попълнение на “Ботев” (Вр) Валери Божинов се закани да порази вратата на ЦСКА в предстоящия мач от IX кръг на Първа лига. Срещата е в събота от 20 часа на стадион „Огоста“ в Монтана, тъй като този във Враца не отговаря на изискванията. Божинов, който е бивш нападател на „Левски“, вкара гол още в дебюта си предния кръг срещу „Витоша“, а сега е амбициран да накаже и „червените“. „Надявам се на три или една точка, за нас това ще е голям успех, сподели екснационалът. - Няма да е лесно, тъй като имаме респект към ЦСКА. Надяваме се да направим всичко възможно да откраднем нещо от „червените“. Анализирахме съперника, знаем силните и слабите му страни. Мачът ще бъде 90 или 95 минути борба. Ние трябва да се трудим и да искаме повече от съперника. Знаем, че ЦСКА има футболисти, които от едно никакво положение могат да решат мача. Трябва да сме близо до играчите на ЦСКА, да не им даваме възможност да водят инициативата”. Божинов не пропусна да коментира и факта, че ще се изправи срещу защиника на ЦСКА Николай Бодуров, с когото играеха заедно и в националния отбор и са големи приятели. „Играл съм срещу Бодуров няколко пъти. ЦСКА има доста добри футболисти и разполага с един от най-силните стопери. Надявам се по-добрият да излезе победител в този мач“, завърши дипломатично нападателят. Билетите за мача са по 15 лева. В същото време „червените“ пуснаха в продажба талоните за вечното дерби с „Левски“ на 29 септември. Мачът е на Националния стадион, а „армейците“ са символичен домакин. Агитката на „червените“ ще бъде в секторите „А“ и „Г“, а тази на „Левски“ в „Б“ и „В“. Цената на билетите е 10 и 15 лева. Талоните засега се продават само онлайн и в мрежата на „Тикетпро“, като се очаква до дни от „Левски“ да обявят как техните фенове ще могат да си купуват от пропуските.", "date": "2018.09.21", "title": "Божинов се закани на ЦСКА"}
{"url": "https://www.monitor.bg:443/bg/a/view/v-rusija-smjatat-vashington-si-igrae-s-ogynja-144884", "text": "Русия окачестви новата вълна американски санкции като грешка и заяви, че навикът на Вашингтон да използва санкции срещу Москва крие риск от подкопаване на глобалната стабилност и е част от опасна игра, предаде Ройтерс. Руският заместник-министър на външните работи Сергей Рябков посочи в изявление, че на Москва й се струва, че за САЩ налагането на санкции на Русия се е превърнало в национален спорт. Той отбелязва, че от 2011 г. това са 60-и поред санкции. \"Всеки нов кръг от санкции показва пълната липса на успех за нашия противник да притисне Русия с предишните си подобни опити\", каза Рябков. Той добави, че Вашингтон никога няма да успее да диктува условията си на Москва. \"Няма да бъде лошо за тях да си спомнят за идеята за глобална стабилност, която лекомислено подкопават, изостряйки напрежението в руско-американските отношения. Да си играеш с огъня е глупаво и може да стане опасно\", предупреди руският заместник-министър.", "date": "2018.09.21", "title": "В Русия смятат, че Вашингтон си играе с огъня"}
{"url": "https://www.monitor.bg:443/bg/a/view/cherna-za-bylgarskite-legioneri-v-liga-evropa-144886", "text": "Нито един от българите, чиито тимове участват в груповата фаза на Лига Европа, не успя да спечели дори точка на старта. Унгарският шампион “МОЛ Види” загуби с 0:2 при домакинството си на БАТЕ (Борисов) в мач от група L, а за домакините 76 минути игра Живко Миланов. Това бе евродебют за Миланов в новия му клуб, но не успя да помогне на съотборниците си. Негативни емоции имаше и за капитана на националния отбор Ивелин Попов. Той остана резерва за „Спартак“ (Москва) и се появи в игра в 73-ата минута, а руският гранд загуби с 0:2 визитата си на „Рапид“ (Виена). Бившият ни младежки национал Едисон Йорданов пък също записа поражение. Неговият люксембургски отбор „Дюделанж“ бе близо до сензационна точка срещу „Милан“, но в крайна сметка „росонерите“ спечелиха с 1:0 след гол на Кавани. Виляреал – Рейнджърс 2:2 МОЛ Види – БАТЕ Борисов 0:2 Севиля – Стандард (Лиеж) 5:1 Бешикташ – Сарпсборг 3:1 Рапид (В) – Спартак (М) 2:0 Динамо (К) – Астана 2:2 Генк – Малмьо 2:0 ПАОК – Челси 0:1 Лацио – Аполон 2:1 Акхисарспор – Краснодар 0:1 Марсилия – Айнтрахт 1:2 Рен – Яблонец 2:1 РБ (Лайпциг) – Ред Бул (Залцбург) 2:3 Селтик – Розенборг 1:0 ФК Копенхаген – Зенит 1:1 Дюделанж – Милан 0:1 Динамо (З) – Фенербахче 4:1 Олимпиакос – Бетис 0:0 Арсенал – Ворскла 4:2 Славия (Пр) – Бордо 1:0 Спартак (Т) – Андерлехт 1:0 Спортинг (Л) – Карабах 2:0 АЕК Ларнака – Цюрих 0:1", "date": "2018.09.21", "title": "Черна вечер за българските легионери в Лига Европа"}
{"url": "https://www.monitor.bg:443/bg/a/view/zlatnite-momicheta-blestjat-i-v-narodni-nosii-snimki-144895", "text": "Ансамбълът ни по художествена гимнастика, световен шампион от София в съчетанието с 5 обръча, се възползва пълноценно от дните след голямото състезание, за да презареди силите си. \"Златните момичета\" са на кратък отдих в Банско по покана на местен хотелиер, като в това време решиха да се пременят в народни носии, за малко разнообразие и забавление. Всички гимнастички и от ансамбъла, и индивидуално и техните треньорки бяха на гости в къщата на баба Дешка в Горно Драглище, където си направиха страхотни снимки в народни носии и ги споделиха с феновете си в социалните мрежи. Вижте и вие част от фотосите.", "date": "2018.09.21", "title": "„Златните момичета“ още по-красиви в народни носии (СНИМКИ)"}
{"url": "https://www.monitor.bg:443/bg/a/view/fish-za-95-stotinki-specheli-24-068-40-leva-144888", "text": "Играта \"Тото Джокер\" донесе най-голямата парична печалба в тираж №75 на БСТ. Единствената тройка за 24 068,40 лева беше уцелена от фиш с 1 комбинация за \"6 от 42\" и 1 за \"джокера\" на стойност 95 стотинки (с цената на фиша). От \"Втори шанс\" за \"6 от 46\" леката кола \"Форд Фиеста\" се падна на номера на двоен фиш за 2 лв., заложен в Свищов. От \"Втори шанс\", на за \"5 от 35\" пък двама играчи - от Провадия и Добрич, ще приберат по 5000,00 лв. Единият е пуснал 4 комбинации в абонамент за 5 тиража за 14,05 лв., а другият - 4+4 за 3,65 лв. Джакпотът в \"6 от 49\" порасна с нови 103 720,69 лв. и достигна 6 968 624,87 лева. За неделния специален тираж с цена на комбинация по 1,20 лв. се очаква той да скочи поне с още 130 000. В \"5/50 - 1/12 Зодиак\" си стоят непроменящите се 3 млн. лв., в \"6 от 42\" се очаква джакпотат да стане към 580 000, а в \"Рожден ден\" - 6000. Така във всички ще се съберат към 10 680 000 лева.  Числа - (2, 12, 30, 36, 39, 47); 6 - няма, 5 - 7 по 4939,10 лв., 4 - по 94,00 лв., 3 - по 5,60 лв.; ДЖАКПОТ: 6 968 624,87 лв.  Числа - (1, 11, 21, 25, 39, 41); 6 - няма, 5 - 12 по 855,10 лв., 4 - по 26,10 лв., 3 - по 3,20 лв.; ДЖАКПОТ: 559 428,34 лв.  I теглене - (4, 8, 15, 16, 19); 5 - няма, 4 - по 93,80 лв., 3 - по 5,80 лв.; II теглене - (6, 12, 13, 28, 30); 5 - 3 по 7345,30 лв., 4 - по 105,90 лв., 3 - по 4,70 лв.  Числа - (10, 11, 16, 32, 37); Зодия 12 - Риби; 5+1 - няма, 5 - няма, 4+1 - 1 от 5000,00 лв., 4 - 3 по 500,00 лв., 3+1 - 10 по 100,00 лв., 3 - 192 по 10,00 лв., 2+1 - по 5,00 лв., 1+1 - по 1,50 лв., 2 - по 0,80 лв., 0+1 - по 1,00 лв; ДЖАКПОТ: 3 000 000,00 лв.  Позиции - (3, 4, 8); Цифри – (4, 0, 5); 3 - 1 от 24 068,40 лв., 2 - 791 по 30,40 лв.; ДЖАКПОТ: 0,00 лв.  Година 95, месец 01, дата 07, ден 1; I група - няма, II - 1 от 448,50 лв., III - няма, IV - 1 от 224,20 лв., V - 3 по 74,70 лв., VI - 6 по 29,90 лв., VII - 3 по 74,70 лв., VIII - 15 по 12,00 лв., IX - 28 по 9,60 лв., X - по 5,00 лв., XI - по 3,90 лв., XII - по 2,20 лв., XIII - по 2,20 лв., XIV - по 1,40 лв., XV - по 1,30 лв.; ДЖАКПОТ: 5455,95 лв. Лека кола 6/49 675134349 Свищов 5000 лв. 5/35 095811747 Провадия 5000 лв. 5/35 577405154 Добрич", "date": "2018.09.21", "title": "Фиш за 95 стотинки спечели 24 068,40 лева"}
{"url": "https://www.monitor.bg:443/bg/a/view/andrea-bocheli-pokani-dua-lipa-i-ed-shijran-za-nov-album-144874", "text": "Андреа Бочели привлече за новия си албум Дуа Липа, Ед Шийран, Джош Гробан и сина си Матео. Италианският певец, който през юни беше обявен за икона на наградите БРИТ за класическа музика, иска с новия си албум \"Si\" - първият му от 14 години, да се изяви в ново поприще. Затова е работил с най-популярните поп звезди. Очевидно оттогава съм издал много албуми, пял съм много кавъри, изпълнявал съм много други неща\", казва Андреа Бочели. \"В определен момент си казах: \"Може би е време да положа усилия и да намеря нови песни. дава заявка Маестрото.  Дуа Липа пее в \"If Only\". Ед Шийран е съавтор на \"Amo Soltanto Te\", като текстът е написан от Тициано Феро. Андреа Бочели пее с 20-годишния си син Матео \"Fall On Me\" от филма на Дисни \"Лешникотрошачката и четирите кралства\".  Андреа Бочели каза, че макар и гласът на сина му да не прилича на неговия, стилът му е същият.  Албумът \"Si\" ще излезе в продажба на 26 октомври.", "date": "2018.09.21", "title": "Андреа Бочели покани Дуа Липа и Ед Шийран за нов албум"}
{"url": "https://www.monitor.bg:443/bg/a/view/polovinata-myje-se-natyjavat-sled-seks-144887", "text": "Почти половината мъже - 40 процента, след секс са тъжни, тревожни или раздразнителни, установиха австралийски учени, цитирани от в. \"Мирър\". Това състояние, наричано \"посткоитална дисфория\", се смяташе за характерно за жените. Учени от технологичния университет на Куинсланд решиха да проверят дали се появява и при мъжете. Изследователите анкетираха 1208 мъже от Австралия, САЩ, Великобритания, Русия, Нова Зеландия и Германия как се чувстват след секс. 41 процента от тях споделиха, че са преживявали посткоитална дисфория, а 20 процента от тях - че това се е случило през предишния месец. Що се отнася до това какво точно са чувствали мъжете, те са споделили за раздразнение, силно неспокойство, незадоволеност, емоционална празнина. Резултатите показват, че за мъжете сексът може да е много по-сложно преживяване, отколкото мислеха специалистите досега.", "date": "2018.09.21", "title": "Половината мъже се натъжават след секс"}
{"url": "https://www.monitor.bg:443/bg/a/view/alternativa-za-germanija-stana-vtora-sila-144891", "text": "Крайнодясната партия \"Алтернатива за Германия\" е втора сила в държавата, показва ново социологическо проучване. Партията ще получи 18% подкрепа, ако изборите за Бундестаг се проведат тази седмица, което я прави втората най-силна партия след консервативния блок на канцлера Ангела Меркел. Социалдемократическата партия заема трето място със 17% подкрепа. Християндемократите и Християнсоциалният съюз биха получили 28% - най-ниският резултат от 1997 г. насам. Общо коалиционното правителство на консерваторите и социалдемократите събира 45%, което означава, че не е възможно да получат мнозинство.", "date": "2018.09.21", "title": "„Алтернатива за Германия“ стана втора сила"}
{"url": "https://www.monitor.bg:443/bg/a/view/feribot-se-obyrna-v-ezeroto-viktorija-i-pogubi-blizo-100-144890", "text": "Трагичен инцидент в езерото Виктория в Танзания - ферибот с най-малко 400 души на борда потъна. Загинали са най-малко 136 души, повече от 100 са спасени. С падането на нощта издирвателните операции бяха спрени. Притесненията са, че повече от 200 души са се удавили. Причината за инцидента все още не е ясна. Смята се, че фериботът се е наклонил опасно при струпване на много хора на една от палубите. Такива злополуки не са рядкост в страната, а причината по-често е претоварване. 700 души загинаха при подобен инцидент в езерото Виктория през 1996 г.", "date": "2018.09.21", "title": "Ферибот се обърна в езерото Виктория и погуби близо 140"}
{"url": "https://www.monitor.bg:443/bg/a/view/do-sedmica-pada-pyrvijat-snjag-u-nas-144885", "text": "Денят на Независимостта ще е най-топлият тази седмица, с температури около и малко над 30 градуса. От неделя нататък започва плавно захлаждане, което ще продължи до средата на следващата седмица, когато дневните температури ще са около 13 градуса, съобщи Нова ТВ. От запад на изток през страната ще премине хладен въздух, който ще донесе порция валежи от вторник нататък. Захлаждането ще създаде условия и за снеговалежи в най-високите части на Рила и Стара планина. В края на другата седмица над Черноморието ще има условия за развитие на циклон, с който в тази част на страната ще паднат значителни валежи.", "date": "2018.09.21", "title": "До седмица пада първият сняг у нас"}
{"url": "https://www.monitor.bg:443/bg/a/view/pochina-prezidentyt-na-vietnam-144889", "text": "Президентът на Виетнам Тран Дай Куанг е починал на 61-годишна възраст. Той е станал жертва на \"силно вирулентен вирус\", за който няма ефикасно лечение,, Починал е в петък сутринта в болница в столицата Ханой въпреки усилията на местни и международни лекари. Тран Дай Куанг е президент от 2 април 2016 г. Той беше номиниран от своя предшественик Трун Тан Санг и беше избран на поста от Народното събрание на Виетнам. Той беше вторият по ранг политик в страната, като само генералният секретар на Комунистическата партия Нгуен Фу Тронг е по-висш и който е де факто лидерът на страната.  ", "date": "2018.09.21", "title": "Почина президентът на Виетнам"}
{"url": "https://www.monitor.bg:443/bg/a/view/sestri-stoevi-biha-vtorite-v-sveta-i-sa-na-polufinal-v-kitaj-144877", "text": "Българките Стефани Стоева и Габриела Стоева продължават страхотното си представяне, класирайки се за полуфиналите на двойки жени на турнира от Световните суперсерии 1000 по бадминтон в Чанчжоу (Китай) с награден фонд 1 милион долара. Сестрите, които са европейски шампионки от 2018 г., показаха отлична игра и елиминираха третите в схемата Цинчън Чън и Ифан Цзя от Китай с 21:19, 16:21, 21:19 в двубой, продължил 65 минути. В решаващия трети гейм българките водеха през цялото време. Те стартираха с 11:4, след това имаха аванс от 15:7 и 18:14. Китайките се доближиха на 19:20, но сестрите спечелиха следващата точка, а с това и срещата, информира БТА. Китайската двойка е номер 2 в световната ранглиста в момента. Успехът на българките е изключителен, тъй като побеждават представителки на домакините на турнир в Китай, а от тази държава са едни от най-силните състезатели в света. На полуфиналите сестрите ще играят срещу световните шампионки от Нандзин 2018 и поставени под номер 8 Маю Мацумото и Вакана Нагахара от Япония. През миналата седмица Стефани Стоева и Габриела Стоева достигнаха до четвъртфиналите на силен турнир в японската столица Токио. Българките обаче за първи път в кариерата стигат до полуфинал на най-високата категория турнири - с 1 милиона долара награден фонд, които са само три в света. След европейската титлата това е най-силното представяне на Стоеви за тази година, което вероятно ще ги върне в топ 10 на световната ранглиста на двойки.", "date": "2018.09.21", "title": "Сестри Стоеви биха вторите в света и са на полуфинал в Китай"}
{"url": "https://www.monitor.bg:443/bg/a/view/osydiha-bivsh-oblasten-upravitel-na-dobrich-144879", "text": "Състав на Окръжен съд - Добрич постанови осъдителни присъди срещу бившия областен управител Динчер Хаджиев за престъпление по служба, както и срещу Пламен Ганев, бивш директор на дирекция \"Административен контрол, регионално развитие и държавна собственост” в Областна управа и срещу Костадин Костадинов - бивш началник отдел „Създаване и поддържане на кадастър” в Службата по кадастър в Добрич. й Бившият областен управител получи условно наказание от 2 години и 6 месеца „лишаване от свобода“ с 5-годишен изпитателен срок и глоба от 2500 лева. Съдът определи същото наказание и за втория подсъдим по делото Пламен Ганев, а Костадин Костадинов беше осъден на 9 месеца „лишаване от свобода“, чието изтърпяване е отложено с 3-годишен изпитателен срок. Подсъдимите бяха признати за виновни в това, че в качеството си на длъжностни лица, заемащи отговорно служебно положение, в периода от края на 2006 г. до началото на 2008 г., при условията на продължавано престъпление, са извършили неправомерни действия, свързани с продажбата на недвижими имоти, от което са настъпили значителни вредни имуществени последици за държавата и за Специализирана болница за рехабилитация \"Тузлата\"ЕООД в Балчик. Деянията били извършени умишлено с цел облага за купувачите, която се изразявала в разликата между платената за имотите цена и действителната им пазарна стойност. С действията си бившият областен управител е превишил властта и правата си, като подписал 6 договора за продажба на земя, която била част от капитала на специализираната болница за рехабилитация \"Тузлата\", от което са настъпили значителни вредни последици за лечебното заведение на обща стойност 665 743.44 лв., като случаят е особено тежък и престъплението е свързано с продажба на собственост на юридическо лице. Неправомерните действия били осъществени в съучастие с Пламен Ганев, който като помагач съгласувал процедурата по изготвяне на договорите. Двамата, заедно с третия подсъдим по делото, бяха признати за виновни и в това, че са нарушили служебните си задължения при продажбата на един имот в Добрич и един в Шабла, от което са настъпили значителни вреди за държавата в размер на 135 102.48 лв. и престъплението е свързано с продажбата на държавна собственост. Подсъдимия Костадин Костадинов е извършил длъжностно нарушение, като подписал скици без да са налице основанията за това, които послужили за сключване на двата договора за продажби. Подсъдимите бяха осъдени да платят солидарно направените по делото разноски в размер на 4 237.42 лева. Постановената присъда не е окончателна и подлежи на обжалване и протест пред Апелативен съд - Варна в 15-дневен срок. След заседанието Динчер Ханджиев заяви пред журналисти, че ще обжалва присъдата, тъй като бил невинен.", "date": "2018.09.21", "title": "Осъдиха бивш областен управител на Добрич"}
{"url": "https://www.monitor.bg:443/bg/a/view/a1-startira-predvaritelni-porychki-na-i-phone-xs-i-i-phone-xs-max-144872", "text": "А1 България, част от A1 Group - официален партньор на Apple за Централна и Източна Европа, стартира предварителните поръчки на два от най-новите модели на iPhone - Xs и Xs Max. Всички клиенти могат да заявят двете устройства в търговската мрежа на А1 на цени от 1 699,99 лева в брой или 79,99 лева на изплащане (iPhone Xs) и 1 949,99 лева в брой или 89,99 лева на изплащане (iPhone Xs Max) с абонаментни планове A1 ONE Unlimited 5XL. Двата модела ще бъдат налични в магазините на телекома и на a1.bg от 28 септември. iPhone Xs и iPhone Xs Max използват ново, по-здраво стъкло, и се предлагат в 3 нови цвята. Корпусите им са с рейтинг IP68 за водо- и прахоустойчивост. iPhone Xs идва с 5.8-инчов OLED дисплей с 458ppi, а iPhone Xs Max използва 6.5-инчов OLED панел, също с 458ppi. iPhone Xs и iPhone Xs Max имат версии с 64 GB, 256 GB и 512 GB вградена памет. Двата модела разполагат с двойна 12-мегапикселова камера, като едната е с широкоъгълен обектив, а другата – с двойно оптично увеличение. Предната камера е 7-мегапикселова, като към нея има отделна инфрачервена камера и dot проектор, които се използват от системата Face ID. Според Apple това е най-сигурната подобна система на пазара.", "date": "2018.09.21", "title": "А1 стартира предварителни поръчки на iPhone Xs и iPhone Xs Max"}
{"url": "https://www.monitor.bg:443/bg/a/view/shapkata-na-indiana-djouns-beshe-prodadena-za-pochti-450-000-evro-144873", "text": "Прословутата шапка на Индиана Джоунс, с която героят на Харисън Форд - археологът от филмовата поредица, на се разделя никога, беше продадена на търг в Лондон за близо 450 000 евро. Якето на Хан Соло от \"Империята отвръща на удара\" обаче остана без купувач, защото предложената цена от малко над 500 000 евро беше под минималната оценка (500 000 лири). Лазерният меч на Анакин Скайуокър или Дарт Вейдър от \"Отмъщението на ситите\" беше продаден за 124 000 евро. Колекционерите имаха възможност да наддават също за предмети от филмите \"Завръщане в бъдещето II\", \"Чарли и шоколадовата фабрика\", \"Форест Гъмп\".  Търговете на аксесоари и костюми от култови филми се организират ежегодно от \"Проп стоър\" в Лондон и Лос Анджелис от 2014 г.", "date": "2018.09.21", "title": "Шапката на Индиана Джоунс беше продадена за почти 450 000 евро"}
{"url": "https://www.monitor.bg:443/bg/a/view/volejbolistkite-jadoha-grozde-i-sladkishi-ot-kmeta-na-okajama-144878", "text": "Необичаен подарък получиха националките по волейбол от кмета на град Окаяма - Масао Омори, който засвидетелства уважение към отборите на България и Доминиканска република, които са на подготовка в Окаяма. Градоначалникът почерпи състезателките на двата тима с грозде и сладкиши. Церемонията беше в една от волейболните зали на града. Мениджърът на тима Любомир Герасимов благодари от името на отбора и Българската федерация по волейбол за изключителното гостоприемство на кмета на града и цялата организация около лагера на националките. Сред официалните лица на домакините бяха още Сатоми Миура от префектурата на Окаяма, отговарящ за културата и спорта, Тори Макимото от ръководството на местния волейбол, Ацши Такаока от Асоциацията по спорт, директорът на местното управление на водата Нобуо Мунетомо и шефът на волейболния клуб Акиюши Кавамото. Капитанът на българския тим Христина Русева подари на кмета Масао Омори топка с подписите на всички волейболистки. А малко преди тържеството Русева предаде на отбора поздравленията и пожеланията на спортния министър Красен Кралев, споделени с нея в социалните мрежи. Част от националките дадоха интервюта за местни медии, като за превода се грижеше японката Маико, която знае добре български, и е наета специално за престоя на волейболистките ни в страната й. Предната вечер нашите постигнаха първа победа на японска земя, като надиграха местния тим „Чайките“ с 2:1 (-18, 20, 23). По договорка между треньорите се играха само три гейма, а за българките предстоят две официални контроли с тима на Доминиканска република.", "date": "2018.09.21", "title": "Волейболистките ядоха грозде и сладкиши от кмета на Окаяма"}
{"url": "https://www.monitor.bg:443/bg/a/view/cjala-bylgarija-se-trogna-ot-sydbata-na-georgi-georgiev-ot-kustendilsko-144871", "text": "Хора от цялата страна се трогнаха от съдбата на 67-годишния Георги Георгиев, който остана без дом след пожар в къщата му в кюстендилското село Пиперков Чифлик. Мъжът, който по чудо беше спасен от горящата къща, е военно инвалид, и до този момент е разчитал единствено на себе си. „В момента бай Георги е настанен в една от необитаемите къщи на селото. Тя се намира точно до неговата и е собственост на братовчед му. Там нямаше ток и вода, но успяхме със съвместни сили да му подсигурим най-необходимото. Който има възможност минава през него, носим му храна и сме плътно до него“, коментира кметът на селото Стефан Котев.  По негови думи десетки хора от цялата страна се обаждат и искат да даряват средства и строителни материали, така че 67-годишният кюстендилец да се върне отново в дома си. За целта има разкрита и дарителска сметка, за което са помогнали и доброволци от Кюстендил. „И днес ходих при човека, не беше много добре след пожара. Цялата му коса е опърлена, но слава богу не е тежко пострадал. С мен се свързват хора от различни краища на страната, едни искат да дарят цигли, други обзавеждане, трети дървен материал. Сега ми се обадиха хора от Гоце Делчев. Искат да му изпратят дрехи и пари, защото пожарът погълна абсолютно всичко“, разказва още Котев. Жители на Пиперков Чифлик пък са поставили кутии за дарения из цялото село, така че по-бързо да бъдат събрани средства и домът на бай Георги да бъде възстановен. 76-годишният Георги по чудо беше спасен, след възникнал пожар в дома му на 11 септември т.г. Инцидентът възникна малко след 6 часа сутринта, а помощ на възрастния мъж първи оказали Десислав Йорданов, Евгени Георгиев и редник Кристиян Георгиев от Бригадното командване към състава на Сухопътните войски в Благоевград. По това време смелите мъже пътували за работа, когато виждат горяща къща в страни от пътя. Без да мислят слизат от автомобила и изваждат от пламъците 67-годишният мъж, който викал за помощ. В следствие на инцидента целият покрив и вторият етаж на къщата са изгорели. „Щети има и на първия етаж. Стените са опушени и се надяваме да съберем средства, за да блъснем втория етаж от къщата и да направим ремонт на първия етаж. Човекът си няма близки или роднини. Надяваме се всички заедно да успеем и да върнем бай Георги в дома му“, обясни още кметът на Пиперков Чифлик, Стефан Котев.", "date": "2018.09.21", "title": "Цяла България се трогна от съдбата на Георги Георгиев от Кюстендилско "}
{"url": "https://www.monitor.bg:443/bg/a/view/sedem-napirat-za-komandosi-v-nov-film-na-ivan-nichev-144883", "text": "Известният кинорежисьор Иван Ничев е в постпродукция за новия си игрален филм с работно заглавие „Можеш ли да убиваш“ (или „Възрастни мъже“), съобщи специализираният сайт FilmNewEurope. Драмата разказва за седем 30-годишни обеднели българи, които се подлагат на тежки физически тренировки, за да сбъднат колективната си мечта – да станат наемни войници в мисиите на НАТО. Те имат общо минало като участници в един от последните набори по време на задължителната военна служба у нас. Мизерията, безработицата, тероризмът и нелегалната емиграция са сред остро съвременните теми в сценария, писан в продължение на почти 10 години от драматурга Юрий Дачев, Татяна Гранитова и самия Иван Ничев. „Нашите герои нямат стабилни доходи или постоянна работа. Ето защо те упорито се обучават, вярвайки в бъдещите си победи над въображаем враг. Тяхната наивност и понякога комичното им поведение са резултат от постоянния им страх и илюзиите, с които живеят“, обяснява режисьорът. За главните роли той е избрал 7 относително непознати актьори и дори дебютанти: Николай Върбанов, Ивайло Драгиев, Живко Джуранов, Ясен Попов, Атанас Найденов, Иво Йончев и Александър Кънев. В поддържаща роля, като майка на един от кандидат-командосите, ще видим легендарната Емилия Радева. Кастингът е продължил над 3 месеца, а снимките, осъществени само за 29 дни, са изобилствали с тежки сцени, но всички са се държали смело и сърцато, разказва Ничев. „Можеш ли да убиваш“ е създаден с подкрепата на Националния филмов център и програма „Творческа Европа“. Бюджетът му е около 600 000 евро. Една от снимачните площадки е изоставена някогашна държавна фабрика във Видин.", "date": "2018.09.21", "title": "Седем напират за командоси в нов филм на Иван Ничев"}
{"url": "https://www.monitor.bg:443/bg/a/view/i-mariana-popova-pokaza-ekaterina-144876", "text": "След като публикува снимка на половинката си Веселин Плачков, гордо държащ новородената им дъщеря Екатерина, днес на свой ред певицата Мариана Попова се щракна с бебето си и пусна фотос във Фейсбук. заяви в личния си профил в социалната мрежа тя. Малката принцеса проплака вчера, а за нейната поява риалити шоуто „ВИП брадър“ направи изключение и пусна актьора от „Дамасцена“ извън пределите на Къщата, за да присъства на раждането. Това е първо общо дете на двойката, а както Мариана така и Весо вече отглеждат по една дъщеря от предни бракове. Предстои пресните родители скоро да официализират връзката си, след като скрепиха любовта си с пръстен през пролетта.", "date": "2018.09.21", "title": "И Мариана Попова показа Екатерина"}
{"url": "https://www.monitor.bg:443/bg/a/view/3-godishno-ubi-baba-si-s-kola-144862", "text": "3-годишно момче подкара назад колата на баща си и прегази 63-годишната си баба Достена Хайдушка, съобщиха от МВР. Трагичният инцидент станал снощи около 19 часа в махала Хайдушка, която се намира между благоевградските села Горно и Долно Лешко. Бащата на малчугана спрял колата си „Тойота Карола“ комби в двора на къщата им и слязъл, за да разтовари багаж. В бързината забравил ключовете на таблото, а малкият му син незабелязано седнал зад волана, като започнал да си играе с волана и скоростния лост. Бабата се била подпряла зад колата на саморъчно направена маса от макара за кабел и говорела с мъжа си, дядо на малкия. Неочаквано момчето завъртяло контактния ключ, колата заработила, потеглила на заден ход и притиснала фатално жената. Бащата на детето подал сигнал на телефон 112, но при пристигането на линейката 20 минути по-късно, пострадалата е била вече мъртва. Версията се проверява от полицията. Всички свидетели на нелепия инцидент са разпитани в РУ на полицията в Благоевград. Тялото на загиналата е транспортирано в благоевградската болница за извършване на съдебномедицинска експертиза, която да установи причината на смъртта. За случая е уведомена Окръжна прокуратура в Благоевград.", "date": "2018.09.21", "title": "3-годишно уби баба си с кола (ОБНОВЕНА)"}
{"url": "https://www.monitor.bg:443/bg/a/view/grupata-wolf-alice-specheli-nagradata-myrkuri-144875", "text": "Рок групата Wolf Alice спечели наградата \"Мъркюри\" за британски албум на годината с тавата си \"Visions of a Life\". Това е вторият студиен проект на бандата и получи много ласкави отзиви от критиката още с излизането си миналата година. успя да каже вокалистът Ели Роусел, получавайки наградата. \"Visions of a Life\" достигна до второто място в британските класации. Групата Wolf Alice се събира през 2010 г. от Ели Роусел и китариста Джоф Оди. Първоначално планират да се развиват като фолк дует. След това се разраства като квартет и сменя стила. Бандата беше номинирана за \"Мъркюри\" и за първия си албум \"My Love is Cool\" през 2015 г.  Претенденти за наградата от 25 000 британски лири бяха също още Arctic Monkeys, бившия китарист и композитор на Oasis Ноел Галахър и Лили Алън.", "date": "2018.09.21", "title": "Групата Wolf Alice спечели наградата \"Мъркюри\""}
{"url": "https://www.monitor.bg:443/bg/a/view/renault-kadjar-se-premeni-s-hrom-i-sveji-cvetove-144861", "text": "На автосалона в Париж от 4 до 14 октомври Renault ще покаже обновения Kadjar, който според създателите е подобрен във всяко отношение. Моделът има по-стилен външен вид с динамични линии. Обновеното Renault Kadjar поставя акцент върху комфорта, качеството и ергономичния дизайн. Интериорът е преработен за още по-приятно ежедневно шофиране. Освен това кросоувърът се задвижва от по-модерни бензинови и дизелови двигатели с по-добра ефективност и по-приятно шофиране. Дизайнерите на Renault са преработили предната и задната част на Kadjar, за да му придадат още по-привлекателен вид. Новите елементи включват по-широка решетка с нови хромирани елементи и по-стилни и по-цветни брони. В предната част на обновения Kadjar се забелязва светлинният подпис във формата на буквата C от гамата на Renault. Той е подсилен от добавените LED светодиоди в дневните светлини. Фаровете за мъгла вече са правоъгълни и са със светодиоди. В резултат на това потреблението на енергия е шест пъти по-ниско, отколкото при халогенните лампи. В преработената задна броня са добавени елементи от хром. Антената тип перка на акула се вижда в по-високите нива на оборудване. За новото Renault Kadjar ще се предлагат два нови модела 17- и 19-инчови джанти, както и три нови свежи цвята - зелен „Урал“, син „Метал“ и сив „Хайленд“. В интериора на обновеното Renault Kadjar са подобрени комфортът на пътниците, както и качеството на материалите и сглобката. Централната конзола е получила за по-ярък дисплей и по-голяма чувствителност. От този екран шофьорът има достъп до мултимедийната система R-LINK 2 посредством контролерите от двете страни. Новият контролен панел на автоматичния климатик е с по-ергономичен дизайн, като температурните настройки и настройките за вентилация се контролират от въртящи се регулатори. Въздуховодите, дръжките на вратите и централната конзола съдържат елементи от сатениран хром. Вътрешните панели на вратите са снабдени с нови бутони за управление на електрическите прозорци и външните огледала, с осветление за по-лесно използване през нощта. За новото ниво на оборудване Black Edition има тапицерия от алкантара в черен цвят и специални защитни стелки. Обновеното Renault Kadjar е оборудвано с нови бензинови и дизелови двигатели. За първи път се предлага новият 1,3-литров 4-цилиндров бензинов турбодвигател, разработен съвместно с Daimler. Версията TCe 140 с мощност 140 к.с. се предлага с 6-степенна механична скоростна кутия, а за по-мощната версия TCe 160 със 160 к.с. се предлага освен стандартната механична трансмисия и Дизеловите двигатели са модернизирани със система за селективна каталитична редукция, считана за най-ефективният разтвор за пречистване на азотен оксид. Тази технология намалява нивата на вредни емисии в двигателя, без да прави компромис с динамиката. В същото време двигателите са по-мощни. Двигателят Blue dCi 115 разполага с мощност 115 к.с. и въртящ момент от 260 Нм. Предлага се с 6-степенна ръчна скоростна кутия, а на по-късен етап ще се комбинира и със 7-степенна автоматична скоростна кутия с двоен съединител. Двигателят Blue dCi 150 е с работен обем 1,8 литра и е с мощност 150 к.с. Съчетан е с 6-степенна механична скоростна кутия и ще бъде наличен при версиите с 4x4. Трансмисията със задвижване на четирите колела 4WD на Renault Kadjar се ползва от опита на Nissan и осигурява стабилност както по хлъзгави пътища през зимата, така и по мека настилка. Водачът има достъп до три различни режима на работа, които се избират посредством въртящ се контролер на централната конзола. При режим 2WD трансмисията е свързана само с предните колела за намаляване разхода на гориво. В режим Auto в зависимост от нивото на сцепление. До 50% от въртящия момент може да бъде прехвърлен към задната ос. В режим Lock централният диференциал е заключен за постоянно прехвърляне на 50% от въртящия момент към задната ос. За използване при движение по груби и неравни повърхности, този режим работи със скорост до 40 км/ч. С просвет от 200 мм, преден ъгъл на заход 17 градуса и заден ъгъл на заход 25 градуса, обновеното Renault Kadjar може да се справи с всяко предизвикателство. Версиите с предно предаване са оборудвани със система Extended Grip, която подобрява сцеплението и движението през кални или пясъчни терени. С помощта на въртящ се контролер на централната конзола, могат да бъдат избрани три режима на системата Extended Grip, комбинирана с гуми Mud & Snow.", "date": "2018.09.21", "title": "Renault Kadjar се премени с хром и свежи цветове"}
{"url": "https://www.monitor.bg:443/bg/a/view/otpushvat-stolichnija-bul-montevideo-sled-praznicite-144882", "text": "След празниците движението по столичния бул. „Мотевидео“ в „Овча купел“ ще бъде отпушено. Това съобщи кметът на София Йорданка Фандъкова, която провери ремонта на булеварда.  В момента тече вторият етап от разширението на улицата, което започна миналата година. „Около 1,5 км е обновената отсечка – четирилентова в частта, която изпълнявахме миналата година и трилентова, около 300 метра, в частта до бул. „Никола Петков“, обясни Фандъкова. Тя уточни, че изграждането на трилентов, а не четирилентов участък се е наложило заради дървета, които са в добро състояние. „Разгледахме внимателно проекта, който предполагаше, ако се изпълняват 4 ленти в този участък да трябва да унищожим тези дървета. В края на краищата, тук предстои да бъде завършен Околовръстния път. Надявам се в следващите години и да се изгради връзка с бул. „Монтевидео“. Експертите изчислиха, че няма да има нужда от такова широко трасе в този участък“, заяви тя. При хубаво време от „Московска“ 33 имат готовност до края на годината да разширят булеварда до бъдещета метростанция на „763“. „Беше предвидено да бъде разширен следващата година, но колегите са поработили с директора на „Метрополитен“ и очаквам да можем още през ноември да започнем изпълнението, и още в рамките на тази година, ако времето позволи, да завършим и този участък“, каза Фандъкова. Градоначалникът сподели, че за следващата година са заложени ремонти на бул. „Президент Линкълн“ и ул. „Боряна“. „Заедно с пускането на метрото през 2020 г. „Овча купел“ ще се превърне в един изключително привлекателен район на София“, каза Фандъкова.", "date": "2018.09.21", "title": "Отпушват столичния бул. „Монтевидео“ след празниците"}
{"url": "https://www.monitor.bg:443/bg/a/view/ns-reshi-nova-socialna-pomosht-za-decata-siraci-144864", "text": "Нов вид социална помощ ще получават децата сираци от началото на 2019 година. Това реши НС при гласуването на първо четене на поправките в Закона за семейните помощи за деца. Те бяха гласувани единодушно и бяха подкрепени от всички 95 народни представители в пленарна зала. Става дума за онези деца, които са един или с двама починали родители, но нямат право на наследствена пенсия, заради липсата на осигурителен стаж на техните родители. Новата вид помощ ще се дава на живия родител или на настойника на детето. Има обаче редица условия за нейното отпускане. Сред тях са детето да не живее извън семейната среда, да има задължителна имунизация, да посещава редовно детска градина или училище, до завършване на средното образование, но не повече от 20-годишна възраст. Вместо от НОИ тези средства ще се поемат от държавния бюджет. Светлана Ангелова от ГЕРБ пък подчерта, че от поправките ще засегнат около 5600 деца, а според изчисленията ще са нужни около 4 млн. лева. Тези пари са предвидени в проекта за бюджет на социалното ведомство, увери Ангелова. Ангелов изтъкна,  че размерът на помощта се определя всяка година със закона за бюджета и немя да е по-малка от тази за предходната година и по-голяма от персоналната пенсия, която в момента е около 113 лева. По думите й с тези промени ще се реши един дългогодишен проблем. Тя припомни, че в КСО има възможност за получаване на персонални пенсии, но за тях има сериозни ограничения  и изискване за годишен доход, който да е по-малък от гарантирания минимален доход през последните 12 месеца. Доскоро той е бил 65 лева, а от началото на 2018 г, той вече е 95 лева. Това по думите на Ангелова означава, че прагът за родител с едно дете е 150 лева, а за две деца – 225 лева.. Според нея този праг е много нисък и не всички деца имат право да получат персонална пенсия. Според статистиката децата и младежите под 20 години с един родител са над 29 900, а 644 са с двама починали родители. Според данните на НОИ пък през миналата година само 2693 деца до 20-годишна възраст са получили персонални пенсии, а  22 099 са с наследствени. Така остават около 5600 деца без каквато и да била социална подкрепа, изтъкна Ангелова. Тя обясни, че ще има преходен период, през който ще се персоналната пенсия ще бъде прекратена и ще започне изплащането на новата вид помощ. По време на дебатите от БСП обявиха, че ще подкрепят промените, но изтъкнаха, че сумата на помощта не е залегнала, а всяка година ще се определя от МС. Надя Клиосурска дори изчисли, че при отредените 4 млн. лева за 5600 деца, то това означава, че тя ще е не повече от 115 лева.  „Това ли е по-голямата сума? „ , попита риторично тя, визирайки факта, че в  момента персоналната пенсия е 113 лева. Тя обърна внимание още, че новата семейна помощ за деца се отпуска до 20-годишна възраст на детето, ако то учи, докато в същия закон е фиксирана друга възраст за получаване на наследствена пенсия - 26 г. Нейният колега Георги Гьоков пък изтъкна, че ще предложат между първо и второ четене поправки,  с които да отпадне подоходния критерий.  Според него трябва да се въведе автоматичен механизъм за определяне на помощта, като например 50 % от линията на бедност. По думите му в България има 30 656 деца-сираци, загубили единия или и двамата родители. Тези, които не получават нищо заради подоходен критерий, са 5864, което едва ли ще събори бюджета на държавата.  От ДПС също подкрепиха измененията,защото така ще се поправи една несправедливост. Те са съгласни и с едно от условията – детето да посещава редовно забавачка или училище.  Хасан Адемов пък  отбеляза, че това са първите стъпки за изваждането на персоналните пенсии от НОИ и ДОО към системата за социалното подпомагане. Това според него ще редуцира трансферите от МФ и ще стане ясно кой колко плаща. ДПС също си запазиха правота да внесат поправки между 1-во и 2-ро четене. Срокът между двете четения ще е три дни, гласуваха още депутатите.", "date": "2018.09.21", "title": "НС реши: Нова социална помощ за децата сираци   "}
{"url": "https://www.monitor.bg:443/bg/a/view/5-lv-za-kg-udariha-domatite-v-kustendil-144866", "text": "Невиждана цена от 5 лв. за кг. удариха доматите в Кюстендилско. Масово розовите сортове се предлагат на цени между 4.50 – 5 лв., което напрактика прави зеленчука непосилен за голяма част от семействата. „Такава цена на доматите и през зимата не сме виждали. Страшно скъпо е. Аз си взех една домата за салата, ми тя ми излезе 1.80 лв. По-добре да си бях купил някакъв колбас. Сега доматите са почти на цената на месото“, твърди 42-годишният кюстендилец Йордан. Малцина през тази година успяха да сложат и така любимата през зимните месеци лютеница. Цената на доматите не е падала под 1.50 лв. за кг. и то за ниско качествените. „Тази зима ще караме без зимнина. Аз по-добре да си я купя готова. Иначе лютеницата ще ми излезе златна“, коментира домакиня от областния град. „Няма как цената да е друга в края на сезона. Отделно от това през тази година малко хора могат да се похвалят с добра реколта. То не бяха градушки, студове и дъждове. Да не забравяме и средствата, които вкарваме в пръскания и ежедневните грижи. Всичко това няма как да не се отрази на цената“, обяснява и земеделски производител от района на село Жабокрът.", "date": "2018.09.21", "title": "5 лв. за кг. удариха доматите в Кюстендил"}
{"url": "https://www.monitor.bg:443/bg/a/view/valentin-radev-pone-3-ma-ot-mvr-sa-podhodjashti-za-glaven-sekretar-144865", "text": "Поне трима в МВР са подходящи за главен секретар. Това коментира бившият вътрешен министър Валентин Радев, който от днес е редови депутат и зае отново мястото си в редиците на ГЕРБ в НС. По думите един от тях е директорът на ГД\"Национална полиция\" Христо Терзийски, който се върти в общественото пространство като най-вероятният кандидат. Другият подходящ за поста според Радев е Ивайло Спиридонов, който в момента е шеф на ГДБОП. Всички били години наред в министерството и можели да се справят, убеден е Радев, като уточни, че не знае кои имена се обсъждат за главен секретар.  Според него новият главен секретар трябва да е с профил като този на Младен Маринов, който досега заемаше поста, но вече оглавява ведомството. Радев припомни, че навремето се е колебаел между двама кандидати – единият Маринов, другият – Ивайло Спиридонов.\"Младен ще си реши, аз знам навремето какво обсъждах - с едно листче, с две имена\", каза Радев  Иначе той вече се чувствал по-спокойно в НС, не натоварен с такова напрежение, като в МВР.\"Зависи от човека, и там, и тук, като на терена - като играеш сърцато, без значение дали побеждаваш и падаш, това съм се старал\", коментира  той. Радев ще се върне в комисиите по отбрана и вътрешна сигурност и щял да помага на новия министър. Попитан дали е споделил с Маринов своите грешки, Радев отвърна:\"Всеки понеделник на оперативката, той беше от лявата ми страна и всичко знае\". За разлика от Радев, другите двама бивши министри – Николай Нанков и Ивайло Московски не бяха в НС. От думите на Радев се разбра, че са били заети – първият бил в министерството, а вторият – неразположен. Последните дни в общественото пространство циркулира информацията, че Нанков ще остане в МРРБ като зам.-министър. По-рано през деня новият регионален министър Петя Аврамова  даде да се разбере, че е предложила на Нанков да остане във ведомството. \"Николай Нанков ще бъде един от стълбовете в МРРБ, ако приеме възможността да остане. Няма окончателно решение по въпроса, коментира тя пред БНТ и добави - „Хора, които са натрупали знания и опит, като Николай Нанков, трябва да бъдат включени в работата. Бих се радвала, за мен ще бъде ценно да използвам знанията и опита му“.  ", "date": "2018.09.21", "title": "Валентин Радев: Поне 3-ма от МВР са подходящи за главен секретар"}
{"url": "https://www.monitor.bg:443/bg/a/view/napojavaneto-tegli-kredit-da-vryshta-borchovete-si-kym-nap-144870", "text": "\"Напоителни системи\" ЕАД ще теглят банков кредит, за да погасят задълженията си към НАП, които са между 8 и 9 млн. лв. Това каза земеделският министър Румен Полоражов, министърът на земеделието, храните и горите в отговор на въпрос по време на парламентарния контрол от народния представител Светла Бъчварова-Пиралкова относно финансовото състояние на дружеството. По думите му тези задължения са с висока лихва от над 10% и от министерството се надяват дружеството да успее да вземе банковн кредит до месец при лихва от 3,5 на сто. „Един от основните проблеми на \"Напоителни системи\" ЕАД са големите задължения и те са в няколко направления“, уточни министър Порожанов. „С основни кредитори, сред които електроразпределителните дружества, сме изготвили споразумения за разсрочване и погасяване. \"Имаше доста странни за мен задължения, дадени на прокуратурата, за над 10 млн. лв. и за съжаление за тях има изпълнителни листове, които се реализират\", коментира министърът и добави, че фирмата към края на август няма задължения към персонала си. „От многото валежи през юли и август приходите от напояване бяха силно намалени, от което дружеството също търпи загуби“, коментира още Порожанов.", "date": "2018.09.21", "title": "Напояването тегли кредит да връща борчовете си към НАП"}
{"url": "https://www.monitor.bg:443/bg/a/view/ninova-skochi-na-borisov-zaradi-ungarija-144867", "text": "Лидерът  на БСП Корнелия Нинова отново влезе в задочен спор с премиера Бойко Борисов по темата за санкциите срещу Унгария. В кулоарите на НС соцлидерката се зае да опровергава Борисов, че евродепутатите от БСП са подкрепили санкциите срещу Унгария. Нинова обясни, че червените имат общо 4 представители в ЕП. От тях обаче само един е гласувал „за” и това е бил лидерът на ПЕС Сергей Станишев. „Втори ден министър-председателят лъже….Да се въздържа от лъжи и да погледне неговата група и да не се занимава с нас ”, каза Нинова по адрес на министър-председателя и уточни, че Ева Майдел, която е евродепутат в ЕНП от ГЕРБ пък се е въздържала.  Тя припомни, че е най-важно каква ще е позицията на България в Съвета , където може да се налага вето и този процес да се спре. Думата там обаче имал само премиерът Борисов. От неговите досегашни изявления обаче ставало ясно, че едно говори в България, а друго пред чужденците, уточни Нинова.  „За да избяга от конфуза, в който сам се вкарва и от двойната външна политика , която прави, лъже за БСП и уточни, от 4-ма евродепутати само един е гласувал срещу Виктор Орбан и Унгария. По димите й във всички държави, които имат проблем с демокрацията трябва да се вземат мерки, но това не е отнемане на власт., защото това водело до разединение и разпад на Европа, а не до обединение.", "date": "2018.09.21", "title": "Нинова скочи на Борисов заради Унгария"}
{"url": "https://www.monitor.bg:443/bg/a/view/retro-konzola-ot-sony-144863", "text": "Докато на Nintendo е необходима цяла година да представи версията Classic Mini на емблематичната конзола Nintendo 64, но изглежда, че основният конкурент на компанията не се забави със своя отговор. Sony представи PlayStation Classic, мини версия на оригиналната конзола, с която да отбележи 25-та си годишнина. Изглежда, Sony е заимствал доста от дизайна на конзолите Nintendo Classic Mini NES и SNES. PlayStation Classic изглежда като първата конзола, но е с 45% по-малка и има 20 предварително заредени игри, сред които Final Fantasy VII, Jumping Flash, Ridge Racer Type 4, Tekken 3 и Wild Arms. Конзолата се предлага с два контролера със стандартни размери, на са от първа версия, преди Sony да постави двата контролера за палците. Това може да отнеме известно време за свикне и изключва някои класически игри, при които са необходими за контрол. Все още не е известен пълния списък с игри, като много от най-добрите игри на конзолата са били или в момента се преработват. Остават още 15 игри, които трябва да бъдат обявени. Nintendo все още има време да изненада с Classic Mini N64, преди края на годината. Сигурно е, че PlayStation Classic ще се появи на 3 декември, деня в които преди 25 години е пусната в продажба първата версия на конзолата за $ 99.99.", "date": "2018.09.21", "title": "Ретро конзола от Sony"}
{"url": "https://www.monitor.bg:443/bg/a/view/ostavjat-trafikant-na-25-kg-ekstazi-v-aresta-144860", "text": "30-годишен жител на Сливен, задържан на граничен пункт Лесово-Хамзабейли при опит да изнесе незаконно за Турция 25 кг синтетичен наркотик – екстази да остане за постоянно в ареста, предлага наблюдаващият досъдебното производство прокурор от ямболската окръжна прокуратура. По цени на съдебната система цялото количество синтетичната дрога от този тип струва 670 000 лв.“Стоката“, чийто краен получател е неизвестен е била разпределена в 8 пакета, поставени на различни места в купето на лекия автомобил „Опел Астра“, с който пристигнал на пункта осъжданият в миналото, но реалибилитиран Христо Филипов. Дрогата е била открита след прецизно обследване на целия автомобил, мъжът е закопчан с белезници около 11,30 часа на 18 септември, а на следващия ден е оставен за 72 часа в ареста с постановление на наблюдаващия прокурор от Ямбол. В хода на образуваното досъдебно производство е извършено претърсване в жилището, ползвано от сливналията в родния му град, там са намерени още около 100 грама от същия наркотик, за който се предполага, че е от рода на метаамфетите.Очаква се решението на съдебния състав за поисканата мярка, най-вероятно то ще е положително, тъй като задържаният има и други провинения в миналото си.", "date": "2018.09.21", "title": "Оставят трафикант на 25 кг екстази в ареста"}
{"url": "https://www.monitor.bg:443/bg/a/view/borisov-obsyjda-novija-glaven-sekretar-na-mvr-pyrvo-s-rumen-radev-144868", "text": "Премиерът Бойко Борисов ще обсъди избора на нов главен секретар на МВР първо с президента Румен Радев. Това обяви самият той при проверка на строителството на довеждащия път към тунела под Шипка. „Системата има нужда от законност. Убеден съм, че и той ще погледне на въпроса държавнически. Искам да съм сигурен, че няма да има откази“, коментира Борисов. На въпрос дали това е опит за туширане на войната, премиерът отговори, че той никога война не е водил и напомни, че от него не е чувана лоша дума за президентската институция. Борисов изтъкна, че системата има нужда от професионализъм и спокойствие и изрази убеденост, че президентът ще погледне държавнически на тази задача. подчерта министър-председателят. Той  отново припомни, че в сряда на оперативното заседание на кабинета е било обсъдено разработването на стратегия от правителството, така че страната ни да има позиция относно Унгария, ако тази тема се появи на дневен ред в Европейския съвет. „По никакъв начин по време на Европейския съвет в сряда и четвъртък не е имало точка, тема или разискване за Унгария“, подчерта премиерът Борисов. Той допълни, че тази тема се е разглеждала до момента само от Европейския парламент, където ясно сe е видяло отношението на представителите на българските партии.  Във връзка с упреците на Корнелия Нинова, че лъже, Борисов заяви, че по нощите постовете са му много интересни. „ГЕРБ е партия на практическите действия, а не на постовете. 6 от 6-те евродепутати на ГЕРБ, въпреки взетото решение на ЕНП за гласуване срещу Унгария, те гласуваха против. „Точка. Всичко друго е голословие, нападки и лъжи. Ръководителят на г-жа Нинова, с цялото ми уважение към нея, не я послуша или тя не го послуша. Това не е ли двоен режим – вън да удряш по Унгария, а в България да говориш, че друг го прави. Единствено евродепутатите на ЕНП и Николай Бареков подкрепиха Унгария. А сега вие вижте кой е прав и кой е крив\", каза премиерът.Така беше обаче и за Истанбулската конвенция, напомни той. „Много е устата\", коментирта още той относно Корнелия Нинова. каза Борисов. По време на инспекцията на пътя пък строителите увериха Борисов, че се спазват всички правила и мерки за безопасност. Инжинерът на обекта съобщи, че на няколко места има сложени датчици, благодарение на които се следи в реално време деформациите на конструкцията. Така ще бъдат избегнати инциденти като този с магистралата в Генуа, Италия. От своя страна Борисов изтъкна, че е много доволен по напредъка на строителството. Пътят цели да се улеснят транспортните потоци по направлението север-юг, осигурявайки най-краткия път между Северна и Южна България. “Ще съумеем тежкия трафик между Южна и Северна България да го преведем през Габрово”, каза министър-председателят и определи съоръжението като модерно и мащабно.  Борисов посети и Габрово където съобщи, че \"Още 300 хиляди лева ще са нужни за довършване на ремонта, за да започнат служенията в църквата в началото на следващата година“, каза Борисов. През септември миналата година Министерският съвет отпусна 180 000 лева за обекта. Храмът е посветена на всички габровски светци е с огромно значение за жителите на Габрово, където повече от 100 години не е била изграждана нова църква. По-късно през деня Борисов присъства и на откриването на ново производство в завод за компоненти за ловно и спортно оръжие в Габрово.  каза Борисов. „С вицепремиера Дончев се разбрахме да подпомогнем продукцията, която произвеждате, по-бързо да се изнася и да бъде отрегулиран този процес“, поясни премиерът. Министър-председателят посочи, че ниските данъци в България и ремонтите и строежите на пътища в страната привличат все повече чуждите инвеститори у нас. „С тази инфраструктура България все повече, чрез политиката на сближаване, става конкурентоспособна“, допълни премиерът Борисов. Той подчерта, че за година и половина правителството работи последователно върху приоритета „образование“ - с увеличаването на учителските заплати, с модернизацията на образователната инфраструктура и с възможностите за засилено практическо обучение в училищата. Инвестициите, свързани със строителството на новото производство в Габрово, възлизат на близо 15 милиона лева. За последната година броят на служителите в завода е нараснал със 17 %. По-късно от Минитерския съвет съобщиха, че Борисов е разпоредил на министрите да отстранят временно или в отпуск всички държавни служители и експерти, които са споменати в журналистическо разследване на сайта “БиволЪ” за нередности при усвояването на евросредства, докато текат проверките по случая. На 14 септември сигнал по повод същата публикация беше изпратена от вицепремиера Томислав Дончев до главния прокурор, МВР и Комисията за противодействие на корупцията и отнемане на незаконно придобитото имущество, с копие до изпълнителния директор на Изпълнителна агенция \"Одит на средствата от ЕС\". ", "date": "2018.09.21", "title": "Борисов обсъжда главния секретар на МВР първо с Румен Радев (ОБНОВЕНА)"}
{"url": "https://www.monitor.bg:443/bg/a/view/podigravka-s-demografi-ja-ta-144811", "text": "България е типичен пример на държава в състояние не просто на демографски срив, а на демографска катастрофа. И определения като „най-бързо изчезващата нация на света“ не изглеждат особено пресилени. Демографската ситуация у нас обикновено се характеризира с нетния отрицателен прираст на населението, което доскоро намаляваше с 40-50 хиляди души годишно. Последните 2-3 години картината леко се подобри, а за който разбира от математика ще отбележа, че втората производна на населението като функция на времето, май вече не е отрицателна. Дали и кога тази станала вече положителна втора производна ще издърпа нагоре първата, и дали ще имаме, ако не положителен, то поне нулев прираст, предстои да видим. Но прирастът е количествена характеристика на демографската картина на всяко общество. Не по-малко важни са и качествените характеристики на населението. У нас през миналата година са родени 64 000 деца. От тях 26 000, или 41%, са от родители с граждански брак и 38 000, или 59%, са от родители без такъв брак. Само по себе си последното обстоятелство няма особено значение. Има значение обаче един друг факт при новородените българчета. Факт, за който политкоректно, т.е. лъжовно, се мълчи е, че за повече от половината от тях майчиният език не е български. А българите все още са доста повече от половината от населението. С други думи, ако България изчезва демографски с определена скорост, то българският етнос изчезва с тройно по-голяма скорост. Но дори и това не е най-страшното. Етноси се появяват, смесват се и изчезват. И българският няма да е първият, нито последният изчезнал. Страшното в демографската картина на днешна България е, че много от новородените, на които българският не им е майчин език, ще живеят в семейна среда, за която знанието и даже обикновената грамотност не са особени ценности. Меко казано. Това ще бъде и фактическият край на държавата с над 13 века история: когато по-голямата част от работната сила се окаже неграмотна. Както са неграмотни повечето мигранти (сричането на религиозни книги не го броя за грамотност), които според родните соросоидни коментатори били компютърни специалисти и неврохирурзи. Нашият вестник вече писа, че според соросоидите в сахарските пясъци, из афганистанските чукари и в нигерийската джунгла живеят главно този вид специалисти. Да, но не, както би казал големият български журналист Петко Бочаров, ако беше жив. Но, учудващо може би за мнозина, темата на тази статия са демографските, образователни и културни проблеми не на България, а на великата Германия. Да, на същата тази Германия, която е икономическият локомотив на Европа. И която пак има проблем с миналото си. Но най-вече с настоящето си, а оттук – и с бъдещето си. След безумното „Елате всички!“, за което не съм чул някакво внятно извинение, и надменното „Ние ще се справим!“ (колкото се справихте с Втората световна война!), в Германия нахлуха два милиона и кусур мигранти, които вече бяха нарушили граничните закони на няколко държави, включително и на българската. Според законите на тези държави тези хора са престъпници. За соросоидите и за всички останали, дето сега с радост ще ми скочат, пояснявам. Престъпник е всеки, който престъпва законите. Просто, ясно и достъпно за всякакви хора, включително за такива с промити мозъци. Сега, разбира се, ще има рев, сълзи и сополи от разни хора, които съвсем справедливо ще отбележат, че дали някой е престъпник, или не, решава съдът. Ми да, той вече даже реши. След дълго колебаене, мотане и нежелание да се налага законът, българските съдилища започнаха да глобяват нарушителите на свещената българска граница. Глобяват ги по 100 лева, които въпросните лица, естествено, не плащат, щото са бедни и нещастни. Имат само по един скъп телефон и по има-няма 4-5 хиляди евро в джоба за дребни харчове. Глобяват ги по 100 лева, а биха могли да им дадат до 5 години затвор, както е според българския Наказателен кодекс за нелегално преминаване на границата и за разрушаване на граничните съоръжения. Биха могли, но не им. Те си знаят защо. Разбира се, това с еврата вече става в един доста усъвършенстван вариант, използван впрочем още през 13-14 век. В началото се случваше на мигрантите да им вземат телефоните и парите още на границата и затова се наложи да се използва тактиката на венецианските средновековни банкери. Тя се състои в следното. Мигрантът пътува с малко пари в джоба, а като пристигне франко крайната цел (Германия или Швеция), таксата за нелегалния му трансфер се превежда по банков път на трафикантите. Подобна е схемата за нелегален трансфер и по море с помощта на различни НПО-та. Удобно и ефективно, а главното – добре организирано. Защото добрата организация на противозаконния трафик е очевидна и за онези 80% от населението, които, според един български професор по социология, имат коефициент на интелигентност до 79. Защото толкова според науката е коефициентът на интелигентност на дебилите. Аз лично не мисля, че българите сме чак такива дебили. Просто цитирам мнението на някои уважавани от мен социолози. След този дълъг и напоителен увод, можем да си дойдем на темата за подигравката с германската демография. Която директно кореспондира с проблема за дебилитета както сред населението, така и сред неговите политически ръководители. На обвиненията за катастрофалните грешки, които германското политическо ръководство допусна през последните четири години в областта на миграцията, то се опита да обясни, че какво пък толкова. Влезли били в страната някакви си там два милиона мигранти, к‘во толкова? Аз обаче ей сега ще обясня, какво именно е толкова. Днес населението на Германия е 83 милиона, докато през 1939 година е било малко под 70 милиона. И сега щеше да е над 120 милиона, ако не беше злощастният опит с хилядолетния Трети Райх, дето едвам изкара 12 години и малко. От тези 83 милиона германци във възрастовия сегмент от 18 до 29 години има по-малко от 10 милиона мъже и жени общо. Както читателят вече се е досетил, мъжете там са под 5 милиона. Запомнете това число – 5 милиона и с него сравнявайте всичко! Запомнете също и възрастовия интервал от 18 до 29 години. Защото двата милиона неграмотни мигранти, дето канцлерината ги докара в поверената й Федерална република, са именно на тази възраст. Дори когато мигрантът лъже, че е 15 годишен и естествено няма грам документи, щото ги е загубил в морето (има обаче скъп телефон, дето не е паднал във водата), той всъщност е на 18 години и нагоре. А и да не е бил на толкова навремето, вече е. И така, мигрантите на канцлерината не са деца и не са пенсионери. Млади мъже са. То се видя и по щастливите селфита, дето си ги правиха за всеобща радост. Мигрантите са на възраст, на която в Германия има само 5 милиона германски мъже, че и по-малко даже. Два милиона на пет милиона са 40 на сто увеличение! Да, но тя, канцлерината, уж щяла била да депортира един милион от тези два милиона. Ще депортира, но друг път, казваме ние. Но нека даже да е така. Остават един милион млади, агресивни и неграмотни мъже, които в най-добрия случай могат да сричат религиозните книги. Този един милион се впива в множеството от пет милиона германци на същата тази възраст. Няма къде другаде да се впият тези хора и няма какво да им се сърдим. Канцлерината ги е поканила, за да ги изхранва. Така демографската картина на Германия вече е изкривена с поне 20 процента (процентите всъщност са 40) в този най-важен демографски сегмент. Сегментът, в който мъжете и жените се срещат, заживяват заедно и най-важното -- раждат децата си. И така, на един милион (всъщност, на два милиона) млади мигранти трябва да им се намерят жени. Или, по-скоро, те ще започнат да си ги намират. Това е естествено и не следва да ги упрекваме. В техния възрастов сегмент, обаче, има само пет милиона германки. Съвсем не е ясно, дали един или два милиона (т.е. 20 или 40 процента) от тях ще поискат да свържат живота си с мигрант. Някои сигурно ще го направят, но други няма. Засега част от мигрантите решават сексуалните си проблеми с представителките на най-древната професия, но това решение е временно. А част от мигрантите очевидно искат да имат собствени деца и това е напълно естествено. Да предположим следователно, че някакъв брой млади германки вземат за съпруг мигрант. От тези, които се опитаха „всички да дойдат“ по призива на канцлерината. (Тази жена, както мнозина други западни ръководители, няма шанс да остави собствената си ДНК в бъдещата човешка популация.) Това ще означава, освен всичко останало, че същият брой млади германски мъже остават без партньор в живота. Тези германци какво, насила джендъри ли трябва да станат? Ми може да не искат хората, въпреки яростната джендър пропаганда, с която ги заливат. Има ли решение острият демографски проблем, който канцлерината стовари върху главите на най-активната и перспективна част от германското население – мъжете и жените на Германия в най-фертилната си възраст? Има, ще кажат соросоидите. А именно, на двата милиона млади мигранти-ергени да им се внесе същият брой млади неомъжени жени. За да не се изкривява демографски най-чувствителната и важна част от германското население – онези 10 милиона млади германци, от които зависи, ще я има ли Германия. Защото не само България не е вечна. Никоя държава не е. Има обаче няколко проблема. Ако се приемат два милиона млади мигрантки, и ако те се вземат с двата милиона мъже мигранти (което далеч не е сигурно), това все пак ще деформира с 40% демографския състав на бъдеща Германия. Което може и да е за добро. Но това няма как да стане сега или в близко бъдеще. Не и при сегашната политическа обстановка в Германия и особено в свободната държава Бавария. Следователно проблемът стои и ще се усилва, колкото и германското политическо ръководство да се опитва да депортира хора и да ги релокира в закъсали европейски държави срещу солидни количества сребърници. (А и тази депортация не навява добри спомени.) И друго има. Англо-американските политически инженери може и да си мислят, че тевтонският дух на германците (и духът на Шилер в частност) е трайно затрит. Но той може и да не е. Или поне в Източната част на Германия изглежда доста жив. А и вождът на Третия райх, доколкото помня, не беше роден в Германия. За разлика примерно от Бетовен. Ако не се реши германският демографски проблем в сегмента на 20 до 30 годишните, скоро там ще стане страшно. А този проблем, както видяхме, не може да се реши в разумен срок. Затова е въпрос на не много дълго време да видим случки, пред които изстъпленията на мигранти в Кьолн и други германски градове, както и надигащата се естествена реакция на (все още) неразбиращите какво се случва германци, ще ни се струват като игри на чавдарчета. Или на хитлерюгендчета, ако искаме да останем на германска тема. А какво трябва да правим ние, българите, на фона на всички нерадостни събития наоколо? Като начало, може да си спомним какво направиха младите български мъже през 1912 година. Когато хиляди от тях се върнаха от цял свят и оставиха костите си по бойните полета на Балканите, за да я има България. И нея я има. Разбира се, сега нещата са други и никой не трябва да умира. Но е добре поне да ги помним тези велики млади хора от преди 100 и повече години, особено на фона на жалките напоследък опити за намеса в политиката на България от едни други, малко объркани българи, живеещи в чужбина.", "date": "2018.09.21", "title": "ПОДИГРАВКА С ДЕМОГРАФИЯТА"}
{"url": "https://www.monitor.bg:443/bg/a/view/221-varnenci-ne-sa-si-potyrsili-ednokratnite-socialni-pomoshti-144854", "text": "221 души не са си потърсили еднократните социални помощи, отпуснати им от Община Варна. Това стана ясно на заседание на постоянната комисия по социални дейности и жилищна политика към Общинския съвет във Варна.  Общата сума, която е трябвало да получат е в размер на 55 870 лв. Те са били отпуснати на хора в затруднено положение в периода 2012-2016 г. за покриване на инцидентно възникнали жизнени, образователни и комунално-битови потребности. През 2017 и 2018 година няма неполучени помощи, стана ясно по време на заседанието. Членовете на комисията се обединиха в решението си да бъдат отписвани помощите, непотърсени в рамките на 12 календарни месеца от датата на решението на Общинския съвет за отпускането им. На заседанието беше решено също 61 варненци да бъдат подпомогнати от общината с общо 22 800 лв., а на трима кандидати беше отказана помощ. Общият бюджет за социални помощи през 2018 г. е 102 678 лв. До края на годината в хазната остават 25 528 лв., с които ще може да се помогне на хората в затруднено положение от морския град.", "date": "2018.09.21", "title": "221 варненци не са си потърсили еднократните социални помощи "}
{"url": "https://www.monitor.bg:443/bg/a/view/ansambyl-chinari-otbeljazva-25-godini-na-scena-144823", "text": "25 години от създаването си ще отбележи първият български частен ансамбъл “Чинари”. Юбилейното събитие ще събере пет спектакъла в един на 10 декември в зала 1 на НДК. Ценителите на неравноделния ритъм ще видят моменти от “Магията на танца”, Траките” и “Мистичен ритъм”, които ще съставят първата част на спектакъла и ще я определят като по-мистична, с повече фантазия - съвременна трактовка на българския фолклор. Втората част ще включи вълнуващи моменти от авторските “Възрожденски разкази” и “Ние българите”, като тази част ще бъде изцяло фолклорна.На сцената гърба на „Чинари“ ще пазят група “Etnotix”,трио “Булгарина”, квартет “Българи” и „Чинари дръмс“. През годините, хореографът и директор на ансамбъла - Асен Павлов създава 13 авторски спектакъла, които по традиция артистите представят пред публика всяка година преди Коледа. През 2015 г. Асен Павлов е удостоен с „Икар“ за спектакъла “Траките”. През 2016-та ансамбълът става носител на \"Кристална лира\" от Съюза на българските музикални и танцови дейци за \"Ние, българите\". През 2017-та Министерство на Културата награждава танцьорите и техния ръководител с грамота и почетен знак „Златен век“ – печат на Цар Симеон Велики - за принос в развитието на българската култура. В началото на тази година Калоян Павлов бе награден с „Икар“ за вариететно и атракционно изкуство за \"Мистичен ритъм\". Същият спектакъл носи през април и наградата на хореографите \"Златна муза“.", "date": "2018.09.21", "title": "Ансамбъл “Чинари” отбелязва 25 години на сцена"}
{"url": "https://www.monitor.bg:443/bg/a/view/chetiri-strelbi-v-sa-sht-za-malko-poveche-ot-denonoshtie-144855", "text": "Стрелба бе открита на четири места в САЩ като в резултат на това загинаха общо 6 души, а близо 20 бяха ранени.   3 души бяха убити и 4 ранени в четвъртък при стрелба в Мериленд, съобщи на пресконференция шерифът на окръг Харфорд Джефри Галър, цитиран от АФП. Извършителка е 26-годишна жена, която работела в склад на фирма за фармацевтични продукти в град Абърдийн (била е временно назначена). По неизвестни причини тя открила огън с пистолет по колегите си малко след 9 часа местно време, преди да насочи оръжието към себе си. Малко след това тя е починала в местна клиника. Малко по-късно в четвъртък Службите за спешна помощ в град Сиракюз в щата Ню Йорк са се отзовали на сигнал за стрелба, при която са били ранени до седем души, включително дете, предаде Ройтерс. Говорител на местната полиция каза, че няма друга налична информация, освен че инцидентът е станал малко след 21 часа местно време. Според новинарския сайт syracuse.com е стреляно на семейно събиране по повод кончината на човек, починал по-рано вчера от рак. По негова информация са били произведени поне 10 изстрела. Преди това в сряда във Уисконсин служител на IT-компания рани трима души на работното си място, а в Пенсилвания мъж, обвинен в домашно насилие откри стрелба в сградата на съда и рани четирима души. В последните два случая извършителите са били ликвидирани от полицията.", "date": "2018.09.21", "title": "Четири стрелби в САЩ за малко повече от денонощие"}
{"url": "https://www.monitor.bg:443/bg/a/view/jordan-jovchev-napusna-fermata-144835", "text": "Участието на олимпийския медалист Йордан Йовчев в риалитито „Фермата“ приключи, а сбогуването му с останалите фермери беше придружено с много емоции и сълзи от някои от тях. Бесарабската българка Лилия се разчуства, след като получи от големия гимнастик персонален подарък. Данчо й даде своя фланелка, която да й вдъхва кураж във всяка житейска битка, пред която се изправи. Той обясни, че се е спрял на нея за този жест, тъй като от всички участници, единствено тя няма свой дом, тъй като отскоро е в България. Йовчев не пропусна да направи подарък и за останалите фермери – негова снимка с надпис: „Завинаги един от вас“. Малко преди завинаги да се раздели с „Фермата“, олимпиецът сподели пред играчите, че им благодари за страхотните две седмици, които е прекарал с тях и че им иска прошка, ако ги е засегнал по някакъв начин.", "date": "2018.09.21", "title": "Йордан Йовчев напусна „Фермата“"}
{"url": "https://www.monitor.bg:443/bg/a/view/pravnuchka-na-elica-ot-vreme-razdelno-posreshta-kitajci-v-momchilovci-144858", "text": "  Правнучка на жената, която е станала по случайност прототип на красавицата Елица от култовия роман на академик Антон Дончев „Време разделно“ е кметица на родопското село Момчиловци, където за четвърти път се провежда уникалният фестивал на киселото мляко. Мляко с марката „Момчиловци“ се произвежда от 9 години в Шанхай, през 2017-а оборотът от този бранд е бил в рамките на 910 млн щатски долара. Правнучка на жената, която е станала по случайност прототип на красавицата Елица от култовия роман на академик Антон Дончев „Време разделно“ е кметица на родопското село Момчиловци, където за четвърти път се провежда уникалният фестивал на киселото мляко. Мляко с марката „Момчиловци“ се произвежда от 9 години в Шанхай, през 2017-а оборотът от този бранд е бил в рамките на 910 млн щатски долара. По време на тазгодишния фест е планирано да бъде направена първа копка на специална демонстрационна мандра  в селото, инвестицията е на китайската компания „Брайт Деъри“. Антон Дончев се запознал с прабабата на момчиловската кметица Сийка Суркова през есента на 1963 година, когато решил да отседне в селото за да работи над идеята си за „Време разделно“. Пристигнал късно вечерта там, местните го отвели до къщата на 60-годишната по онова време Елена Каневска. Жената посрещнала късния гост  с разплетени коси, облечена била в дълга роба и носела в ръката си газена лампа. Водачът я нарекъл Ельовица, по името на съпруга й Елен, но писателят останал с впечатление за името Елица. На заранта той напразно се озъртал да види красивото момиче, но баба Елена го разочаровала с твърдението, че такава мома в цялото село няма и че нещо му се е присънило, разказва Суркова, която до преди избора си за кмет е работила като журналист. Прабаба й починала на почтената 93-годишна възраст и станала свидетел как в местността Кашкавалица през 1988-а били заснети култовите сцени със сватбата на Елица с Манол Кехая във филма на режисьора Людмил Стайков.В доста от сцените на лентата участие взели като статисти доста момчиловци. Името на селото е вдъхновило и друг писател, Андрей Гуляшки, който праща героя си Авакум Захов по тези места да разкрива опасни шпиони пак през 60-те години на миналия ХХ в.Историята е вмъкната в шестсерийния тв филм „Приключенията на Авакум Захов“, заснет от режисьора Йордан Джумалиев през 1980 година и заради него месеци наред улиците на градовете и селата в България опустяват преди на екраните да се появи заставката и името на актьора, изиграл контраразведчика – Иван Налбантов. Три дни продължава фестивалът на киселото мляко в родопското село , всички къщи за гости са отдавна резервирани, десетки са пристигналите от Китай почитатели на бранда „Момчиловци“, които в събота вечер ще аплодират легендарните музиканти от БТР. Бандата пристига за концерт в чест  на тазгодишната Кралица на киселото  мляко „Момчиловци 2018“, която ще бъде избрана измежду 16 красавици.", "date": "2018.09.21", "title": "Правнучка на  Елица от „Време разделно“ посреща китайци в Момчиловци"}
{"url": "https://www.monitor.bg:443/bg/a/view/prof-plamen-ninov-dojde-nachaloto-na-kraja-na-krizata-v-nimh-144846", "text": "Колегите не бяха получавали дори аванса си, имаше неподписани документи от 30 август, казва в интервю пред \"Монитор\" в.и.д. директор на НИМХ. - Най-важната ми задача е ясна и тя е институтът да тръгне да работи в нормален ритъм. Имаше огромно количество неподписани документи - от 30 август до 19 септември. Колегите не бяха получили дори аванс. Това трябва да се свърши в рамките на няколко дни. Наложително беше да се подпишат графици и за нощен труд. Много скоро ще можем да заявим, че институтът работи в нормален ритъм, хората са си на работните места и засега нещата вървят добре. - Наистина беше така, положението беше изключително тежко, но вече това се преодолява. - Така е. Но по-тежката задача е свързана с правомощията на правителството и на общото събрание на академията. Всичко е в техните ръце. В близките седмици и месеци този процес на изваждане на института трябва да тръгне по един нормален начин. Чакаме съответните решения от общото събрание. При всички положения споразумението, което беше подписано, е крачка напред. То дефинира много неща, включително и срока, в който проектът за новата структура ще бъде внесен в Народното събрание. - Засега не мога да отговоря на този въпрос. Това не е изяснено, чакаме Общото събрание е във вторник. На заседанието ще се дискутират темите, които имат отношение към имотите, членските организации. Надявам се да започне тяхното решаване. - Така е, доволни са, защото бяха изпаднали в трудна ситуация. И тя не беше свързана само с факта, че беше невъзможно да излязат в отпуск и да получат аванса си, но засягаше същността на работата ни. Ние обслужваме няколко министерства и имаме заложени ангажименти по закон. Да не говорим, че някои от тях имат отношение и към националната сигурност. Трябваше да се излезе от тази сложна ситуация и да се нагърбя с това за кратък срок, но в един труден период. - Надяваме се. Проектобюджетът се изготвя и към днешна дата не мога да кажа нищо конкретно, но според мен държавата трябва да поеме отговорност да финансира дейности, които тя сама им е вменила по силата на законите. - Предполагам, че през следващите месеци ще бъде създадена комисия и ще бъдат водени такива разговори, за да се търсят решения. Но засега наистина няма отговор на много от въпросите. - Към момента не мога да отговоря и на този въпрос, но имайте предвид, че излизайки от академията, ще бъдем нова структура и тези теми ще се обсъждат тепърва. Но сега не мога да кажа нищо конкретно. - Ние вече получаваме помощ от Министерството на образованието. Така че с нея и с бюджетната субсидия за 2018 година, която получаваме от БАН, мисля, че ще успеем да приключим успешно годината. Ако няма форсмажорни обстоятелства, според мен нещата могат да вървят по един спокоен начин. - На това се надяваме. Също така се надявам и че с подписването на споразумението това ще бъде началото на края на кризата. - Преди ден щабът, който ръководи протестите, ме информира, че запазва готовност. Познавам настроенията в института, но засега опасност от спиране на работа или протестни действия няма. - Проблемът с финансирането излезе на повърхността тази година, но истината е, че е отдавна. Той е свързан с профила на института ни. Причините са изключително обективни. Ние не сме чист научен институт, имаме огромна оперативна, научно-приложна, мониторингова дейност. Поддържаме телекомуникации, обсерватории, които не са характерни за един чист научен институт. Затова и финансирането не може да бъде по схема, характерна за един чист научен институт. И това е причината да искаме да излезем от академията и тя е обективна. - Да, според мен имаше едно непознаване на нашите проблеми. Очевидно назря моментът НИМХ да бъде поставен на нова основа, за да може за в бъдеще той да работи нормално. - Да, мога да кажа, че нещата имат развитие. Много сме близо до състояние на нормален ритъм. Има някои забавяния, но всичко ще си дойде на мястото. - Надявам се да има промяна. Наистина бяхме в тежко положение. Само за първите 4 месеца на годината 1/4 от състава напусна. Перманентно има обяви за специалисти, които не можем да намерим. Тези проблеми са от години и се надявам, че ще бъдат решени. В момента сме на минимума на кадровото обезпечаване. А част от кадрите пък навлизат в определена възраст и след няколко години ситуацията може да е критична. - Всъщност аз нямам поглед върху голяма част от институтите. Единственото, което мога да коментирам, е нашата работа. Знам, че една такава структура, в която процентът на учените е малък спрямо общия състав, трябва да бъде финансирана по начин, който съответства на тази структура. - Официално на 2 юли е имало общо събрание на академията, където е дискутиран въпросът за критериите, по които са разпределяни средствата. По това време не бях в страната, но разбрах, че тогава е заговорено за подобна стъпка. Истината е, че през годините е имало критични моменти и неофициално са заявявани подобни идеи. - Различни са практиките, но никъде такава служба не се финансира като чист научен институт. Ще направя всичко възможно с колегите от академията да говорим с добър тон. Иска ми се този процес да премине в колегиален дух. Както казах, обстановката е спокойна от гледна точка на това, че има надежда, че кризата ще бъде решена. Дори не искам да помислям за други варианти. Проф. Пламен Нинов е назначен за временно изпълняващ длъжността директор на Националния институт по метеорология и хидрология Кандидатурата му беше предложена от синоптиците, които поискаха да се отделят от БАН, и се смяташе за най-компромисна Бивш зам.-директор на института", "date": "2018.09.21", "title": "Проф. Пламен Нинов: Дойде началото на края на кризата в НИМХ"}
{"url": "https://www.monitor.bg:443/bg/a/view/tereza-mej-po-verojatno-e-anglija-da-stane-svetoven-shampion-po-futbol-otkolkoto-velikobritanija-da-se-vyrne-v-es-144857", "text": "Британският премиер Тереза Мей беше унизена от устроената й засада в Залцбург, докато се бори да спаси плана \"Чекърс\", пише в. \"Гардиън\". Това стана, след като в края на срещата на върха на съюза в Залцбург, когато лидерите от ЕС неочаквано обявиха, че направените от нея предложения по въпроса за Брекзит няма да проработят. Лидерите поставиха краен срок на на Мей до октомври за уреждане на въпроса за ирландската граница. Това стана само броени часове след като заяви пред ирландския премиер Лио Варадкар по време на частна закуска, че според нея ще бъде невъзможно да се стигне до компромис в подобни времеви рамки, допълва \"Гардиън\". На този фон британският министър на транспорта Крис Грейлинг заяви, че Великобритания ще напусне ЕС без споразумение, ако Брюксел не смекчи позицията си относно ирландската граница. Вестник \"Индипендънт\" отбелязва, че на пресконференция френският президент Макрон е дал да се разбере, че няма да приеме т.нар. \"сляп Брекзит\" - положение, при което въпросът за естеството на бъдещото търговско споразумение на Великобритания с ЕС ще бъде уреждан не преди, а след напускането й на съюза. Главният преговарящ на ЕС Мишел Барние от месеци говори, че съюзът не може да рискува да се подкопаят \"четирите свободи\" на движение на хора, стоки, услуги и капитали, които са в основата на единния европейски пазар. Мей има проблеми и у дома. Бившият британски министър за Брекзита Дейвид Дейвис заяви, че до 40 депутати от партията й ще гласуват против нейните планове за напускане на ЕС. Той заяви, че солидно ядро от депутатите от Консервативната партия искат по-категорично откъсване от ЕС и не са склонни да подкрепят с гласа си предложението на Мей. Трите големи опозиционни политически формациина Острова - Лейбъристката партия, Шотландската национална партия и Либерални демократи, вече публично заявиха, че няма да подкрепят Мей. При такива обстоятелства тя няма да успее да събере необходимия брой гласове да прокара мярката в парламента. „По-вероятно е Англия да спечели световното първенство по футбол, отколкото Великобритания да се върне в Европейския съюз след Брекзита“, заяви Мей пред австрийски таблоид. Председателят на Европейската комисия Жан-Клод Юнкер пък коментира, че ЕС и Великобритания трябва да се отнасят един с друг като два таралежа, които са влюбени и не искат да се наранят взаимно. \"Когато два таралежа се прегръщат, трябва да внимават да не се получат драскотини\", добави Юнкер. Европейската комисия е напълно готова за всякакви сценарии и последствия от провал на преговорите за Брекзит, но се стреми да избегне подобно нещо, заяви също Юнкер.    ", "date": "2018.09.21", "title": "ЕС унизи Мей заради плана й за Брекзит (ОБНОВЕНА)"}
{"url": "https://www.monitor.bg:443/bg/a/view/sa-sht-nalojiha-sankcii-na-kitajska-voenna-agencija-za-kupuvane-na-rusko-oryjie-144856", "text": "Съединените щати за първи път наложиха санкции на чуждестранна организация за купуване на руско оръжие. Това е китайска военна агенция, придобила руски изтребители и екземпляри от системата за противоракетна отбрана С-400, предадоха световните агенции, като се позоваха на високопоставени представители на американските власти. САЩ освен това наложиха санкции на 33 руски физически и юридически лица. Китайският Департамент за подготовка на войските и снабдяването към Централния военен съвет на Китайската народна република и неговият ръководител Ли Шанфу са санкционирани в съответствие със закона \"За противодействие на противниците на Америка чрез санкции\". Ройтерс отбелязва, че според американския Държавен департамент въпросната агенция под шапката на китайското министерство на отбраната, която отговаря за отбранителните технологии, е извършила \"значителни транзакции\" с Рособоронекспорт - руския държавен износител на оръжия. Тя по-конкретно е купила 10 изтребителя Су-35 през декември и системи С-400 през януари - след влизането в сила на американския закон през лятото на миналата година. Съединените щати освен това наложиха санкции на 33 руски физически и юридически лица, свързани с отбранителнопромишления комплекс на Русия или с нейното разузнаване, предаде Франс прес. \"Кого ще ударят новите санкции\" на САЩ срещу Русия и кого ще \"довършат докрай\", обяснява онлайн изданието \"Газета\". Президентът на САЩ Доналд Тръмп подписа указ, целящ да затегне режима на санкции срещу Русия. Документът оправомощава министъра на финансите и главата на Държавния департамент да вземат финансови и визови мерки срещу руски частни лица и компании, освен това забранява на американските финансови институции да развиват бизнес с лица, включени в санкционните списъци. Няколко часа по-късно Държавният департамент реагира с допълнение от 33 нови имена и названия към черния списък на лица и структури, действащи в интерес на руските отбранителни и разузнавателни организации. Американските санкции ще обхванат и всеки, който съзнателно участва в значителни бизнес операции с тях, се казва в публикацията. Външнополитическото ведомство на САЩ уточни, че новият списък включва 27 физически лица и 6 структури. Сред последните са по-специално частната военна компания \"Вагнер\" и предприятието \"Оборонлогистика\", чиято фирма-майка \"Ростех\" вече е санкционирана. Като свързани с руски разузнавания в списъка са добавени Агенцията за интернет изследвания, няколко фирми, бизнесменът Евгений Пригожин, редица служители от военното разузнаване към Генщаба и началникът на това управление Игор Коробов. С тези допълнения черният списък в рамките на закона \"За противодействие на противниците на Америка чрез санкции\" включва вече 72 позиции. \"Комерсант\" припомня, че американските законодатели също са готови за по-нататъшно разширяване на антируските санкции. В Конгреса са внесени пет законопроекта, предвиждащи нови твърди мерки спрямо Москва. Единият ограничава операциите със суверенния дълг на Руската федерация и предвижда наказания за компаниите, сътрудничещи с предприятия от енергийния сектор на Русия. Електронното издание \"Бел\" и всекидневникът \"РБК\" поместват пълния списък на лицата, обхванати от антируските санкции на САЩ, информира Би Би Си. АФП отбелязва, че САЩ целят да накажат Русия заради нейни \"злонамерени действия\", включително намесата й в Украйна и американски избори.", "date": "2018.09.21", "title": "САЩ наложиха санкции на Китай за купуване на руско оръжие "}
{"url": "https://www.monitor.bg:443/bg/a/view/sofija-prevryshta-starite-drehi-v-dizajnerski-144849", "text": "Стар текстил, който после може да бъде превърнат в дизайнерски дрехи, ще се събира във всички столични райони. От “Московска” 33 имат идея, специални контейнери да бъдат разположени из целия град, а организациите, които ще ги стопанисват да преценяват, дали текстилът да се продава като втора употреба или да се рециклира. Това съобщи зам.-кметът по екология Йоана Христова, която заедно с градоначалника Йорданка Фандъкова бяха на двудневно посещение във Виена, където разгледаха инсталациите за изгаряне на боклук “Шпителау” и “Пфафенау”. “Вярвам, че по този начин ще увеличим количеството на онези отпадъци, които повторно могат да бъдат употребени”, обясни Христова. В момента столицата разполага с четири контейнера за текстил, разположени в Южния парк, Борисовата градина и пред инспектората. Решението за поставянето на контейнери за текстил във всички райони ще трябва обаче преди това да мине през гласуване в Столичния общински съвет. По време на посещението си Фандъкова обсъди с австрийски експерти предостоящото изграждане на инсталация за РДФ горене на отпадъци. В момента заради липсата на инсталация за оползотворяване на отпадъците, обработени като твърдо гориво, общината плаща 5 млн. лв. годишно на циментови заводи в страната за извозването му. Новата инсталация ще бъде построена на площадка на ТЕЦ - София в района на Централна гара. Фандъкова обясни, че с пускането й част от старите мощности на “Топлофикация” вече няма да работят с пълен капацитет и по този начин ще се намалят емисиите на фини прахови частици с 9,5%, емисиите на въглероден диоксид - със 7% и азотните оксиди - с 2%. Кметицата обясни, че с експлоатацията на инсталацията 40 000 домакинства ще имат възможност да се топлят с парно от боклук. Във австрийската столица бройката е 370 хиляди, което е 45% от всички домакинства в града. Фандъкова подчерта, че в последните две години непрекъснато е в контакт с колегите си във Виена, за да обменя опит за изгарянето на боклука. Във Виена има четири инсталации за изгаряне на отпадъци - \"Шпителау\", \"Пфафенау\", \"Фльотцерщайг\" и “Симерингер Хайде”, които оползотворяват годишно около 900 хиляди тона боклук, опасни отпадъци и шлака. Заводът \"Шпителау\" се помещава в центъра на града и впечатлява с дизайна си, достоен за произведение на изкуството. Разноцветната фасада, златното кълбо на комина, озелененият покрив и новозасадените дръвчета превръщат \"Шпителау\" в неповторима гледка и символ на Виена наравно с катедралата “Свети Стефан” и Виенското колело. \"Пфафенау\" се счита за една от най-модерните инсталации за горене на боклук в Европа и в нея са инвестирани 220 милиона евро. Пусната е в експлоатация през септември 2008 г. \"Фльотцерщайг\" пък е най-старият завод за изгаряне на боклука и работи от 1963 г., а в \"Симерингер Хайде\" се горят опасни отпадъци и работи от 1980 г. Вредните емисии в инсталациите за изгаряне на отпадъци имат стойности с около 90% под допустимите норми и по този показател дружеството е водещо в световен мащаб. Във Виена отпадъците се събират разделно и по възможност се рециклират. В града са разположени общо 400 000 контейнера за разделно събиране на хартия, стъкло, биологични отпадъци и боклук, който не може да се преработва. Най-реалистичният вариант за изчисляване на така смет в София е на база брой жители. Това заяви кметът на столицата Йорданка Фандъкова във Виена. По Закона за местните данъци и такси методиката за изчисляване на таксата трябва задължително да бъде променена до 2020 г. и тя вече не може да е на база на данъчната оценка или балансовата стойност на имота. Общините ще могат да избират от 3 варианта - количество изхвърлен отпадък, брой на обитателите в жилището или таксуване по чували. Според законопроекта е възможно в рамките на едно и също населено място общината да прилага различни методики за формиране на такса смет. Освен това се допуска кметствата да определят и \"други основи\", върху които да начисляват такса смет, но само ако докажат, че реално не може да се приложи нито един от посочените варианти. “От една страна, промяната на методиката трябва се доближи до разбирането “замърсителят плаща”. От друга страна обаче, не трябва да се стига до драстично повишаване на таксите за гражданите”, категорична е Фандъкова. Ако София избере таксата да се плаща на калпак, на практика всички собственици ще бъдат задължени да уведомят общината колко души в техните жилища са ползвателите на услугата сметосъбиране, сметоизвозване, третиране на отпадъка и поддържане на чистотата на териториите за обществено ползване.", "date": "2018.09.21", "title": "София превръща старите дрехи в дизайнерски"}
{"url": "https://www.monitor.bg:443/bg/a/view/v-stara-zagora-chakat-patriarh-neofit-za-godishnina-na-djado-metodij-144859", "text": "  Тридневни чествания по повод 180-та годишнина от рождението на митрополит Методи Кусев /1838-1922/ ще се проведат в Стара Загора, където е живял от 1896-та до смъртта си духовникът-създател на местния парк „Аязмото“, който носи името му. Тридневни чествания по повод 180-та годишнина от рождението на митрополит Методи Кусев /1838-1922/ ще се проведат в Стара Загора, където е живял от 1896-та до смъртта си духовникът-създател на местния парк „Аязмото“, който носи името му. Честванията се организират по инициатива на старозагорския митрополит Киприан, участие в тях от 5 до 6 октомври ще вземе патриарх Неофит, под чийто патронаж ще се проведе и научна конференция, посветена на живота и делото на Кусев. Очаква се митрополит Киприан да обяви за свой катедрален храм черквата „Свети Николай“, където в продължение на повече от година бе извършено цялостна реставрация на стенописите. Преди броени дни родственици на дядо Методи от цял свят се събраха в родния му град Прилеп, там в храма  „Свето Благовещение” беше отслужена света литургия от свещеник Владко Илиевски, псалмът Емилиян Зелнишки и проф. Георги Секуловски, който е основател на  първия църковен хор за източно пеене в Македония, носещ името на владиката, роден с мирското име Тодор Йовчев. По признания на писателя Димитър Талев точно дядо Методий е бил първообраз на неговия герой Лазар Глаушев от романа му „Преспанските камбани“.Съвсем млад Тодор Йовчев е бил избран от съгражданите се за техен представител на първия църковно-народен събор в Цариград, а две години по-късно е постриган за монах.По време на Априлското въстание от 1876 г. предава сведения чрез преподавателите на Робърт колеж на западната преса за зверствата над българското християнско население., помага на руските войски, след Освобождението става протосингел на екзар Йосиф I в Българската екзархия в Цариград до 1896-а, когато е избран за първи митрополит на новоучредената Старозагорска епархия.", "date": "2018.09.21", "title": "В Стара Загора чакат патриарх Неофит за годишнина на дядо Методи"}
