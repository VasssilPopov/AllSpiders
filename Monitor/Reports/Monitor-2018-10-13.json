{"url": "https://www.monitor.bg/bg/a/view/anton-birmata-se-e-predal-v-specprokuraturata-146859", "text": "Издирваният от Интерпол Антон Станоев, известен като Средната Бирма, се е предал в Специализираната прокуратура с адвокат, а днес съдът му е наложил и постоянен арест, потвърдиха от прокуратурат аза БНТ. Той беше обвинен задочно за участие в престъпна група за производство на нелегални цигари. Според прокуратурата, освен Антон, в бандата попадат баща му Евлоги Станоев-Голямата Бирма, брат му Георги и други шестима. Обвинението гласи, че Бирмите стоят зад 4 фабрики за незаконни цигари - в Тутракан, Дупница, Горна Оряховица и с. Ясен (Плевенско). По груби сметки на разследването месечният оборот от фабриките бил около 10 млн. лв. На 24 август, когато се проведе първата акция, разследващите иззеха 42 тона тютюн и над 50 хил. кутии цигари. Снимката на Антон Станоев беше публикувана преди няколко дни в публичния сайт на Интерпол. Това не означава, че досега той не е бил издирван с червена бюлетина, обясниха експерти. И подчертаха, че снимките на всички издирвани са видими на служебния сайт на международната организация, а когато се прецени, че търсените са свръхопасни, чак тогава снимките им се появяват на публичния сайт на Интерпол. Все още продължава издирването на Евлоги Станоев-баща и на сина му Георги-Малката Бирма.", "date": "2018.10.13", "title": "Антон Бирмата се е предал в Специализираната прокуратура"}
{"url": "https://www.monitor.bg/bg/a/view/poletyt-na-bylgarija-prodyljava-146860", "text": "България продължава своя поход в Лигата на нациите, постигайко обрат с 2:1 над Кипър в среща от 3-ия кръг на груповата фаза на новия турнир на УЕФА - Лига на нациите. Кастанос беше точен в 41-ата минута. Кирил Десподов изравни в 59-ата минута, а Тодор Неделев донесе пълен обрат в 68-ата минута. Около 10 000 родни фенове подкрепяха националите на стадион \"Васил Левски\". Селекционерът Петър Хубчев залoжи на схема 4-4-2, като капитанът Ивелин Попов и Божидар Краев водеха атаката. Пламен Илиев бе на вратата, а Страхил Попов, Антон Недялков, Николай Бодуров и Петър Занев действаха в защита. Георги Костадинов и Сименов Славчев бяха вътрешните халфове, а Кирил Десподов игра отляво, докато Тодор Неделев отдясно. Така в тима на \"трикольорите\" имаше четири промени от мача с Норвегия преди месец. Недялков, Занев, Славчев и Неделев замениха Иван Бандаловски, Божидар Чорбаджийски, Мартин Райнов и Галин Иванов. \"Лъвовете\" вече имат актив от девет точки преди гостуването в Осло. БЪЛГАРИЯ - КИПЪР 2:1 0:1 Кастанос (41) 1:1 Десподов (59) 2:1 Неделев (68) БЪЛГАРИЯ: 23.Илиев, 2. Попов, 3. Занев, 5. Бодуров, 6. Славчев, 7. Костадинов. 8. Неделев, 10. Попов (84-9.Василев), 12. Краев (57-17. Г. Миланов), 14. Недялков, 19. Десподов (15.74-Божиков) КИПЪР: 12. Панай, 3. Йоану, 4. Меркис, 6. Деметриу, 10. Сотириу, 11. Авраам, 13. Кусулос, 15. Папулис, 18. Артиматас, 19. Лаифис, 20. Кастанос СЪДИЯ: Сърджан Йованович (Сърбия)  СТАДИОН: “Васил Левски”, 10 000 зрители", "date": "2018.10.13", "title": "Полетът на България продължава"}
{"url": "https://www.monitor.bg:443/bg/a/view/premahvaneto-na-sykratenoto-sydebno-sledstvie-njama-da-podobri-pravorazdavaneto-146852", "text": "Премахването на института на съкратеното съдебно следствие няма да способства за подобряване на правораздаването. Това заяви във Варна председателят на АБВ Румен Петков. Той отговори на журналистически въпрос, свързан с искането на Обединени патриоти по повод убийството на телевизионната водеща Виктория Маринова в Русе за отпадане на т. нар. съкратено съдебно следствие за убийства, изнасилвания и други тежки престъпления. „Премахването на института на съкратено следствие няма да реши въпроса. Въпросът е в оперативния контрол на административните ръководители. За определени протакания с години на дела няма никакво обяснение и докато продължава да не се вади пред обществото поименния състав на съдиите и прокурорите, които бавят делата, няма да стигнем до никъде, но това не е въпрос за премахване на такъв тип институции“, заяви Петков. Според него, ако съкратеното съдебно следствие бъде премахнато, силата на закона няма да се стовари върху извършителя на престъплението с цялата си сила. „Когато има самопризнания, съдействие на съответните институции - има и акт на държавата. Когато има стремеж за укривателство, стремеж за несъдействие, има и съответните репресивни мерки от страна на държавата, но премахването на този институт няма да способства на подобряване на правораздаването. Напротив, ще доведе определен тип хора с такъв манталитет до стремежа за укриване, за неразкриване и рязко ще се редуцират пълните самопризнания със стремеж да се съдейства на държавата срещу облекчена процедура“, подчерта Петков, влизайки в задочен спор с позицията на евродепутата Ангел Джамбазки и народните представители от ВМРО. Според тях, не трябва да се прилага съкратеното следствие за жестоки престъпления срещу личността от общ характер, за които справедливото възмездие е смъртна присъда. Идеята е, ако предполагаемият извършител е виновен и съдът го докаже, да не може да направи самопризнание и да получи, вместо най-тежката присъда, 10-15-години и отново да е на улицата и да убие отново. В момента съдът е длъжен да се съобрази, ако извършителят направи самопризнания, може да поиска съкратено следствие и може да получи присъда под максималната. „Мисля, че в обществото ни има пълно единодушие, че такъв човек не трябва да бъде на свобода. В случая, първо трябва да се раздаде справедливото възмездие, второ – да се отправи ясен сигнал към всеки  подобен човек и да се защити обществото. Това са трите функции на наказанието – справедливост, превъзпитание и защита“, бе позицията на Ангел Джамбазки и ВМРО.", "date": "2018.10.13", "title": "Румен Петков: Премахването на съкратеното съдебно следствие няма да подобри правораздаването"}
{"url": "https://www.monitor.bg:443/bg/a/view/grandiozen-protest-v-berlin-sreshtu-krajnata-desnica-146858", "text": "Протестиращи от цяла Германия проведоха в Берлин едно от най-големите за последните години шествия срещу ксенофобията и крайната десница, предаде Ройтерс, цитирана от БТА. По оценки на организаторите в протеста са участвали над 150 000 души. През лятото в няколко източногермански града се състояха акции срещу имиграцията и подкрепата за крайнодясната партия \"Алтернатива за Германия\" се засили преди утрешните избори в Бавария. Говорител на полицията отказа да направи оценка за броя на участниците в протеста, организиран от правозащитни организации, включително \"Амнести интернешънъл\". Протестиращите носеха плакати с надписи \"Стройте мостове, а не стени\" и \"Единни срещу расизма\". Някои танцуваха под звуците на поп-музика. В протеста под наслов \"Неделими\" се включиха различни групи, включително подкрепящи бежанците, защитавайщи правата на гейовете, както и мюсюлмански организации, отбелязва Асошиейтед прес. \"Разнообразието в културното наследство, цвета на кожата, религията и бита ни обогатява, а не ни застрашава\", заяви германският външен министър Хайко Маас. Той определи демонстрациите като важен сигнал за отворено и свободно общество. \"Няма да допуснем да бъдем разделяни, особено от десни популисти\", каза Маас, който е социалдемократ, пред вестници на медийната група \"Функе\". Пристигането на над милион имигранти, много от които бягащи от военни зони в Близкия изток, доведе до засилване на подкрепата за \"Алтернатива за Германия\". Очаква се партията да се представи добре на изборите в Бавария, отдавнашен бастион на консервативния Християнсоциален съюз, който е част от управляващата коалиция, отбелязва Ройтерс.", "date": "2018.10.13", "title": "Грандиозен протест в Берлин срещу крайната десница"}
{"url": "https://www.monitor.bg:443/bg/a/view/myj-zagina-pri-katastrofata-na-trakija-kraj-pydarevo-146850", "text": "Мъж е загинал при катастрофата на автомагистрала \"Тракия\", съобщи за БТА говорителят на ОД на МВР-Сливен Първолета Мандинска. Инцидентът е станал днес преди обяд, като сигнал за него е подаден в полицията в 11:15 часа. Катастрофата е станала на 251 км в района на Нова Загора край село Пъдарево в посока Бургас. Извършва се оглед на мястото, като движението не е било затваряно, но преминаването се извършва с повишено внимание.  ", "date": "2018.10.13", "title": "Мъж загина при катастрофата на \"Тракия\" край Пъдарево"}
{"url": "https://www.monitor.bg:443/bg/a/view/tesla-model-s-poluchi-sceplenie-ot-finlandija-146851", "text": "Високоскоростната електрическа кола Tesla Model S получи ново поколение летни гуми Nokian Powerproof от финландския производител Nokian Tyres, които дават повече сцепление и осигуряват комфортно и безопасно шофиране при разнообразни условия. Новите летни гуми Nokian Powerproof се отличават със стабилното представяне и предсказуемото управление, като в същото време осигуряват спокойствие както при престрояване в друга лента с висока скорост, така и при внезапно спиране. Изцяло новото поколение летни гуми Nokian Powerproof са предназначени за европейския пазар и предлагат качество и лекота на шофирането, като спадат към най-високия клас автомобилни гуми. Широката гама включва 51 продукта с размери от 17 до 20 инча, със скоростен индекс W за до 270 км/ч и Y до 300 км/ч. Новите гуми ще са достъпни за клиентите през пролетта на 2019 г. Новите летни гуми Nokian Powerproof са разработени от финландския производител Nokian Tyres със съдействието на двукратния световен шампион от Формула 1 Мика Хакинен, който помагаше с консултациите си по време на тестовете. Производителят гарантира, че площта на контактната зона на гумите с пътя остава неизменна както на мокри магистрали, така и на нажежени от слънцето булеварди. Новата подсилена структура осигурява издръжливост на тези летни гуми, създадени за високи скорости. Разнообразието от летни климатични условия и различните пътни настилки в Европа са предизвикателство за водачите. Температурните амплитуди от над 40 градуса по Целзий между студените пролетни дни и летните горещини, в съчетание с внезапни гръмотевични бури, изискват гуми, способни да се адаптират към различните пътни условия. Според потребителско проучване на Nokian Tyres, европейските водачи на автомобили особено ценят в летните гуми доброто сцепление при мокра настилка и стабилността. Собствениците на спортни автомобили търсят гуми, които осигуряват безопасност при екстремни условия. Разработването на летните гуми Nokian Powerproof е продължило около 4 години, като специално внимание е обърнато на безопасността и контрола над автомобила дори при високи скорости. Стилният външен вид на този продукт е пример за прецизен и функционален скандинавски дизайн. Водачът може да почувства сцеплението на гумите, да се адаптира към пътната настилка и моментално да реагира по време на шофиране както на сухи, така и на мокри пътища, което е абсолютно изискване за безопасност при внезапни маневри. Трапецовидните напречни канали набраздяват централното ребро и реброто до вътрешното рамо. Каналите са проектирани така, че ефективно да предпазват от аквапланинг, като задържат вода и ускоряват нейното отвеждане от контактната зона между гумата и пътната настилка. Структурата на блоковете и каналите на вътрешното рамо също допринася за предотвратяването на аквапланинг. Каналите се разширяват навън и имат елиптични кухини. Тези канали допълнително спомагат за отвеждане на водата от контактната зона. Широките и полирани главни канали ефективно задържат водата, което подобрява безопасността при дъжд.", "date": "2018.10.13", "title": "Tesla Model S получи сцепление от Финландия"}
{"url": "https://www.monitor.bg:443/bg/a/view/kazablanka-no-ne-na-hymfri-bogart-snimki-146690", "text": "За съжаление 70-те са безвъзвратно отлетели с хипи очарованието си и Rolling Stones на върха на славата, които с частния си самолет летят до Маракеш, за да пушат тайно опиум в задимени скрити и цветни стаички, обградени от красиви и фриволни жени. Днес космополитна Казабланка е на върха на пирамидата за всеки, който иска да вкуси екзотиката на Мароко, но когато дозата му се превиши, да избяга в модерната и супер луксозна част на града. На Атлантическия бряг градът, взел името си от „бялата къща“ е най-големият не само в Мароко, но и в цяла Южна Африка. Основно пристанище на страната и икономически център, въпреки че столицата е Рабат. В мегаполиса живеят 3,5 милиона души, а заедно с околията населението е близо 6,8 милиона – колкото цяла България. Със статистиката дотук, за да има време да ви разбием представите за мястото, което едноименната ви е насадила. Първо, продукцията не е стъпвала в мароканската перла, а е снимана на декор в Калифорния, и второ, ако искате да видите обстановка като във филма посетете по-скоро Маракеш, Фес или Рабат. Казабланка е изключително хомогенна смесица от френския колониализъм и традициите на Мароко в архитектурата, подправени с модерност и напредничава мисъл, та чак до елегантната трамвайна мрежа в центъра на града днес. Хилядолетната история на града е основната съставка в неговото очарование. Основан от берберите в средата на 8 век той става основно пристанище на черния континент през 14-ти. Това привлича върлуващите в средновековието пирати, които често се подвизават в древния град, но са прогонени от португалците, които бързо от освободители се превръщат в колонизатори. Казабланка е Повторно е вдигната от руините от Султан Мохамед бен Абдула, само за да дойдат французите и да я колонизират през 20-ти век. През II Световна война е едно от стратегическите им пристанища, но извоюва независимостта си през 1955 г. заедно с цялата страна. В историческата част на Казабланка може да си купиш ягоди или пресни яйца от количка на тротоара, да ядеш сандвич пред джамията и да се помотаеш с местните, които често са толкова отзивчиви, че биха те придружили до забележителността, която търсиш и междувременно ще ти разкажат всичко за историята и географията на града си. Съвсем наблизо влизаш в друг свят, където пазаруваш в луксозния шопинг център от веригата „Galeries Lafayette“ или гледаш 3D кино, а може и да се разходиш из триетажния аквариум – любимо място на най-малките. Завършена едва през 1993 г. след много години в строеж, централната джамия в Казабланка е най-голямата в Мароко, втора в Африка и пета в света. А минарето й, с неговите 210 метра, е най-високото на земята. На неговия връх, върху 60-те му етажа, е разположен лазер, чиято светлина сочи точно към Мека. Облицовано е с ръчно работен мрамор, а покрива му е подвижен. Капацитетът на джамията е 105 000 поклонници – 25 000 вътре и 80 на площада пред нея. Амбициозният проект е дело на френския архитект Мишел Пинсо, по чиято идея мощното тяло на религиозния дом е вдигнато наполовина върху суша, наполовина върху водите на Атлантическия океан. За да предпази джамията от гнева на морето, са построени диги, които могат да спрат до 10-метрови вълни. 35 000 работника са се трудили общо 50 милиона часа, за да я издигнат и още 10 000 артисти са участвали в изписването, интериора и екстериора. Всички тези усилия са положени, за да може джамията да стане готова за 60-тия рожден ден на Крал Хасан II през 1989 г. Въпреки това планът се оказал неосъществим и тя е завършена с 4 години закъснение. Изграждането й излязло 585 милиона евро и въпреки множеството критики, парламентът отпуснал съвсем малко пари, а по-голямата част от финансирането дошла от дарения на поклонници. Днес Хасан II е една от малкото джамии в света, които позволяват посещение и на немюсюлмани, а в двора са разположени 41 впечатляващи фонтана. В непосредствена близост има градска баня, религиозно училище, Музей на мароканската история и библиотека, смятана за една от „най-впечатляващите в ислямския свят“. За разлика от огромните тържища на Фес и други марокански градове, централният пазар в Казабланка е малък. Бели павилиончета със зелени покриви дават дом на търговия на автентични сувенири, плодове и зеленчуци. А и са един от най-впечатляващите фонове за селфи маниаците. Не си тръгвайте без ядки и фурми, както и без традиционния марокански еликсир за всичко – аргановото масло, които на този пазар може да си купите директно от първа ръка. Ако пък се задържите достатъчно дълго ще видите как всички продавачи се нареждат за редовната си молитва. Кафенетата наоколо традиционно се посещават само от мароканските мъже, които се отдават на чаша силен ментов чай или кофеинова напитка. Мястото на дамите е да клюкарстват на по сок във фреш-баровете. А около пазара такива има много. За една напитка в подобно място ще трябва да платите около 4 български лева. Оправдана инвестиция предвид факта, че е в центъра на центъра. Със сигурност Rick’s Cafe на крайбрежната алея е най-туристическата дестинация, не само за американците, за които е задължение да влязат, но и за всички гледали филма „Казабланка“. Интериорът на заведението е подчинен до най-малкия детайл на обстановката, в която сме гледали Хъмфри Богард. Собственост е на бивш американски дипломат в сграда с типична мароканска архитектура и мозайка на пода. Зад пианото свири местен и изпълнява познатите “As Time Goes By” и “My Way” на Синатра, а по всички стени на екрани се повтаря филма. Дори сервитьорките са с униформа с фес. За късмет на чревоугодниците в Казабланка може да хапнеш толкова успешно мароканска храна колкото и испански тапас или френско гурме. Сред истинските скрити диаманти е „Petit Poucet“, малко кафене в старата част, където Антоан дьо Сент-Екзюпери, бащата на „Малкия принц“ и авиатор по душа, често намирал усамотение между полетите си над Сахара. Типичната улична храна е нахут, който се продава като царевицата в България, или пресен картофен чипс в хартиено пликче, които може да си кулите от колички по крайбрежната алея. Парк La Ligue Arabe е най-голямото зелено пространство в града, а до него се стига до улица, над която короните на дърветата правят сенчест тунел, а тротоарите са осеяни с кафенета. Палми и нацъфтели храсти са идеалния партньор в разходката, която ще ви откъсне от градския шум. Малките играят футбол а бабите и дядовците им меря сили на петанк по алеите. Съвсем на близо до парк La Ligue Arabe е Villa des Arts, която се помещава в арт деко сграда от 1934 г., разбира се бяла. Стълбище от бял и черен мрамор с парапет от ковано желязо води към просторните залите с експозиции на марокански и чужди артисти. Входът е свободен, а в галерията често се правят концерти и литературни четения. Космополитният град може да предложи изкуство за всеки вкус, класически изложби, модернистични инсталации, концерти във всякакви жанрове и перспективи.", "date": "2018.10.13", "title": "Казабланка, но не на Хъмфри Богарт (СНИМКИ)"}
{"url": "https://www.monitor.bg:443/bg/a/view/4000-shte-bjagat-na-maraton-v-sofija-utre-spirat-dvijenieto-v-centyra-146849", "text": "В неделя, 14 октомври, ще се проведе 35-ият маратон на София, в който ще се включат рекордните над 4000 бегачи в дистанциите от 3 км до 42,195 км. Заради това в неделя в центъра на столицата се въвежда временна организация, както и пълна забрана за движение на моторни превозни средства от 6:00 часа сутринта до 15:30 следобед. Паркираните по трасето на маратона автомобили ще бъдат принудително преместени. Движението на колоездачи по маршрута на бягането също е забранено. Стартът на Маратон София 2018 ще бъде даден в 10:00 ч. пред Национален стадион „Васил Левски“ на булевард “Евлоги и Христо Георгиеви“ преди кръстовището с улица „Гурко“ в посока НДК. - по бул. “Евлоги и Христо Георгиеви“, - надясно по ул. “Проф. Фритьоф Нансен“, - наляво по тротоара на бул. “Патриах Евтимий“, - наляво по бул. “Витоша“, - наляво по бул. “Пенчо Славейков“, - надясно по бул. “България“ до кръстовището с бул. „Петко Ю. Тодоров”, където се прави обратен завой по бул. “България“, - надясно по ул. „Петко Каравелов”, - наляво по ул. „Бяла черква”, - по бул. „Арсеналски”, - наляво по бул. „Черни връх”, - надясно по бул. “Евлоги и Христо Георгиеви“, - надясно по бул. “Драган Цанков“, където се прави обратен завой (преди ул. „Добри Войников”) по бул. “Драган Цанков“, - надясно по бул. “Евлоги и Христо Георгиеви“, - наляво по тротоара на „Орлов мост” и - наляво по бул. “Евлоги и Христо Георгиеви“ до старт/финала, където завършва цялата обиколка от общо 10.550 км.", "date": "2018.10.13", "title": "4000 ще бягат на маратон в София утре, спират движението в центъра"}
{"url": "https://www.monitor.bg:443/bg/a/view/satenenata-pijama-i-kadifenijat-halat-na-hu-hefnyr-otivat-na-tyrg-146854", "text": "Емблематичният кадифен халат и черна сатенена пижама на създателя на мъжката библия „Плейбой” - Хю Хефнър, отиват на търг, съобщава Ройтерс. Продажбата на лични вещи се организира от „Джулиънс окшънс” и ще се състои в края на ноември в Лос Анджелис. Сред колекцията, обявена за продан, са бялата капитанска шапка на Хефнър и неговите копчета за ръкавели с формата на зайчето на „Плейбой”. Хефнър, който даде тласък на сексуалната революция през 60-те години на миналия век със своето списание и клубовете си, почина през септември 2017 година на 91-годишна възраст. Той остави огромното си имение на своята фондация, която продава част от вещите му с благотворителна цел.", "date": "2018.10.13", "title": "Сатенената пижама и кадифеният халат на Хю Хефнър отиват на търг"}
{"url": "https://www.monitor.bg:443/bg/a/view/jan-sharl-dio-kastelbejak-poe-beneton-146771", "text": "Френският дизайнер Жан-Шарл дьо Кастелбежак беше назначен за творчески директор както на мъжките, така и на дамските колекции на модната марка „Бенетон“. „Щастливи сме да приемем Жан-Шарл дьо Кастелбежак в голямото ни семейство. каза в официално заявление изпълнителният директор на италианската компания Лучано Бенетон. Дьо Кастелбежак пуска дебютната си колекция още на 19-годишна възраст. Той е известен с използването на алтернативни материали за дадено облекло, като например плюшени мечета за изработка на палто за Кралицата на попа Мадона. Мнозина намират идеите му за смесица между пънк и поп, а стилът му се характеризира с ярки цветове. Френският дизайнер е работил със знаменитости от ранга на поп чудовището Лейди Гага, художниците Анди Уорхол и Кийт Харинг, певицата M.I.A. и много други. споделя Жан-Шарл дьо Кастелбежак, давайки заявка да работи по разрешаването на този проблем.", "date": "2018.10.13", "title": "Жан-Шарл дьо Кастелбежак пое „Бенетон“"}
{"url": "https://www.monitor.bg:443/bg/a/view/topyl-esenen-den-ni-ochakva-v-nedelja-146855", "text": "През нощта над страната ще преобладава ясно и почти тихо време с минимални температури между 4 и 9 градуса, по-високи по крайбрежието на морето. В ранните сутрешни часове, главно в Югоизточна България, ще се образува мъгла или ниска облачност. В неделя ще бъде предимно слънчево с по-значителни увеличения на облачността на южните райони от страната. Преди обяд на места в низините и около водните басейни, на повече места в югоизточните райони от страната, ще има мъгла или ниска облачност. Ще духа слаб източен, в Източна България до умерен североизточен вятър. Максималните температури ще са между 19 и 24 градуса, в София - 20 градуса. Атмосферното налягане ще бъде по-високо от средното за октомври и през деня ще се задържи почти без промяна. Над планините ще бъде предимно слънчево. Ще духа слаб, по високите и открити части умерен източен вятър. Максималната температура на височина 1200 м ще е около 13 градуса, на 2000 м - около 7 градуса. По Черноморието ще бъде предимно слънчево, преди обяд на места, главно по южното крайбрежие, с мъгла или ниска облачност. Ще духа до умерен североизточен вятър. Максимални температури на въздуха 18-20 градуса. Температурата на морската вода е 19-20 градуса, вълнението на морето ще бъде 3-4 бала. В началото на следващата седмица ще преобладава слънчево време. Преди обяд на отделни места в низините и котловините ще бъде мъгливо или с ниска облачност. В нощните часове и рано сутрин ще е почти тихо, а през деня ще духа слаб източен, в Източна България - до умерен североизточен вятър. Преобладаващите минимални температури ще са между 5 и 10 градуса, по-високи по Черноморието, максималните - между 20-25 градуса.", "date": "2018.10.13", "title": "Топъл есенен ден ни очаква в неделя"}
{"url": "https://www.monitor.bg:443/bg/a/view/mz-pravi-nova-nacionalna-programa-za-donorstvoto-146857", "text": "„От близо месец работим по създаването на нова Национална програма за донорство и Пътна карта към нея. За съжаление ви съобщаваме тази новина в началото на Европейската седмица на донорството и в деня, в който почина млад човек, който не можа да дочака своя шанс за трансплантация“, съобщи заместник-министър Бойко Пенков. Той подчерта, че младият мъж, който почина преди да стигне до клиниката за трасплантация, е трябвало да пътува в началото на следващата седмица до най-големия трансплантационен център в Рим, където да бъде осъществена консултация за възможностите за трансплантация при неговото състояние. Българските лекари са посочили, че трансплантация е била невъзможна поради наличие на редица противопоказания. „Проблемът с донорството е сериозен. От началото на 2018-та година, след присъединяването на 115 държави на декларация срещу трафика на органи и трансплантационен туризъм, все повече европейски държави отказват достъпа на чужди пациенти до своите трансплантационни центрове и програми“, обясни д-р Пенков. Това е причината осемте страни-пълноправни членки на Евротрансплант – Германия, Австрия, Белгия, Холандия, Словакия, Хърватия, Люксембург и Унгария – да отказват трансплантация на български пациенти. За да може наши съграждани, нуждаещи се от трансплантация, да бъдат лекувани в тези държави, страната ни трябва да отговаря на критерия да има десет донора на милион население годишно. „Предизвикателството пред нас е сериозно, затова и усилията ни са насочени, от една страна, към повишаване на донорството, от друга страна, към спешни преговори с международни специалисти в областта на трансплантологията, които да извършват операции у нас и да обучат нашите лекари. Трансплантациите са приоритет и на правителството, и на МЗ, средствата за тях са налични, а в случай на необходимост, ще бъде осигурен и допълнителен ресурс“, заяви още д-р Пенков. Той уточни, че преговорите с международни специалисти са в напреднал етап. Вече бяха извършени първите посещения от чужди лекари, които се запознаха с възможностите на страната ни. Изпълнителният директор на ИАТ д-р Михаил Христов посочи, че от началото на 2018-та досега трупните донори в страната ни са едва десет, а за да можем да отговорим на изискванията за пълноправно членство в Евротрансплант, броят им трябва да се увеличи неколкократно. Д-р Христов подчерта, че според данните за донорството в Европейския съюз България е в дъното на класацията. Набелязаните мерки за насърчаване на донорството включват спешни законодателни и нормативни промени, активна работа с координаторите от центровете по донорство, подготовка на екипи, които у нас да извършват трансплантации, и провеждане на мащабна национална кампания за донорството. Работата по Националната програма и Пътната карта към нея е със срок до шест месеца.         ...", "date": "2018.10.13", "title": "МЗ прави нова национална програма за донорството"}
{"url": "https://www.monitor.bg:443/bg/a/view/motorist-za-rokerite-vlezli-v-trakcijata-i-selemetja-pipnaha-v-rana-kogato-ne-trjabvashe-146848", "text": "„Мотористите, които онзи ден влязоха в ромските квартали на Русе, пипнаха в рана, когато не трябваше. Нужно беше да бъдем повече съпричастни към мъката на близките на убитата Виктория Маринова. Народът казва: „До деветия ден, ако имаш сълзи, излей ги“. Така Иван Крумов от Бяла коментира преминаването на рокери в четвъртък през кварталите „Тракцията“ и „Селеметя“, където е живял задържаният за убийството Северин Красимиров. Крумов е един от мотористите, които днес се включиха в обиколката на града за закриването на мотосезона в Русе. Момчетата с буйна кръв спряха моторите си в началото на Парка на младежта на метри от заведението, където миналата събота Вики е пила кафе с приятели. На мястото имаше засилено присъствие на униформени, а преди това полицията е разговаряла с организаторите да се спази уточненият маршрут и да не се нагнетява напрежение. Много от мотористите също изразиха мнение, че не са съгласни с действията на колегите си от четвъртък вечерта. „Тази демонстрация беше излишна, тя няма да доведе до абсолютно нищо, ще породи напрежение, на което ще има ответна реакция. Не мисля, че това е начинът“, каза адвокатът на близките на Виктория Андрей Желязков, който също бе дошъл с мотора си. Един от организаторите на днешното събитие Светослав Бонапартов от клуба „Дъ Тъндърс“ бе категоричен, че провокации няма да има и няма да се влиза  в двата квартала. Той е един от влезлите в ромските махали в четвъртък и каза, че са искали да изразят съпричастността си към близките на жертвата, като „запалим свещите на моторите си“. „Тракцията“ и „Селеметя“ не са частни квартали, за да не можем да влизаме в тях. Посрещнаха ни с брадви“, допълни той. Семейството на Виктория Маринова призова за етническа толерантност веднага след като стана ясно, че в Германия е задържан 21-годишният ром Северин.", "date": "2018.10.13", "title": "Моторист за рокерите в Русе: Пипнаха в рана, когато не трябваше"}
{"url": "https://www.monitor.bg:443/bg/a/view/korab-pod-panamski-flag-potyna-v-cherno-more-kraj-krim-146844", "text": "В Черно море през изминалата нощ потъна кораб, превозващ скрап и плаващ под панамски флаг. Екипажът е спасен, никой не е пострадал, предаде ТАСС. Пресслужбата на руската Федерална агенция за морския и речния транспорт съобщи, че корабът се е наклонил опасно на една страна и е потънал на 50 морски мили от брега на Кримския полуостров, в международни води. Капитанът е успял да поиска помощ. Екипажът, състоящ се от граждани на Турция и Азербайджан, се е прехвърлил на спасителен сал и е бил спасен от намиращ се в района танкер, който плава за Новоросийск. Предполага се, че причината за рязкото накланяне на кораба е разместване на товара. Според Морския спасителен център в Севастопол корабът е превозвал скрап за Турция.", "date": "2018.10.13", "title": "Кораб под панамски флаг потъна в Черно море край Крим"}
{"url": "https://www.monitor.bg:443/bg/a/view/ministyryt-na-zemedelieto-rumen-porojanov-shte-podpomognem-s-50-investiciite-v-mini-mandri-i-klanici-146843", "text": "50% от инвестициите в мини мандри и мини кланици ще бъдат поемани от държавата. Помощта обаче ще има таван, като параметрите все още се обсъждат. Това съобщи при откриването на „Фермер Експо Раковски” министърът на земеделието и храните Румен Порожанов. Той уточни, че това ще бъде нотифицирана държавна помощ. „До дни ще изпратим за нотификация в ЕК държавната помощ за малки мандри и кланици с поемане на 50% от разходите. Нотификацията е готова и предполагам, че тези дни ще я пуснем. Ако минимандрата е обявена на цена от 45 000 лева ,то половината от тази сума ще се покрие от държавата. Подобна помощ има за млекоматите”, каза министър Порожанов. По думите му мини кланиците и мини мандрите трябва да отговарят на абсолютно всички стандарти на БАБХ. „Очакваме максимум до 2 месеца да получим и с решение на УС се правят указания за кандидатстване. Максималният размер не искам да е много голям. Примерно, ако една инсталация е таван Х, ще плащаме 50%, а ако някой иска да направи 2пъти Х, ние пак ще плащаме 50% от Х”, обясни министърът. „Изложението започва със силна кръгла маса и дискусия за новите технологии. Нека не ги разглеждаме в противоречие с традиционните отрасли, каквото е земеделието. В следващата обща селскостопанска политика на ЕС да има средства, които да позволят модернизация на земеделието, чрез изкуствен интелект и големи бази данни ще говорим все повече за това”, каза еврокомисарят по цифрова политика и общество Мария Габриел. Тя припомни, че в следващите 2 години има 160 милиона евро за финансиране на новите технологии в земеделието. „За мен е чест, че колегите ми подкрепиха предложението ми за създаване на нова програма „Цифрова Европа” с бюджет от 9 милиарда евро. Разбира се, че в него и за земеделието има ясни позитивни последствия. Призовавам да се говори все повече и повече за дигитални иновационни хъбове. Новите технологии могат да позволят богатството на традициите, на земеделието ни да достигне до още повече хора и да носи още повече доход”, каза още тя. Мария Габриел и министър Порожанов присъстваха на откриването на „Фермер Експо 2018” в Раковски, заедно с евродепутата Владимир Уручев, председателя на Института за агростратегии и иновации Светлана Боянова, кмета на община Раковски Павел Гуджеров, ректора на Аграрния университет в Пловдив проф. д-р Христина Янчева и др. В изложението участват стопани с редки породи български животни, производители на традиционни български храни, както и фирми за агро техника и препарати.", "date": "2018.10.13", "title": "Министър Порожанов: Ще подпомогнем с 50% инвестициите в мини мандри и кланици"}
{"url": "https://www.monitor.bg:443/bg/a/view/11-zaginaha-sled-katastrofa-i-pojar-na-avtobus-v-gyrcija-146841", "text": "Гръцката полиция съобщи, че е открила телата на 11 души - предполагаеми мигранти, които катастрофирали в Северна Гърция, предаде Асошиейтед прес, цитирана от БТА. Според полицията пътно-транспортното произшествие е станало след 5 ч. днес сутринта близо до град Кавала. Автомобилът с предполагаемите мигранти пътувал към Солун, но се ударил с камион, движещ се в обратната посока, и избухнал в пламъци. Всички пътници в автомобила са загинали. Шофьорът на камиона е ранен и е приет в болница в Северна Гърция. През последните месеци се наблюдава увеличение на броя на мигрантите, които прекосяват нелегално турско-гръцката граница. Много от тях отиват в Солун, където се насочват към полицията, за да бъдат регистрирани и да потърсят убежище.", "date": "2018.10.13", "title": "11 мигранти загинаха при катастрофа и пожар на автобус в Гърция"}
{"url": "https://www.monitor.bg:443/bg/a/view/festival-na-kestena-v-petrichko-kesteni-s-teleshko-v-gyrne-opitaha-gostite-146846", "text": "С много вкусотии са гощавани гостите на поредния 7-и фестивал на кестена, който се провежда днес в петричкото село Коларово. Празникът на Подгорието официално беше открит в 13:00 часа на сцената пред местното читалище \"Яне Сандански\". Вкусотиите, в които основно преобладаха кестените, започваха от сладки и солени баници, имаше даже и телешко с кестени в гърне. На площада в село Коларово в специално опънати шатри баби, щерки и внучки гощаваха фестивалците с традиционни храни, напитки и други вкусотии от Петричко. Кестеновите плодове се предлагаха варени, печени или приготвени в ястия, те са и незаменима украса на всеки щанд. Разбира се, не минава и без празнична програма, в която се включиха самодейните състави при читалищата от населените места на Подгорието и град Петрич, които се надиграваха и надпяваха с местен фолклор. В отделно творческо ателие „Сръчко“ са осигурени забавления за малки и големи. От десетилетия в източната част на Беласица планина, която тук се нарича Подгорието, се отглеждат стотици декари кестенови гори. Днес сутринта гостите бяха разведени до тях.  Фестивалът на кестена се организира от Дирекция на Природен парк „Беласица“ към Изпълнителна агенция по горите с финансовата подкрепа на Югозападното държавно предприятие и Община Петрич, в партньорство с Българска фондация „Биоразнообразие“ и Пирински туристически форум, както и с активното участие на кметовете и читалищните секретари на подгорските села, ПГИТ „Проф. д-р Асен Златаров“ гр. Петрич“ и СУ „Васил Левски“ село Коларово. За седма поредна година празникът се осъществява благодарение и на подкрепата, която местните хора оказват.", "date": "2018.10.13", "title": "Кестени с телешко в гърне опитаха гостите на фестивал в Петричко"}
{"url": "https://www.monitor.bg:443/bg/a/view/interpol-izdirva-s-chervena-buletina-i-malkata-birma-146842", "text": "Интерпол обяви за издирване с червена бюлетина и Георги Станоев - Малката Бирма - един от така наречените Трите Бирми - баща и двама синове, показа справка на Дир.бг в сайта на международната полицейска организация. В края на септември от прокуратурата обявиха, че Евлоги Станоев и двамата му синове - Георги и Антон, са обявени за общодържавно издирване и обвинени задочно заради канала за цигари, разбит в Пловдивско, а в София бяха претърсени техни заведения - ресторантите \"Бест\" и \"Везувий\". Зам. главният прокурор и доскорошен шеф на спецобвинението Иван Гешев пък обяви, че държавното обвинение проверява дали проверените ресторанти са ползвани за пране на пари. След акцията срещу Бирмите бяха атакувани и известните бизнесмени Ветко Арабаджиев и Миню Стайков, както и семействата им. Първи за издирване от Интерпол бе обявен 35-годишният Антон Станоев. Първоначално за 28-годишния му брат Георги, станал известен с връзките си с някои от най-популярните фолк певици у нас, бе обявено, че няма данни да е избягал в чужбина, затова бе търсен само у нас. Бащата Евлоги Станоев-Голямата Бирма все още не е обявен за издирване от Интерпол.", "date": "2018.10.13", "title": "Интерпол издирва с червена бюлетина и Малката Бирма"}
{"url": "https://www.monitor.bg:443/bg/a/view/sindi-kroford-kroi-kolekcija-obuvki-za-pytuvane-snimki-146770", "text": "Какви обувки трябва задължително да сложим в куфара си преди пътешествие? На този въпрос супермоделът Синди Крофорд ни дава перфектен отговор – цели три чифта. Трябва ни само силен мъж, който да пренася багажа от началната точка до крайната дестинация. Красавицата, прочула се с малката си бенка над устните, направи колаборация с дизайнерката Сара Флинт за колекция за път. Sarah Flint shoes е нашумяла марка сред знаменитостите, като такива обувки носят от кинолегендата Джейн Фонда до бившата актриса и настояща херцогиня на Съсекс Меган Маркъл. Трите чифта, които Крофорд смята за абсолютна необходимост при пътуване, са ботуши, ниски обувки и сандали с ток. Първите са под коляното, напомнят малко на военна кубинка и се предлагат само в черен цвят. Имайки предвид наближаващия зимен сезон, както и необходимите за направата им материали, напълно очаквано ботушите са най-скъпи в линията. Модните естети могат да се сдобият с тях срещу сумата от 695 долара. намига Синди, уверявайки, че точно те са й любими. Ниските обувки за пътуване са изработени от велур с две пресечени каишки отпред и са налични в три цвята – черно, червено и кафяво. Цената им е 375 долара. Сандалите са едновременно елегантни и удобни, тъй като токът им е с дължина, напълно приемлива както за разходки, така и за работа. Те са с тънки каишки над пръстите и около глезена. Сандалите се предлагат в златисти нюанси, черно и червено. Ентусиастите могат да си ги поръчат за сумата от 425 долара. Линията за пътуване е крайният резултат. Три различни модела обувки, които са красиви, удобни и лесно се побират в чанта за пътуване“, разказа пред сп. People Крофорд. По време на работата си върху колекцията Синди се е допитвала за съвети и до 16-годишната си дъщеря Кая Гербер, която е сред най-оборотните имена на модния подиум напоследък.", "date": "2018.10.13", "title": "Синди Крофорд крои колекция обувки за пътуване (СНИМКИ)"}
{"url": "https://www.monitor.bg:443/bg/a/view/fifa-izhvyrli-nacional-za-4-meseca-ot-futbola-146840", "text": "ФИФА изхвърли национала Спас Делев от футбола за 4 месеца, а полският \"Погон\" (Шчечин) няма право на трансфери в два прозореца. Това е решението на дивизията за стабилност на договорите към световната централа. То е взето по жалба на \"Берое\" от 2016 година. Тогава Спас Делев разтрогна едностранно договора си със старозагорци в съответствие с българското законодателство. След това той подписа с \"Погон\" като свободен агент, а БФС е разрешил трансфера. ФИФА е категорична, че българското законодателство не може да има предимство пред правилата за стабилност на договорите, които са задължителни за всяка една страна - членка. Наказанието на \"Погон\" е заради това, че клубът се е възползвал от неправомерните действия на Спас Делев. \"Погон\" и Делев ще обжалват решението пред Арбитражния съд за спорта в срок от 21 дни, се казва в официално съобщение на клуба. В  момента Спас Делев е контузен и заради това не играе в първенството и не е викнат в националния отбор за мачовете с Кипър и Норвегия.", "date": "2018.10.13", "title": "ФИФА изхвърли национал за 4 месеца от футбола"}
{"url": "https://www.monitor.bg:443/bg/a/view/kitajski-ucheni-syzdadoha-pyrvata-istinska-sinja-roza-146847", "text": "Китайски учени създадоха първата истинска синя роза, като използваха бактерия, съобщи в. \"Дейли мейл\", цитиран от БТА. За целта те инжектираха произвеждащата пигмента бактерия в листенцата на бяла роза. Бактериите се разпространяват в тях и цялата роза става синя. Учените от Китайската академия на науките са работили с два бактериални ензима, които преобразуват Ел-глутамин - обичайна съставка на розовите листчета, в синия пигмент индигодин. След това екипът е получил щам на бактерията Агробактериум тумефациенс (бактериен рак), който съдържа двата произвеждащи пигмента гени, произлизащи от различни видове бактерии. Градинарите отдавна се опитват да получат сини рози. Тъй като не успяват, цветарите постигат този цвят, като поставят отрязаните стръкове в боя.", "date": "2018.10.13", "title": "Китайски учени създадоха първата истинска синя роза"}
{"url": "https://www.monitor.bg:443/bg/a/view/fandykova-govorih-s-borisov-obshtinata-ili-dyrjavata-da-pridobijat-kyshtata-na-javorov-146845", "text": "\"Къщата на Яворов е част от културно-историческото наследство на София и ценен архитектурен паметник. След новината, че тя е обявена за продажба от ЧСИ, разговарях с минисър-председателя Бойко Борисов и министъра на културата Боил Банов затова общината или държавата да я придобият\", написа кметът на столицата Йорданка Фандъкова в личния си профил във Фейсбук. \"Къщата на Яворов трябва да бъде отворена свободно за граждани и пълноценно да изпълнява функцията на музей на един от най-великите български поети. Нашата задача е тя да бъде съхранена като архитектурен паметник, заедно с всички изключително ценни сбирки от ръкописи, книги и вещи на поета Пейо Яворов\", написа още Фандъкова. \"Къщата от десетилетия е частна собственост. Поради отказ на собственика да я реставрира и поддържа съм налагала най-високата глоба от 100 хил. лв. Преди години беше направен ремонт на фасадата, по състоянието на конструкцията остава тежко\", завърши публикацията си столичният кмет.", "date": "2018.10.13", "title": "Фандъкова: Говорих с Борисов общината или държавата да придобият къщата на Яворов"}
{"url": "https://www.monitor.bg:443/bg/a/view/alpinisti-zaginaha-v-snejna-burja-v-nepal-146835", "text": "Най-малко 8 от членове на южнокорейска експедиция в Непал загинаха, след като базовият им лагер в подножието на връх Гурджа бе пометен от лавина, съобщава АФП. Телата на алпинистите и на техните непалски водачи са били забелязани сред останките от лагера. Издирва се девети член на експедицията, но акцията е силно затруднена заради силния вятър и минусовите температури в района. „Инцидентът се е случил заради мощна снежна буря, която е предизвикала лавина. Има буквално прекършени на две дървета в района, а палатките са затрупани от тонове сняг”, заяви говорителят на полицията в Непал Сайлеш Тапа. Спасителен хеликоптер е успял да кацне малко над базовия лагер на експедицията, но заради тежките метеорологични условия не е могъл да прибере нито едно от телата на загиналите. Групата от южнокорейски алпинисти са били в базовия си лагер на височина от 7193 м, където са изчаквали подобряване на времето, за да се изскачат на върха. Алпинистът Ким Чанг Хо, който през 2013 г. стана първият човек в света, покорил 14-те най-високи върхове на планетата, без да използва кислородна бутилка, вероятно е сред загиналите. Връх Гурджа се напира в непалския регион Анапурна, в непосредствена близост до Даулагири - седмият най-висок връх в света.", "date": "2018.10.13", "title": "Алпинисти загинаха в снежна буря в Непал"}
{"url": "https://www.monitor.bg:443/bg/a/view/pijan-shofior-ocelja-po-chudo-sled-udar-v-kamion-i-mikrobus-146831", "text": "33-годишен водач на \"Фолксваген\", употребил алкохол, се блъсна в стълб, след което се заби под паркиран товарен автомобил в Благоевград, по чудо не е загинал, съобщи БГНЕС. Пътният инцидент стана към 5:40 часа тази сутрин на бул. \"П.К. Яворов\". Полевият тест е отчел съдържание от 1,96 промила алкохол в издишвания въздух. Пияният водач по чудо не е пострадал, прегледан е от спешен екип, за сега няма травми. Задържан е за 24 часа, а номерата на автомобила му свалени. Ще му бъде взета и кръвна проба за алкохол. Той се движел с лек автомобил по булеварда от жк. „Еленово” в посока жк. „Струмско”, на прав участък се отклонява надясно, блъска се с дясната си странична част в стълб на осветлението, пука предна гума. След това лекият автомобил се отклонява наляво, минава през насрещната лента и се забива под задната част на товарен автомобил. Движението му напред, което би обезглавило водача, е спряно от удар в паркиран микробус, редом с товарния. След удара в товарния автомобил и микробуса водачът се опитал да запали „Фолксваген”-а, за да избяга, но не е успял. В 7 часа започна оглед и заснемане на местопроизшествието от следствена група на Второ РУП-Благоевград.", "date": "2018.10.13", "title": "Пиян шофьор оцеля по чудо след удар в камион и микробус"}
{"url": "https://www.monitor.bg:443/bg/a/view/informacionna-kampanija-za-donorstvoto-startira-dnes-vyv-vma-146839", "text": "В Световния ден на донорството - 13 октомври, в аулата на Военномедицинска академия ще се проведе информационна кампания за донорството. Тя се организира за втора поредна година от най-голямата мото организация в България „София райдърс“. Участие в срещата днес ще вземат както лекари, така и пациенти, преминали чернодробна трансплантация. „Цялата идея на това нещо е да бъдем малко по-съпричастни един към друг и в същото време да взимаме информиран избор, когато се случи нещо“, обясни Георги Боянов - организатор на проявата, пред БНР. „Примерно, наши близки или ние сме поставени пред дилемата дали да се съгласим евентуално близък да стане донор или не, защото обществото като цяло не знае истината за донорството - не знаем за кои случаи може дадения пациент да бъде донор, както и не знае какви са стъпките. И от това незнание и несигурност се поражда чувството, че едва ли не някой ще открадне органи на пациент, ще ги продаде и т.н.“, каза още Георги Боянов.", "date": "2018.10.13", "title": "Информационна кампания за донорството стартира днес във ВМА"}
{"url": "https://www.monitor.bg:443/bg/a/view/fermeryt-ceco-rom-za-primer-146768", "text": "Цветан Ангелов ще остане в историята на предаването „Фермата“ като първия участник от ромски произход. Той даде заявка, че влиза в риалити формата с ясна мисия – да говори за интеграцията на етноса си в българското общество. И успя. С шеги, широка усмихва и точната доза самоирония, Цецо бързо се превърна в един от най-симпатичните участници през този сезон. Той не пропусна да разкаже историята си, да развълнува другите, да ги разсмива и все пак да разгърне тезата си за циганите, без да натрапва мнението си на никой. 38-годишният мъж, който е строителен предприемач по професия, има теория, че родината на ромите не е Индия както масово се твърди, а земите на древна България. Затова и взима каузата си толкова при сърце. Много от хората имат мнение, което е изградено от медиите, а в тях ние не сме показани в добра светлина. Тук няма толерантност към различните етноси. Българинът е все недоволен и винаги отправя критики към всички, но не и към себе си.“, заяви пред „Монитор“ той. Цецо, който отпадна след първия мъжки дуел в предаването заради забавяне само с 36 стотни, никога не е крил произхода си. „Винаги през живота си съм казвал, че съм циганин и не ме е срам от това. Могат да го потвърдят всички мои приятели, с които съжителствам и до днес. Една част от тях са българи, и ме уважават и приемат такъв, какъвто съм. Поддържаме връзка с приятели от детската градина и училище, все още се събираме и си изкарваме супер на всяка среща. А тези, които се крият - не ги разбирам. Защото човек не може да избира къде да се роди, кои да бъдат родителите му, но човек може да избере какъв да стане, защото обясни ни той. Цецо не намира живота си извън пределите на китната ферма, дала дом на участниците през последния месец, за по-различен от задачите му на екран. „Във „Фермата“ не научих кой знае какво, защото животът ми навън е много сходен с този в предаването. Всеки ден съм на работа - ако не работя, нещата стават трудни, особено в България. Аз имам две ученички вкъщи и трябва да се грижа да имат всичко, от което се нуждаят. Това няма как да стане без много работа“, категоричен е той. Цветан възпитава две дъщери – Алекс, която е на 19 и 11-годишната Зоя. Голямата му щерка страда от епилепсия и заради здравословното си състояние посещава ресурсен учител. довери той. Именно раздялата с тях е била най-тежкото изпитание по време на участието му. „Най-трудно ми беше без семейството ми. Важно е да преодолееш всичко и да продължиш. Когато имаш Бог в сърцето е по-лесно, защото аз предавам всичко в неговите ръце.“, допълни Ангелов. Цецо обаче е благодарен, че е научил много за старите български занаяти, традиции и за историята. „Особено много се радвах на гостуванията на Палавите баби и нещата, на които ни учеха те“, намигна той. 38-годишният ром е срещнал и истински приятели в рамките на предаването, сред които рокаджията Дидо от D2, Сашо, Митко, Гери, Нина и други, и ще ги потърси след края на състезанието. Цветан обаче не винаги е бил лъчезарния мъж, готов да помогне на всеки, какъвто го видяха зрителите. След злоупотреба с наркотични вещества той е заставал очи в очи пред смъртта и тогава намира спасение във вярата. Имаше един път и това беше Иисус Христос. Избрах да го следвам и това беше най-доброто решение в живота ми. Сега вече мога да кажа, че имам живот, който благодарение на Бог е прекрасен. На Иисус Христос дължа живота си!“, изповяда се пред „Монитор“ той. Оттогава Цецо е част от евангелистката църква. Дори свободното му време е посветено на вярата. Когато не работи, той обича да слуша и чете проповеди, да се събира с приятели от църквата и да се молят заедно. „Службата към Бог не е само да се помолиш в църквата, защото там е лесно да си християнин. Важно е навън да покажеш вярата си, чрез дела. А вярата е твърдата увереност за неща, които не се виждат, а на които се надяваш“, казва той. Това е най-важния урок, който иска да преподаде на децата си, защото „всичко друго е суета“.", "date": "2018.10.13", "title": "Фермерът Цецо -  ром за пример"}
{"url": "https://www.monitor.bg:443/bg/a/view/novo-silno-zemetresenie-raztrese-indonezija-146833", "text": "Земетресение с магнитуд 5,2 бе усетено по бреговете на Индонезия, съобщи Геофизическата служба на САЩ, цитирана от ТАСС. Според индонезийската Геофизическа служба трусът е бил с магнитуд 5,6, предаде ДПА. Епицентърът на труса е бил на 25 км източно от град Битунг с население 187 000 души, в провинция Северно Сулавеси, и на дълбочина 105 км. Няма информация за пострадали или материални щети, нито за заплаха от цунами. В края на юли и началото на август на островите Ломбок и Бали имаше няколко земетресения, които взеха над 500 жертви, няколко хиляди души бяха ранени, а стотици хиляди бяха принудени да напуснат домовете си и да се преместят във временни убежища. Индонезийският архипелаг се състои от 18 000 острова. Той е разположен върху т.нар. Тихоокеански Огнен пръстен, където има средно по 5-6 тектонични труса на ден.", "date": "2018.10.13", "title": "Ново силно земетресение разтресе Индонезия"}
{"url": "https://www.monitor.bg:443/bg/a/view/naj-malko-13-sa-jertvite-na-uragana-majkyl-146830", "text": "Жертвите на урагана „Майкъл“ вече са най-малко 16. Има опасения, че броят на загиналите ще расте още, тъй като спасителните екипи продължават да разчистват отломките след него. \"Мексико бийч е опустошен\", каза губернаторът на Флорида Рик Скот. В района „Майкъл” влезе на сушата като буря от четвърта категория. резидентът Доналд Тръмп  заяви, че през следващата седмица ще посети Флорида и Джорджия. „Хората нямат представа колко жестоко е ударила стихията”,  каза той. „Майкъл“ е най-интензивният ураган, удрял северозападната част на Флорида, откакто се води статистика от 1851 г. Ураганът дойде със скорост на вятъра от 250 километра в час.", "date": "2018.10.13", "title": "Най-малко 16 са жертвите на урагана „Майкъл”"}
{"url": "https://www.monitor.bg:443/bg/a/view/sydeben-izpylnitel-objavi-za-prodan-kyshtata-na-javorov-v-sofija-146834", "text": "Къщата, в която поетът и революционер Пейо Яворов e прекарал последните години от живота си, е обявена за продажба от частен съдебен изпълнител. Справка в регистъра на публичните продажби на интернет страницата на Камарата на частните съдебни изпълнители показва, че обявата за търга е публикувана на 11 октомври 2018 г., а имотът, който се намира на ул. „Георги С. Раковски“ в столицата, е оценен на стойност 1 628 758 лева. От обявата става ясно, че с продажбата се занимава частният съдебен изпълнител Мирослав Колев, а търгът трябва да приключи на 16 ноември т.г. Къщата на Яворов в София функционира като музей от 1963 г. и в нея се съхраняват ценни сбирки от ръкописи, оригинални фотографии, както и личната библиотека на поета. В къщата Пейо Яворов и Лора Каравелов живеят до фаталната вечер, в която тя отнема живота си, а той ослепява в опит да се простреля. Преди година сградата претърпя спешен ремонт, за да може да се включи в инициативата „Нощ на музеите“. Въпреки че е паметник на културата, в момента къщата е частна собственост. Причината тя да бъде обявена за публична продан е неуредени финансови отношения. До приключване на процедурата длъжник може да погаси задължението си по всяко едно време, съобщи БГНЕС.", "date": "2018.10.13", "title": "Съдебен изпълнител обяви за продан Къщата на Яворов в София"}
{"url": "https://www.monitor.bg:443/bg/a/view/peti-sofijski-mol-smeni-sobstvenika-si-146836", "text": "„България мол”, който се намира на пресечката между булевард “България” и улица “Тодор Каблешков”, стана петият поред търговски център в столицата, който сменя собственика си в рамките на последната година. Сделката е станала между септември и октомври и след нея фирмата собственик на мола - “България булевард холдинг”, вече се притежава от испанския инвестиционен фонд Squircle Capital. Съответно в управата на дружеството вече има двама испанци: Даниел Фуентес и Хосе Риера, личи от Търговския регистър. Третият член на борда е Димитър Русев. Останалите 4 софийски мола бяха купени от инвестиционни фондове от ЮАР. “България мол” бе замислен още през 2006 г., но докато се стигне до самото строителство, започна кризата и сградата дълго време стоеше на изкоп. Беше довършена чак през 2012 г. Сделката е станала в чужбина и няма данни за стойността, която испанският фонд е платил. Едновременно със сделката обаче е заличен залогът върху мола, учреден в полза на Уникредит Булбанк срещу заем в размер на 165 млн. евро. Обявената навремето инвестиция в проекта е горе-долу за същата сума - 150 млн. евро. Две години по-късно като прилежащо тяло бе издигната и бизнес сградата “Инфинити тауър”, която е на 20 етажа. “България мол” засега е губещо дружество, показват финансовите му отчети, въпреки че търговският център и бизнес сградата са почти напълно заети от наематели.", "date": "2018.10.13", "title": "Пети софийски мол смени собственика си"}
{"url": "https://www.monitor.bg:443/bg/a/view/mylchalivo-bdenie-v-pamet-na-deteto-pregazeno-ot-djip-v-s-tyrnak-146838", "text": "Близки на 11-годишната Сара, която беше прегазена от джип, се събраха на мястото на катастрофата в село Търнак. В района има полиция, но напрежение сред хората няма. Това, което те искат, е справедливост, предаде Нова телевизия. Според тях войната на пътя не бива да отнема повече детски животи. Роднините на Сара направиха и мълчаливо бдение в нейна памет.  Детето почина в петък вечерта в плевенската болница. Тя беше в кома от момента на катастрофата преди 10 дни. След инцидента се стигна до напрежение и бунт сред хората от селото, защото шофьорът на джипа беше пуснат от ареста.", "date": "2018.10.13", "title": "Мълчаливо бдение в памет на детето, прегазено от джип в с. Търнак"}
{"url": "https://www.monitor.bg:443/bg/a/view/kriminalisti-razbiha-narkolaboratorija-v-dupnica-izzeha-nad-42-kg-kanabis-146837", "text": "Криминалисти от Дупница иззеха над 42 кг марихуана, незаконно притежавано оръжие, боеприпаси и взривни вещества от имот в село Джерман. „Процесуално-следствените действия са осъществени след период на наблюдение на нива с канабис в землището на дупнишкото село Джерман и имот, собственост на 48-годишен местен жител“, обяви директорът на ОДМВР – Кюстендил Елиан Стамболийски. При извършеното претърсване и изземване в новострояща се къща в селото криминалистите установили етаж, оборудван с въздухопроводи и лампи за отглеждане и сушене на канабис. Отделно от това в имота на 48-годишният дупничанин са открити 2 ловни пушки и над 2 кг канабис. „През вчерашния ден колегите са изкоренили 20 растения с дължина около 1,80 м. При претърсването е открито и голямо количество суха листна маса, като общото тегло на канабиса е 42.25 кг. Видът му е установен с полеви наркотест“, обявиха още работещи по случая. В хода на процесуално-следствените действия са намерени и 2 малокалибрени пистолета със заличени номера, 68 патрона за тях, 2 пресовки тротил /по 400 г/ и 21 капсул - детонатора. За обезвреждането и изваждането от тайниците на взривното вещество съдействие е оказал екип на СОБТ. 48-годишният мъж е задържан с полицейска заповед за 24 часа, уведомен е прокурор. „До този момент мъжът не е известен на полицията с криминални деяния. Той е безработен и единственото, с което се е занимавал е производство и продажба на канабис“, обявиха още разследващи. По случая е започнато досъдебно производство в РУ Дупница.", "date": "2018.10.13", "title": "Криминалисти разбиха нарколаборатория в Дупница, иззеха над 42 кг канабис"}
{"url": "https://www.monitor.bg:443/bg/a/view/kojna-ruseva-ogyn-i-led-na-scenata-146703", "text": "Загадъчните сини очи на Койна Русева навярно крият куп интригуващи сюжети, но тя не е от жените, които обичат да занимават медиите със себе си без повод и рядко дава интервюта. Сега обаче повод има, и то – специален: новият спектакъл „Специални поводи“, в който актрисата и колегата й Димитър Баненкин чрез привидно малки случки от всекидневието на една жена и един мъж рисуват голямата картина на своя живот (всъщност на всеки живот) с комичното, трагичното и цялата гама от емоции между двата полюса. Пиесата на прочутия Бърнард Слейд вече се срещна с публиката не само в Младежкия театър „Николай Бинев“, но и извън столицата. „В Пазарджик представлението мина прекрасно, прие се много добре от зрителите, но все пак това е театрален град. В Хисаря и Пирдоп играхме не в театър, а в читалища и съм изключително приятно изненадана колко приветливи и обновени на битово ниво са те. Винаги се радвам, когато видя, че някой е вложил пари в културен институт, пълни ми се душата“, признава Койна. Иначе неизменните похвали за представянето й няма с какво да я изненадат: „Просто си върша работата. Получих няколко добри думи, че съм на прав път. Комплиментите ги оставям за младите – да се качват върху крилете им и да летят“. скромно отбелязва тя. Нейна е идеята в постановката на Петър Кауков да й партнира Димитър Баненкин, който неотдавна се завърна на родна сцена и екран след близо 2 десетилетия пребиваване в Германия. Според Русева в България не са останали много мъже актьори от нейната възрастова група, които биха могли здраво да застанат до рамото й. „Той е един от моите любими възвращенци. Първият, с когото съм работила, беше Мишо Билалов, когато си дойде от Франция, вторият – Иван Стаменов-Джонката, живял дълго в Ню Йорк, а третият е Баненкин. С него се опознахме работно и се влюбихме работно“, обяснява актрисата, имайки предвид добрата енергия, която двамата си обменят и на снимачната площадка за сериала „Скъпи наследници“, макар героите им там да не се разбират много-много. В „Специални поводи“ творческото им разбирателство се скрепява още по-силно. „В нашата работата винаги има куриозни моменти. Дененощно. Слава Богу, от нея не зависят човешки животи, но пък спасяваме човешки души. И ние трябва да я направим да изглежда лека и приятна за драгия зрител. А какво стои зад това – знаете, че стои къртовски труд, който понякога е съпроводен с нелепи ситуации. Най-малкото произшествие е някой лапсус, след който целият екип избухва в неконтролируем смях“, разказва Койна. За нея да посочи най-любимата си роля е все едно да я накарат да каже кое от трите си деца обича най-много. Няма как да стане. „Това, което работя в момента, то е „най“. Иначе всички предишни и всички следващи роли, които евентуално ме очакват, за мен са любими, по никакъв начин не мога да ги разделя. Всяка от ролите в театъра, на малкия или на големия екран е взела нещо от мен, дала ми е нещо, ограбила ме е, обогатила ме е, съсипала е нервите ми, донесла ми е радост – всичките тези неща от палитрата...“, отброява актрисата. Тъй като сега е след прясно излязла премиера, има възможност за кратко да не работи друго освен...върху себе си. Харесва й да релаксира мълчаливо и на тъмно, защото в театъра. И вече слуша музика само в колата, вкъщи предпочита да се вслушва в звука на тишината. „Мозъкът ми почива, наслаждавам се на хубавата есен, спортувам, пътувам... Вчера например си подарих чудесно пътуване от Стара Загора към София. Минах по стария път, през селата, и карах бавно – аз иначе карам лудо, все бързам за някъде... Вчера обаче си доставих удоволствието да се видя с приятели, а след това, на връщане, да се отдам на спокойно съзерцание“. В подобни случаи Койна обича да цитира думите на своя учител от НАТФИЗ проф. Крикор Азарян, който още в І курс предупреждава възпитаниците си: „Дотук животът ви е бил един, оттук нататък става друг: превръщате се в наблюдатели и започвате да наблюдавате всичко и всички, навсякъде и по всяко време“. И момичето от т. нар. златен клас на професора това и прави – наблюдава и попива. Всяка житейска ситуация, дори ако не я засяга пряко, е от полза за опита й като актриса. Дали чуждите истории или фрагменти от истории няма да я вдъхновят и за собствена пиеса? „Когато пиша, жестоко се редактирам. Валя Радинска (поетесата Валентина Радинска,съпруга на проф. Азарян – б.а.) преди време ме помоли да напиша личен спомен за него за книгата, която впоследствие издаде. Тази страничка и половина ми отне две седмици, защото се редактирах безмилостно. В крайна сметка Валя твърди, че се е получило, но това не е за мен, нямам човешкото спокойствие да излея себе си върху листа или екрана на компютъра“, разсейва предположенията Койна Русева. Миналия сезон тя се появи и в два филма, макар че киното ни като че ли все още не отдава дължимото на експресивната й актьорска натура: в „Лили Рибката“ – вълшебна детска приказка, която извади лошия късмет да съвпадне с полемиките за Истанбулската конвенция и бе погрешно изтълкувана като „джендър пропаганда“ от няколко дървени глави, и в суперкасовия „Привличане“. На сцената също й се падат интересни предизвикателства – освен в трупата на Младежкия Койна – частна формация, оцеляваща вече 10 години, от която организационно биха могли да се поучат немалко държавни театри. Актрисата се изявява в два спектакъла под тяхното лого в „Сълза и смях“ и...из цялата страна: „Малко комедия“ по Чехов и „Лъжата“ от Флориан Зелер, в които й партнират звезди от нейната величина – Асен Блатечки и Калин Врачански. „Държа на разнообразието и много обичам да скачам в крайни роли – не крие красавицата с излъчване на огън и лед. – От една страна са тези модерни френски автори, иронични психоаналитици на днешния живот. А от друга са сериозните, тежки, драматични спектакли от рода на „Норд-Ост“ по пиесата на Торстен Бухщайнер и „Часът на вълците“ на Ингмар Бергман“. Под режисурата на младата Василена Радева разтърсващият документален спектакъл „Норд-Ост“ за терористичната атака в театъра на „Дубровка“ в Москва се играе вече девети сезон. „С него отгледахме поколения студенти, които продължават да идват, за да видят като по учебник как се случват нещата“, отбелязва Койна Русева. Миналата година в програма „Шоукейс“ на фестивала „Варненско лято“ двете с Весела Бабинова, режисирани от Боян Иванов, представят друга, не по-малко въздействаща творба на германеца Бухщайнер – „Травма“, и имат щастието да се срещнат на живо с автора. Оттогава актрисите, които успяват да постигнат завиден синхрон в краткото си общуване, мечтаят заглавието да влезе в афиша на някой театър. Койна не е единственият артист в семейството. Голямата дъщеря Калина, която наскоро завърши висшето си образование в Англия, се е снимала в няколко филма. Средният, Константин, когото помним като момчето вестоносец от постановката на Лили Абаджиева „В очакване на Годо“ в Сатирата и като Духа на бащата на Хамлет в Народния, вече е първокурсник при проф. Здравко Митков в НАТФИЗ. Навремето той участва в мюзикъла „Страхотни момчета“ в Младежкия, а по-късно ролята наследява малкият му брат Калоян, който тази седмица навърши 15. Него обаче по принцип спортът повече го влече. Какъв път ще изберат нататък – зависи от тях самите.", "date": "2018.10.13", "title": "Койна Русева – огън и лед на сцената"}
{"url": "https://www.monitor.bg:443/bg/a/view/5-medala-za-den-za-mladite-ni-sportisti-v-arjentina-146829", "text": "Българските млади състезатели спечелиха за един ден нови пет медала на продължаващите в Буенос Айрес олимпийски игри. Злато за Кирил Киров в микс отбора на 10 м въздушен пистолет и за Мария Делчева в отборния бадминтон. Адриан Андреев в тениса на двойки си осигури минимум сребро, с бронзови медали са Галя Шатова в щангите и Едмонд Назарян в борбата. Така, със златото на двойката ни акробати в мултигимнастическия тим от предишния ден, българските спортисти вече имат общо шест медала от олимпийските игри в Аржентина: 3 златни, един най-малко сребърен и два бронзови. Кирил Киров спечели второто българско злато в Буенос Айрес с победа на финала в международен микс тим заедно с германката Ванеса Зийгер на 10 м въздушен пистолет с 10:3 над индонезийката Ману Бакер и таджикистанеца Бежан Файзулаев. Травма попречи на Адриан Андреев да завърши на сингъл мача си за бронза срещу бразилеца Жилберт Соареш Жуниор. Адриан получи травма в кръста и прекрати участието си във втория сет, след като загуби първия с 4:6. По-късно обаче Андреев преодоля геройски болката и заедно с Ринки Хиджиката от Австралия си осигури място във финала на двойки в неделя. На полуфинала Андреев и Хиджиката победиха с 6:1, 6:4 французите Хуго Гастон и Клемен Табур за 52 минути. В спор за титлата техни съперници ще бъдат поставените под №1 представители на домакините Себастиан Баес и Факудно Диас Акоста. Това означава минимум сребро за Адриан Андреев и България. Още една българка спечели злато в Буенос Айрес. В отборния бадминтон Мария Делчева бе част от тим „Алфа“, който се наложи в полуфинала със 110:90 над отбора „Тета“. Мария допринесе за успеха с победа на сингъл срещу чехкинята Тереза Свабикова. В спор за златото Делчева и нейните съотборници играха срещу отбор „Омега“. Във финала Делчева първо отстъпи на сингъл пред ЮнСуан Хуан (Тайпе), но след това на двойки заедно с Амбалангодейдж от Шриланка наидграха тандема Леонис Хюе(Фр)/Ву Ти Ан Ту (Виатнам). В крайна сметка тим „Алфа“ победи със 110:106 тим „Омега“ и така българката Делчева спечели златен медал. България се сдоби с още едно отличие от младежките олимпийски игри, след като Галя Шатова грабна бронзов медал във вдигането на тежести в категория до 63 кг. Галя започна с успех от 80 кг, после мина през 90 и не успя в третия си опит в изхвърлянето на 94. В изтласкването Шатова бе перфектна със 102, 106 и 111 кг и това й осигури двубой 201 кг, достатъчен за бронза в крайното класиране на  категорията. Шампионка е Кумушкон Файзулаева от Узбекистан с 218 кг двубой, следвана от Типвара Чонтавин от Тайланд с 202 кг, само с един кг повече от Шатова. В борбата Едмонд Назарян спечели бронз в кат. 45 кг. Българинът отстъпи на старта пред иранеца Амиреза Дехбозорджи с 1:3. Така персиецът взе реванш за загубата си от световното в Загреб през юли. При следващото излизане на тепиха европейският ни шампион за кадети бе безапелационен срещу египтянина Шабан Абдела Мохамед – 15:4. Борците са разпределени по групи и се борят всеки срещу всеки. В мача за бронза синът на легендарния двукратен олимпийски шампион Армен Назарян бе неудържим срещу Арсланек Закирбайев от Узбекистан и така Едмонд спечели бронз за България. Шампион е иранецът Мохамадреза Дебозорджи, прекършил във финала еквадореца Джерами Пералта. В плуването Диана Петкова се нареди на престижното шесто място в класическия спринт на 50 метра свободен стил. Българката завърши втора в полуфинала с 25,53 сек, само на 10 стотни след победителката Юнксян Ван от Китай. На финала Диана финишира за 25,56 сек., на 42 стотни от шампионката Барбара Семанова от Чехия. В модерния петобой след първото изпитание фехтовката Зорница Стоилова е 18-а, а Христо Панайотов 15-и – и двамата имат по 202 т. Започваха и стартове в леката атлетика. В квалификациите на чук Валентин Андреев даде втори резултат от всички участници с второ място в групата си с 82,29 м. Финалът е в понеделник от 22 ч. българско време. На гюле с 3-килограмов уред Яна Копчева остана шеста в квалификациите с 15,41 м.", "date": "2018.10.13", "title": "5 медала за ден за младите ни спортисти в Аржентина (ОБОБЩЕНИЕ)"}
{"url": "https://www.monitor.bg:443/bg/a/view/kolekcionerka-ot-evropa-shte-plati-za-unishtojenata-kartina-na-banksi-146828", "text": "Аукционна къща \"Сотбис\" потвърди продажбата на творбата \"Момиче с балон\" от Банкси, която частично се самоунищожи на търг миналата седмица, след като бе купена за над 1 милион британски лири, съобщиха световните информационни агенции. \"Купувачката на \"Момиче с балон\" потвърди решението си да придобие новосъздадената миналата седмица творба\", се казва в комюнике на \"Сотбис\". От аукционната къща уточниха, че платената за творбата сума е 1 042 000 британски лири. Въпросната колекционерка от Европа първоначално била шокирана, но впоследствие си дала сметка, че ще притежава \"част от историята на изкуството\". На търга, веднага след удара на чукчето, скрито устройство за унищожаване на документи под златистата рамка на платното започна да го нарязва на лентички по команда на художника. Картината е репродукция на една от най-известните му творби с акрилни бои и спрейове - \"Момиче с балон\". Тя изобразява момиченце, което пуска червен балон с форма на сърце. \"Банкси не е унищожил творба по време на търга, а е създал нова\", заяви експертът от \"Сотбис\" Алекс Бранчик. Новосъздадената творба ще бъде изложена в помещенията на \"Сотбис\" в Лондон на 13 и 14 октомври.", "date": "2018.10.13", "title": "Колекционерка от Европа ще плати за унищожената картина на Банкси"}
{"url": "https://www.monitor.bg:443/bg/a/view/gergana-dimitrova-nie-sme-poslanicite-noseshti-bogatstvoto-na-folklornite-tradicii-146808", "text": "Чувствах се благодарна, когато Лиса Джерард поиска от мен да импровизираме в студио, каза в интервю пред \"Монитор\" солистът на „Мистерията на българските гласове“. - Да, в момента сме на турне в Германия. Имаме 4 концерта съвместно с Лиса Джерард. Тези концерти са естественото продължение и развитие след появата на новия албум на хора „БууЧииМиш”, чиито реализатори и издатели са „Шуберт мюзик“, в лицето на Бояна Бункова. Тя е човекът, дал идеята за проекта. Реакцията на нашите концерти винаги е била бурна, вълнуваща и емоционална. Сега отново е така - силен възторг от това което се случва на сцената. - В тези 20 години работата в хора не е спирала нито за миг, участвали сме в най-различни продукции. Но наистина с чисто нов репертоар и записи се случи сега, след предложението на „Шуберт мюзик“ да осъществим този проект. Работата по музиката е главно дело на композитора Петър Дундаков, който е и музикален продуцент. Винаги е вълнуващо, когато се създава нещо ново. Положихме много труд и съвместни усилия с колегите и диригента на хора професор Дора Христова. - За мен срещата с Лиса беше сбъдната мечта. Много преди да се случи този проект съм я слушала и съм се вдъхновявала от нейната музика в групата Dead Can Dance. След като се запознахме, се оказа, че и тя самата се е вдъхновявала точно от „Мистерията на българските гласовe“. Нещо като интуитивна връзка във времето, която доведе всички ни до днешния проект. - Личните ми съприкосновения започнаха в студиото, където Петър Дундаков ни запозна. Тя познаваше гласа ми, защото предварително й бяхме изпратили идеи за колаборации между наши фолклорни мотиви и нейната музика. Наистина беше възхитена и вдъхновена за това, което ни предстои заедно. Най-силното усещане за мен беше, когато тя поиска да се впуснем в импровизация двете просто върху един пад (електронен бордон). Получиха се невероятни вплитания и състояния. Чувствах се благодарна! - Не бих могла да кажа, че ме е съветвала с думи. Нашата комуникация винаги е била интуитивна. И по-скоро аз се уча от нейното поведение в определени моменти и, разбира се, се уча на свободата, която тя излъчва винаги. Свободата да бъдеш себе си, да се себеизразяваш чрез музиката и гласа си. Не ми е искала съвети. Искала е да се допълваме и да се усещаме, което всъщност е взаимна сила на сцената. - „Мистерията на българските гласове“ е феномен в историята на българската музика. Няма такъв саунд, звукоизвличане, излъчване и въздействие, каквото има този хор. За богатството на фолклора ни каквото и да кажа ще е малко. Имаме дълбоки корени, оставящи следа във всички нас и в душите на хората, когато ни слушат. Ние сме посланиците, носещи богатството. За съжаление в България това не е най-рекламираният жанр. Да, живеем в много експанзивно време, поколенията се менят и потребностите - също. Затова се търсят нови начини за интерпретация на фолклора. Новият албум на хора е точно такава стъпка. Но в основата е традицията. - Ще отговоря така: това е комплимент, който получих от Лиса Джерард преди няколко месеца и не съм го споделяла с никого. Това бяха думи, от които някой друг вероятно би се главозамаял. Но аз ще ги оставя за себе си. - Преди 24 години имаше конкурс в „Мистерията на българските гласове“. Беше годината, в която завърших музикалното училище в Плевен. Съдба, стечение на обстоятелствата… Явих се на конкурса и ме приеха. Мисля, че това беше най-невероятният начален старт за мен и развитието ми. Бях 19-годишна. Само след 2 месеца заминахме за Щатите. Излетях! Освен със самолет за първи път и на световната сцена. Изпълних се с толкова обич, вдъхновение и благодарност за това, което ми се случва. Аз пеех с едни от най-именитите и емблематични певици - Надежда Хвойнева, Радка Алексова, Кремена Станчева, Василка Андонова, Олга Борисова, Бинка Добрева.  - За да си солист в този хор, трябва да извървиш определен път, да придобиеш необходимия опит и сила. Трябва да покажеш качества и умения, че можеш да го правиш. Необходима е психика, която да устои на емоциите, които неминуемо съществуват. Диригентът Дора Христова ми се довери и ми възложи едно соло в песента „Мехметьо” на Иван Спасов. И до днес го пея, но с него започнах. В годините заедно с момичетата от „Ева квартет“ доказахме способностите си в камерното музициране и също много често присъстваме в програмите на хора. Не знам как точно, постепенно с натрупване станах солист. - Да, много често пътуваме. Може би половин година сме в България. Но това е нашият живот - „Пътят е целта”. - Наистина ми е трудно да определя. Със сигурност първия ми концерт през 1994-та с „Мистерията“ в Сан Франциско. Никога не бях виждала такава публика - да вика и да тропа с крака. Били сме в едни от най-великолепните зали - „Роял фестивал хол“ в Лондон, „Кенеди център“ във Вашингтон. - Никак не е лесно. Децата са голяма отговорност и аз се старая да бъда отдадена майка. Сигурна съм, че те чувстват липсата ми, защото аз съм дете на родители певци и знам какво е усещането. Разбира се, че им нося подаръци, но това не винаги компенсира. Просто когато съм си в България, гледам да общувам максимално с тях. - Да, съпругът ми Костадин Генчев е музикант с главно М. Великолепен инструменталист на кавал и композитор. Запознахме се отново покрай работата ми в „Мистерията на българските гласове“. Музиката ни събра, тъй като тогава той ме покани да солирам в негови композиции. Така се започна. Истинско взаимно разбиране има помежду ни. Той участва в различни проекти и също много пътува. Понякога сме и заедно. Знае, че аз искам да летя, и винаги ми дава криле. Щастлива съм с такъв мъж като него.  - Да, имаме. Единият е моят солов етнопроект „Белонога“. Другият е „БууЧии Миш“. Отделно “Дива река“, „Булгара“ са негови проекти, в които аз участвам епизодично. Децата ни са много музикални. Големият ни син Димитър е на 13 години, свири на китара и учи в НМУ „Л. Пипков“ в София. Малкият – Борис, едва сега започва. На 6 години е. Има чудесен глас и понякога си правим дуети. - Това е една от посоките, в които работя напоследък. Проект, иницииран от Красимира Дамянова - продуцент и режисьор на видеото. Тя ме свърза с диджей Фабрицио Паризи и така започнахме. Когато говорех за новите начини за достигане до младите - това е един от тях. - Белонога идва от Гергана в “Извора на белоногата” - всички познаваме тази героиня. Носела е много силно българския дух, нещо, което аз самата нося и съхранявам, предавам и на децата си. Когато избрах този псевдоним, започнах работа по соловия ми проект и албум “През очите на слънцето”, който излезе през 2012 г. благодарение на „Елен мюзик“. Сега ми предстои втори албум - “През очите на земята”. До броени дни ще е на пазара. Издава го „Наратор Рекърдс“. Предстоят ми концерти с тази музика. Отделно изяви с „Ева квартет“ и „Мистерията на българските гласове“. - Гергана Димитрова е родена на 27 февруари 1975 г. в Плевен - Завършва Музикалното училище „Панайот Пипков” в родния си град през 1994 г. и веднага е взета в „Мистерията на българските гласове“ -В момента е една от петте основни солистки в последния проект на хора и Лиса Джерард – албума „БууЧииМиш“, който предизвика възторг по цял свят - През 1996 г. заедно с Милен Иванов основава „Ева квартет“ - Участва в музиката на композитора Петър Дундаков в театралните постановки „Евридика“ и „Фантомна болка“, както и в игралния филм „Пощальонът“", "date": "2018.10.13", "title": " Гергана Димитрова: Ние сме посланиците, носещи богатството на фолклорните традиции"}
{"url": "https://www.monitor.bg:443/bg/a/view/uraganyt-lesli-priblijava-portugalija-i-ispanija-146826", "text": "Синоптиците очакват ураганът \"Лесли\" да донесе силни дъждове, опасни ветрове и силно морско вълнение в някои части на Испания и Португалия, предаде АП. Снощи американският Национален център по ураганите в Маями заяви, че бурята, която е от първа степен, е на 1125 км югозападно от Лисабон. \"Лесли\" се движи в североизточна посока със скорост 57 км/ч, а силата на ветровете му достига 130 км/ч. Очаква се бурята да премине северно от остров Мадейра и днес да приближи югозападната част на Иберийския полуостров, след което към вечерта и в неделния ден да се придвижи над сушата. За остров Мадейра е издадено предупреждение за тропическа буря и според синоптиците в някои части на Португалия ще има ветрове с почти ураганна сила. В части от Западна Испания се очаква да има ветрове със силата на тропическа буря.", "date": "2018.10.13", "title": "Ураганът \"Лесли\" приближава Португалия и Испания"}
{"url": "https://www.monitor.bg:443/bg/a/view/sedmichen-horoskop-za-13-19-oktomvri-146803", "text": "Предстои чудесен уикенд. Ще имате предвидени и непредвидени срещи, разговори които ще носят делови и лични предложения и ще променят в положителна посока живота, работата и отношенията ви с партньори. В съботната вечер осъществете и контакти с близки от чужбина. В неделя до обед пътувайте и очаквайте отговори на поставените въпроси. Ден на откровения, но и на конфликти в следобедните часове. Маските падат. 15-и започва с провокации независмо как се държите и колко дипломатично се опитвате да подходите в ситуацията. Отложете за следобед срещите, от които очаквате много. Не се намесвайте в колегиалните битки. Очертава се и здравословен проблем. 15-16-и не са добри за хирургически интервенции, особено в областа на ставите и костната система. С пълна сила си проличават комплексите ви и във вторник, когато някой ще се опита с вашите ръце да вади горещите кестени от огъня. На 17-и важното свършете почти в края на работното време. От този момент навлизате в силен и стабилизиращ период. На 18-и чакайте повишение и възможност да се окопаете на престижна позиция в бизнеса и в обществото. 19-и отваря нова врата от възможности и дава награда за положените в миналото уселия. Ще нарастнат и отговорностите ви. Вечерта се приберете с подарък и за събота планирайте участие в благотворителна инициатива, която ще ви срещне със спонсор. Прекарайте съботния ден в приятни пътувания и срещи с приятели. Всеки разговор ще е от значение, особено тези проведени с партньори и близки в чужбина. Може да получите предложение за съвместна работа и да уговорите нужното ви финансиране. В неделя пътувайте и контактувайте до обед. Следобед навлизаме в провокативен период, който ще трае до понеделник на обед. Разговорите важни за 15-и насрочете за следобед, а каквото не успеете, отложете за 16-и до обед. Това ще са моменти на професионални и лични победи. Добре е за подписване на нови договори и планиране на съвместна инициатива. Лесно се дава и взима прошка. От 16-и на обед до 17-и на обед е необходива активна самозащита от чернотата наоколо. Следете знаците на съдбата, контролирайте емоциите и не отстоявайте мнението си на всяка цена. Ако се чувствате достатъчно силни може да притиснете тези, които ви дължат пари и услуги, но не е изключна и обратна реакция. В тези дни трябва добре да си преценявате силата. Вечерта на 17-и е експлозивна и енергизираща за родените около 1 май. Поставят се ултиматуми. На 18-и ще действате като острие и ще предизвиквате остра реакция в околните. Ден на засилена конкуренция, битката за кокала навлиза в решителна фаза. На 19-и ви очакват победи и постижения. Всичко може да се уреди и постигне. Давайте го по-лежернто в този уикенд, когато ще се налага повече да давате, да правите жестове, да подкрепяте инициативите на близки и приятели и да посветите свободното си време на деца и внуци. Добре е за връзки с чужбина, а който замине до понеделник дълго няма да се върне и ще се устрои добре извън страната. В понеделник до обед лъсват личните ви комплекси и някой веднага ще се възползва. Отговорните разговори да се отлагат за следобед. До вечерта проведете срещи, на които да изчистите отношенията си. На 16-и до обед владеете положението, но след това някой ще се опита да използва позицията и ентусиазма ви за постигане на лични цели. Не работете в екип и увеличете самоконтрола. И ако някъде трябва да ударите с юмрук по масата за преговори насрочете срещите за 17-и, когато ще бъдете заредени енергийно, емоционално и финансово и ще може да диктувате и контролирате избора на околните. На 18-и заложете здрава основа и стабилен фундамент на новите си инициативи. Ден за подписване на нови договори, за уговаряне на ремонти, доставки и нови сделки. Коригирайте и предоговаряйте неизгодни за вас договори. В петък ще постигнете връх в кариерата, но до вечерта може да изгубите контрола в ситуацията. Действайте без протакане. Следобед навлизаме в деня на сърцето. Участвайте в благотворителни прояви в съботния ден.   Намалете натоварването през уикенда. Пътувайте, обадете се на близки и приятели в чужбина, уточнете отношения и визити. Ако в тези дни заминете за чужбина дълго няма да се върнете. Животът ви дава възможност, която ще отнеме едно, но ще даде друго, към което отдавна се стремите. Деловата седмица започва с неприятности още от понеделник сутринта. Не поверявайте важни ангажименти в ръцете на хора без самочувствие. Ще се налага да се водят и юридически битки, които няма да се спечелят от хора без вяра в себе си и в своите умения. От обед до вторник на обед за вас ще има известна светлина в тунела от грижи и неудобства, но само ако престанете да се сърдите на тези, които ви подкрепят и обичат. Поискайте извинение за грешките си и в любовта. На 16-и сутринта правите една крачка напред, но след това до обед на 17-и рачешки отстъпвате назад и давате някому незаслужено предимство. 15-16-и ще покажат слабите ви места, но и хората, на които може да се опрете. За 17-и следобед планирайте публични изяви. Добре е да участвате в конкурси до края на седмицата. Пред вас ще се отворят възможности да изместите силен конкурент от местата на личната си инициатива. Ако искате проектите ви да успеят на 18-и не правете излишни икономии. 19-и ви среща с неочакван покровител и спонсор.   За 13-и до обед планирайте хубаво похапване, без да се страхувате, че ще напълнеете. Не отказвайте покани, търсете активно срещи с хора, които могат да ви бъдат от полза. До неделя на обед е важно да осъществите разговори с близки, клиенти и работодатели от чужбина. В момента съдбата ви подкрепя в инициативите, които смятате да разширите и обновите. Водете преговори, незавсимо кой в коя точка на земнотго кълбо се намира. В неделя до обед очаквайте отговор на важен за вас въпрос. Следобед ограничете контактите и внимавайте какво си пожелавате. До понеделник на обед се сбъдват благите пожелания, а негативните се връщат като бумеранг и ви влошават положението. На 16-и до обед пътят пред вас е чист, даже може да подновите контакт и връзка, които прибързано сте прекратили след безсмислен конфликт. Време е за взаимни извинения и отстъпки. От 16-и на обед до 17-и на обед властват тъмни и дезорганизиращи сили. Следете знаците на съдбата, не се опитвайте да отстоявате мнението си на всяка цена. Може би бъркате. Родените около 1 август ще имат тежка състезателна програма на 17-и следобед. 18-и е ден на фундамента, всичко трябва да се прави здраво, за да издържи проверката на времето. Някой ще пречи до постигнете максимума. На 19-и идва подкрепа и постигате повече от предвиденото. Тежък уикенд за решилите тотално да прекратят някои връзки или да заминат за чужбина. На прага сте на раздели, които ще променят не само вашата съдба, но и тази на близките и децата. В такъв момент човек открива истинския смисъл на връзките си с някого и си дава сметка какво губи и какво печели с играта, която води. Не влизайте в спорове. Счупеното в тези дни е лош знак, особено в любовта. Вечерта в неделя напрежението достига връхна фаза, но в понеделник сякаш с магическа пръчка ще се оправи, ще видите светлина в тунела и ще направите правилен избор. Късметът ви идва към обед и до 16-и на обед излизате от всякакви кризи и ограничения. Дистанциите се стопяват, с всеки и за всичко може да се разберете. След това до 17-и на обед трябва да вложите всички сили и старания в битката с нелоялната конкуренция. Не издавайте чувствата си, контролирайте емоциите и се настройте на атака или на активна самозащита. Почти в края на работното време на 17-и идват изгодни за вас предложения и новините, които чакате. На 18-и се заемете с благоустройството на дома и офиса, планирайте някои ремонти и нужното ви разширение. Енергетиката на 19-и помага да се стартират успешно нови проекти и да се получат дългоочаквани инвестиции. Вечерта се приберете с подарък, а за събота планирайте участие в благотворителни и спонсорски инициативи. Прехвърлете част от задълженията си в понеделник за уреждане през уикенда. 13-14-и са дни на възможности да се съчетае приятното с полезното, да се водят преговори на богата трапеза и да се уточняват бъдещите делови ангажименти на приятно и силно място. И като се сбудиете в понеделник знайте, че поне до обед ще срещате провокации по пътя си, ще попадате на колегиална засада или на шефско неудовлетворение. Не коментирайте излишно намеренията си, ако не ви питат, а и да ви питат, не бъдете многословни. Който не може да работи върбално ще трябва да плати и чуждата сметка. На 15-16-и лъсват страховете и комплексите ви, излизат на яве неща, които не искате да афиширате. От обед на 16-и до обед на 17-и губите контрол в ситуацията и оставате някой друг да се разпорежда в работата и в живота ви. Към обед на 17-и сте близо до важен източник на сила. Може да научите тайни, които ще ви дадат предимства. Стойте близо до извора на новините важни за кариерата ви. До вечерта може да получите покана за творческо и делово участие и в следващите два дни да разгърнете целия си потенциал. Предприетото до петък носи късмет и материално благополучие. Уредете заверки на документи и плащания. Ще получите сертификат даващ по-добри възможности за развитие. На 19-и вечерта ще намерите и кой да ви плати сметката. В събота навлизаме в период на поглъщане и усвояване на енергия от космоса. Интуицията ви се разгръща. Ще намерите изход от всяко неприятно положение, а приятните ще удължите и направите още по-приятни. Ако усилено мислите за някого той ще ви се обади. Посветете част от времето си и на разговори с роднини в чужбина. Ще се разберете за съвместни действия и гостувания. До неделя на обед ще прекарате безметежни часове и дори неприятната работа ще ви се стори приемлива. От обед в неделя до обед в понеделник може да се очакват провокации, нервност в отношенията и опити за вербално въздействие. Може да убедите някой да ви съдейства против волята си, но и спрямо вас ще има такива опити. Каквото си пожелаете ще се сбъдне. Не лъжете, лъжите стават реалност. Вглеждайте се внимателно в околните и ще откриете комплексите им. Това ще ви помогне да реализирате плановете си до вторник на обед. До обед на 17-и властват тъмни и задкулисни сили. Трудно ще разберете намеренията на хора, които действат в сянка. Каквото отложите за края на работното време на 17-и ще ви помогне да излезете с чест от всяка ситуация. 18-и ще покаже истинските ви врагове. Ограничете контактите. Свършете работата, за която ви моли близък. Периодът 17-19-и не е благоприятен за операции на вени. На 19-и късметът ви идва в късния следобед. Този уикенд ви изпълва с неудовлетворение, особено ако не успете да реализирате една своя идея и мечта. В такъв момент сте склонни да обърнете граб на досегашния си начин на живот и на хората, с които сте били близки. Случващото се в момента работи за каузата на невъзвръщенците, на тези, които вече стягат багажа за чужбина с еднопосочен билет в ръка. В неделя сутрин мислите ви се реят надалече, но след това проблемите ще ви свалят на земята и ще ви накарат да видите реалностите. Внимавайте какво си пожелавате, за да не го получите и после да се чудите как да го откажете. В понеделник ще е трудно на хората с комплекси. Усещането е, че си неподготвен за изпит или за предстоящите разисквания на работното място. Бъдете сигурни, че ще се справите и ще привлечете погледите на тези, от които зависите. Чакайте изгодно предложение и печалба в края на работното време. 16-и има своята светла и тъмна половина. Важното свършете до обед. На 17-и контролирайте емоциите и не си позволявайте необмислени реакции. Очертават се провокации на различни места, които може да засегнат доста хора. 18-и носи битка за територии на влияние. Съветът на деня е да се гради, а не да се руши каквото и да било. 19-и е ден за постигане на далечни цели. За вечерта планирайте среща с потенциални спонсори. Предстои ви важен избор, който трябва да направите след общо семейно обсъждане. Не поемайте едностранна грижа и отговорност, защото сами ще се нуждаете от грижи и внимание. Доставете си повече радост, пътувайте през уикенда, премисляйте и напасвайте действията си на изискванията на момента. Не е време за недоволство, а за разумна и обективна оценка на реалностите. В понеделник ще е трудно за родените в първата декада, които трябва да лавират между свои и чужди желания и амбиции. Луната е в съвпад със Сатурн във вашия знак, а този аспект ни кара да се подценяваме, сами да не си вярваме и гоним интереса. На 16-и ще се случват събития, които ще ви вкарат в релсите на предстоящите отговорности и нужди, ще ви направят актуални и желани партньори и ще извадят вашата кандидатура на престижни участия и конкурси. Повярвайте в себе си, пожелайте си нещо още в понеделник сутринта и до два дни може да го имате. Излизате от дупката и на 17-и вече опитвате различни варианти. Най-изгодният ще реализирате в края на работното време. 18-и е ден на фундамента. Всичко трябва да се прави здраво, да не се пести от материали, да не се нарушават планове и разчети. На 19-и подпишете нов договор и търсете допълнителна работа. Вечерта намирате това, което търсите отдавна. Появява се спонсор. Чедесен уикенд за пътувания. Очертават се предложения за работа в чужбина или в чуждестранна фирма. Трудно претегляте плюсовете и минусите, а в неделя и доста хора ще се намесват в избора ви. Всичко, което споделите може да подейства негативно на близките. Ще ви бъде оказван натиск да се отказвате от намеренията си. 15-и е денят на комплексарите, на тези, които крият страховете си зад агресивност и войнствени изказвания или се спотайват и тайно се опитват да провалят плановете на конкуренцията. 16-и ден с огромна зареждаща енергия в сутрешните часове и с желание да се използва чуждия потенциал, знания и възможности следобед. Ако до обед не успеете да сключите договор, отложете за следващите дни. Ще получите повече отколкото се надявате. Родените в първата декада ще действат от позиция на силата на 17-и, когато Марс и Луна ще подклаждат чувствата и емоциите им. Ще е трудно да скриете отношението и чувствата си към някого и дано се разберете по спорните въпроси. 18-и е един от най-силните ви дни за месеца. Започнете нещо ново, заложете стабилни основи на всичко, което ще развивате в бъдеще. Направете делово предложение, излезте с мнение и привлечете съюзници на работното място. На 19-и идват пари, появяват се спонсори, проблемите ви се решават. Очертава се тежък уикенд, с проблеми и неочаквани обрати, които ще ви вадят от равновесие и карат да късате окови и да взимате неадекватни решения. Доверете се на интуицията, не си тръгвайте прибързано от местата, където нещо не върви или се чувствате аутсайдери. Добре е да предприемете пътуване, което да ви отдалечи от проблемите. Когато не си в системата не ти действат и законите на системата. В неделната вечер или сутринта в понеделник си пожелайте нещо и то ще се сбъдне. 15-и започва с опити да се вземе надмощие над по-слабите, но вие като риба ще се изплъзнете от тези познати колегиални хватки и следобед ще реализирате намеренията си. Не се подценявайте, опасно е да се окажем подвластни на комплексите си. 16-и дава възможност да се рестартира стар проект. До обед водете преговори и подновете отношения с важни за работата и живота ви хора. Простете си взаимно издънките в миналото. На 17-и контролирайте емоциите, следете знаците на съдбата и не се опитвайте на никого нищо да доказвате. В края на работното време ще получите изгодно предложение и в следващите два дни ще вдигнете нивото с нова работа и перспективен договор. В петък ще направите скок в творчеството и в любовта. Явете се на конкурси. Действайте активно, търсете спонсори, реализрайте всяка идея. Чака ви чудесен уикенд, планирайте нещо желано и мечтано.", "date": "2018.10.13", "title": "Седмичен хороскоп за 13-19 октомври"}
{"url": "https://www.monitor.bg:443/bg/a/view/smetishte-do-asenovgrad-shokira-turisti-146827", "text": "Огромно сметище на изхода на Асеновград в посока село Тополово шокира преминаващите, сигнализира читател на Агенция \"Монитор\". Боклуците се намират току до пътя, защото явно това място е било най-удобно за вандалите да спират с автомобилите си и да изхвърлят сметта по най-бързия начин. Екип на Агенция \"Монитор\" провери сигнала и установи, че действително край шосето за село Тополово е израснало нерегламентирано сметище. Изхвърляни са предимно строителни отпадъци – стари керемиди и тухли, найлони, празни кутии от боя, както и доста дюшеци. Последните са от старите, които соц.предприятията произвеждаха преди повече от 20-30 години. Наред с тях има и достатъчно документи, от които може да се проследи произхода на ремонтирания обект. Край строителните отпадъци има и солидно количество празни и мръсни опаковки от храна, както и пвц бутилки от безалкохолни. Черните найлонови чували отдавна са разкъсани от бездомни кучета и котки в опит да намерят нещо за ядене. Така боклуците са солидно разпилени и то на доста обширна площ край пътя. „Очакваме компетентните органи и институции – дали е община Асеновград, или е АПИ, да се сезират и виновниците за това нерегламентирано сметище да бъдат установени и глобени. Личи си, че боклуците са изхвърляни от един по-голям строителен обект, но това може да се провери лесно по разхвърляните край пътя дипляни”, предположи читателят на Агенция \"Монитор\".    ", "date": "2018.10.13", "title": "Сметище до Асеновград шокира туристи"}
{"url": "https://www.monitor.bg:443/bg/a/view/monserat-kabaje-poslednata-ispanska-diva-146687", "text": "Когато най-добрият глас в света Фреди Меркюри, каже че си най-добрият глас в света, значи не си нищо по-малко от Монсерат Кабайе. А щом си на върха на света, тленността на тялото няма значение, защото гласът остава като отпечатък от обувката, която те е изритала отзад във вечерта, когато си влязъл в операта, за да разпуснеш. С постановките, в които блести звездата на Монсерат можеше да направиш много неща – да се замислиш, вдъхновиш, разгневиш, страдаш и влюбиш, но не и да си почиваш с празна от мисли глава. Това удоволствие вече е отнето на ценителите, защото Кралицата на белкантото напусна този свят преди седмица на 85-годишна възраст и беше погребана с публична церемония, по време на която пред таланта й се поклониха кралица София, премиерът Педро Санчес, колегите й Хосе Карерас и Пласидо Доминго, певецът Албано, стотици приятели и почитатели. Монсерат беше една от последните представителки на поколението диви, диктуващи правилата в операта, преди тази роля да бъде иззета от диригентите и режисьорите. Тя подчиняваше огромни екипи и стотици зрители не само с финия си и прецизен като лазер глас, но и с още по-силно оръжие – изражението на лицето, което остана нейна запазена марка и белег на най-известните й роли. Като че ли мисията й на земята беше да носи удоволствие на останалите, докато в личния си живот прескача злополуки, болести и драматични моменти. Монсерат е родена на 12 април 1933 г. в семейството на промишления химик Карлос Кабайе и Ана Фолк, а родителите й я кръщават на близката до Барселона планина. на гражданската война. Талантът й я преследва от малка и семейството й му се подчиняват, като намират пари и я записват да учи пеене в Консерваторията в родния й град. Звездата й не избухва изведнъж като супернова, а тя извървява бавно всяка стъпка към върха. Прави дебюта си в Базел, когато е на 23 години, с ролята на Мими в \"La Bohème\" на Пучини, а през свободното време работи като сервитьорка. Скоро след това се мести в Бремен и започва да разширява репертоара си. Взима смели роли и публиката оценява това. 11 години след като стъпва за пръв път на сцена, и само година след като се омъжва за тенора Бернабе Марти, когото среща в „Мадам Бътърфлай“ и дарява с две деца – син и дъщеря, Кабайе се озовава в Ню Йорк и като всяко велико дело случайността се оказва най-верния й помощник. Нейната колежка – сопраното Мерилин Хорн се разболява и Монсерат трябва да я замести светкавично в „Лукреция Борджия“ на Доницети. Прави го без нито една репетиция и възпламенява препълнената зала. крещят ентусиазираните музикални критици още на следващия ден. Десетилетия по-късно самата Кабайе си спомня за този момент и изненадващо казва: „Белкантото винаги ми е звучало като кукуригане на петел. Наистина предпочитам Моцарт. И тогава диригентът ми каза простичко да го изпея като Моцарт, и то се получи.“ Въпреки личните й пристрастия именно към Моцарт и Щраус, ценители и критици винаги са й ставала на крака за изпълненията на Росини, Белини и Дониците като доказателство, че артистът е роб на собствената си публика. Постепенно Монсерат обикаля най-големите сцени като Метрополитън Опера в Ню Йорк, и театрите в Берлин, Мюнхен, Хамбург, Виена, Лондон, Париж, Милано и Буенос Айрес и утвърждава името си в оперните среди. На погребението й Хосе Карерас каза: „За мен Монсерат е най-голямото сопрано на ХХ век. Единственият човек, който можеше да се доближи до нея, беше Мария Калас“. Сравнението е неизбежно и преследва по-младата Кабайе цял живот. Двете едновременно се съревновават и си сътрудничат, като Монсерат често иска съвети от легендарното сопрано. А Калас, от пиедестала си, прави един от най-големите комплименти за наследницата си като казва, че Всичко това остава заключено между стените на оперните зали и подбраната публика до 1987 г., когато прави малка крачка за себе си и голяма за музикалната история. Заедно с Фреди Меркюри записват албума „Барселона“ и тя влиза във всяко едно радио, всеки един телевизор и класация на Стария континент. А през 1992 г. дуетът им „Барселона“ става химн на Олимпийските игри в каталунската столица. За нещастие, Фреди умира 7 месеца преди церемонията и не успява да изпълни песента на откриването. До Монсерат застава Хосе Карерас и заедно пеят „Amigos para siempre“ („Приятели за винаги“). „Barcelona“ е в устата на невръстни и старци, а името на Монсерат става известно на целия свят, без значение дали се вълнува от опера или не. Това е големият й пробив – 31 години след първото й изпълнение като Мими в \"La Bohème\" идва неподражаемия Фреди Меркюри, който я обявява за „най-добрия глас в света“, а когато прожекторите загаснат Всъщност в началото Кабайе съвсем не била съгласна на подобно взаимодействие със скандална рок звезда от Острова. Но Фреди бил голям неин фен и не се отказал докато не я убеди да запеят заедно. Първо я причакал в лобито на хотел „Риц“ в Барселона и без предупреждение седнал на пианото и запял „Exercises in Free Love“, като в пасажите, където си представял, че пее Монсерат, изпълнявал текста на фалцет. След това, чрез представителите на оперната прима, не спрял да я залива със съобщения и молби, докато тя не признала: “Когато седна на пианото и започна да импровизира осъзнах, че пред мен стои истински музикант”. Така се стигнало до втора лична среща, този път в дома на Меркюри в Лондон и бързо влизане в звукозаписното студио. Следва година и половина, в която двамата се опитват да наместят записните сесии в твърде натоварените си графици, а Фреди вече знае диагнозата си. и да изпяваш с него последното му „Сбогом“, казва след години оперната прима. Кабайе вече е вкусила синкретизма между популярна музика и опера и не може да се задоволи с един опит. Затова през 1997 г обединява мощния си глас с метъл титана Брус Дикинсън от Iron Maiden за кавър на „Bohemian Rapshody“ на Queen – дълбок поклон към приятеля й Фреди Меркюри. Пее още с Джони Холидей, Джони Логън, Вангелс и Хелмут Лоти и събира тези колаборации в албума \"Friends for Life\". Като допълнение към музикалните й залитания е и страстта и към традиционната каталанска музика. Заедно с дъщеря си Монсерат Марти изнасят десетки концерти и поднасят поредната изненада за публиката, невярваща в музикалния диапазон от интереси на примата. В последните години от живота си не се отказва от сцената, но е застигната от множество проблеми със здравето и властите. През 2012 г., по време на турне в Русия, прави инфаркт и бързо е транспортирана до болница „Сент Пау“ в Барселона. През 2015 г. е осъдена на 6 месеца за укриване на данъци. През септември тази година, в същата болница в Барселона, е приета заради проблеми с жлъчката. Въпреки това не е обявена причина за смъртта й преди седмица.", "date": "2018.10.13", "title": "Монсерат Кабайе - последната испанска дива"}
{"url": "https://www.monitor.bg:443/bg/a/view/pochina-11-godishnata-sara-blysnata-ot-pijan-shofior-v-s-tyrnak-146825", "text": "Почина 11-годишната Сара, която бе блъсната от пиян шофьор във врачанското село Търнак, съобщи чичото на детето Славчо Борисов. Водачът беше освободен от полицията по-малко от 24 часа след инцидента, което предизвика протести, съобщи Нова телевизия. Детето опитало да пресече улицата, когато върху него връхлетял автомобилът. Момичето изпадна в кома, а лекарите се бореха за живота му. 59-годишният шофьор е бил с 1.48 промила алкохол в кръвта. Въпреки молбата, която бащата на Сара изказа в ефир и помоли шофьорът, предизвикал инцидента, да се погрижи по някакъв начин за пострадалото дете, той до момента не се е обадил, твърдят близки на момичето. Утре те ще заминат за Плевен, за да поискат тленните останки на Сара.", "date": "2018.10.13", "title": "Почина 11-годишната Сара, блъсната от пиян шофьор в с.Търнак"}
