{"url": "http://www.monitor.bg/a/view/26787-%D0%9A%D1%8A%D1%81%D0%BC%D0%B5%D1%82%D0%BB%D0%B8%D1%8F%D1%82%D0%B0-%D0%BE%D1%82-%D0%A0%D1%83%D1%81%D0%B5-%D1%81%D0%BF%D0%B5%D1%87%D0%B5%D0%BB%D0%B8%D0%BB-44-%D0%BC%D0%B8%D0%BB%D0%B8%D0%BE%D0%BD%D0%B0-%D1%81-%D1%84%D0%B8%D1%88-%D0%B7%D0%B0-675-%D0%BB%D0%B5%D0%B2%D0%B0/", "text": "Местните тръпнат в очакване да научат кой е щастливецът\n                    Русе най-сетне върна позабравената си слава на град на тото милионерите. В четвъртък щастливец, попълнил фиш тук, спечели джакпота от Спортния тотализатор в играта „6 от 49“ и ще прибере 4 458 172 лева. Така той ще стане 94-тият тото милионер на България с фиш от 6,75 лева по системата за съкратен запис №1.В града край Дунава тръпнат в очакване да научат кой е късметлията, уцелил „златните“ числа. Повече от нетърпелива е и служителката Веска Димитрова, при която щастливецът е пуснал своя фиш. От миналото лято тя работи в един от най-посещаваните тото пунктове в Русе – този до спирката при Професионалната гимназия по механотехника, съвсем близо до Паметника на Альоша. Жената е била цял ден на работа в четвъртък, когато е пуснат фишът.„Макар че беше вчера, нямам спомен от хората, които са влизали тук. Познавам постоянните си клиенти, но тъй като пунктът е до спирка, често идват и други гражданиот моментните игри, докато чакат автобуса си. Идват и от болницата, която е съвсем наблизо, влизат и румънци понякога“, обясни пред „Монитор“ Веска. Самата тя е имала печалба от тотализатора, макар и не толкова голяма, и знае каква радост и объркване изпитва човек в такъв момент. Все пак се надява късметлията да излезе бързо от това състояние и да потърси парите си.„Възможно е още и да не подозира, че е станал милионер, както често се е случвало. Някои клиенти проверяват фиша си дни след тегленето или се сещат да направят това, щом чуят, че в града им е паднал джакпотът. Ще стане ясно, 45 дни е срокът, в който късметлиите трябва да потърсят печалбата си“, допълва служителката, която работи от 38 години в Спортния тотализатор.Това е вторият джакпот, който пада в неин тото пункт. Първия път е бил спечелен от гражданин, който пуснал фиш в пункта в блок „Клокотница“ преди около 20 години. Тя не познава спечелилия, тъй като тогава тотализаторът не давал публичност заради сигурността на късметлиите.Директорът на регионалната дирекция на Българския спортен тотализатор в Русе Вася Ботева също е не по-малко щастлива.„Това трябваше да стане, все пак на Русе казваха Град на тото милионерите. Разбира се, че е голяма радост. Съветвам хората да играят, да вярват в късмета си, в неделя джакпотът стартира с нови 2 млн. лева“, каза пред „Монитор“ шефката на русенското тото часове след като стана ясно за уцелената шестица.От Русе са първите тото милионери в България, коитоТодор Бонев се превърна едва ли не в национален герой, след като спечели през 1991 г. един милион. Инвестира парите в козметична фирма, но бизнесът му не потръгна и загуби парите. Преди няколко години мъжът си отиде от този свят, а в последните години преживяваше с инвалидна пенсия.Следващият тото милионер от Русе е Иван Добрев. С късметлийските пари той купи стогодишна постройка край Дунава и я превърна в хотел. В по-късни години успя да развие бизнеса си.\n\n\n                    ", "date": "2018.02.23", "title": "Късметлията от Русе спечелил 4,4 милиона с фиш за 6,75 лева"}
{"url": "http://www.monitor.bg/a/view/13394-%D0%9F%D0%BE%D1%87%D0%B8%D0%BD%D0%B0-%D0%BC%D0%BE%D0%BC%D1%87%D0%B5%D1%82%D0%BE-%D0%BF%D0%B0%D0%B4%D0%BD%D0%B0%D0%BB%D0%BE-%D0%BE%D1%82-%D1%82%D1%80%D0%B5%D1%82%D0%B8%D1%8F-%D0%B5%D1%82%D0%B0%D0%B6-%D0%B2-%D0%A0%D0%BE%D0%BC%D0%B0%D0%BD/", "text": "\n                    17-годишният младеж, който падна от третия етаж на защитено жилище за деца с увреждания в град Роман, e починал, съобщиха от Регионалната дирекция за социално подпомагане във Враца.Смъртта е настъпила днес в 13:10 часа. Инцидентът стана на 20 февруари сутринта, а оттогава момчето бе в кома. То беше оперирано по спешност в неврохирургията на плевенската университетска болница.Случаят се разследва, за да се установи дали 17-годишният Асен Маринов е паднал по невнимание, или е скочил през прозореца, както и дали някой не го е подтикнал. От Агенцията за закрила на детето проверяват социалната институция.Според персонала на дома става дума за нещастен инцидент. \n\n\n                    ", "date": "2018.02.23", "title": "Почина момчето, паднало от третия етаж в Роман "}
{"url": "http://www.monitor.bg/a/view/37495-%D0%A1%D0%BE%D1%84%D0%B8%D1%8F-%D0%B8-%D0%91%D1%83%D0%B4%D0%B0%D0%BF%D0%B5%D1%89%D0%B0-%D0%B3%D0%BE%D1%82%D0%B2%D1%8F%D1%82-%D0%BC%D0%B5%D0%BC%D0%BE%D1%80%D0%B0%D0%BD%D0%B4%D1%83%D0%BC-%D0%B7%D0%B0-%D1%81%D1%8A%D1%82%D1%80%D1%83%D0%B4%D0%BD%D0%B8%D1%87%D0%B5%D1%81%D1%82%D0%B2%D0%BE/", "text": "\n                    София и Будапеща подготвят подписването на меморандум за сътрудничество и приятелство. Това стана ясно по време на среща на кмета на София Йорданка Фандъкова, посланика на Унгария в България Текла Харангозо и Симеон Варга - представител на българската общност в парламента на Унгария, съобщиха от Столичната община. Подписването на документа е договорено по време на среща на Фандъкова с кмета на Будапеща Ищван Тарлош, състояла се в унгарската столица в рамките на Деня за приятелство между двете държави. С подписването на меморандума се цели укрепване на вече съществуващи връзки, разширяване на икономическите връзки, разширяване на връзките в областта на културата, образованието. Също така двете държави ще обменят опит по проекти в областта на транспорта и инфраструктурата, развитие на туризма .Варга е посочил, че общността в Унгария е благодарна за отпуснатите от правителството средства за ремонт на българския културен дом в Будапеща, както и за сътрудничеството със Столичната община при реализирането на дните на българо-унгарското приятелство в Будапеща и София.По инициатива на българската общност и със съдействието на „Московска“ 33 в храм-паметника „Света София“ бе поставена паметна плоча на Свети Иван Рилски. През есента българското училище в Будапеща навършва 100 години и Фандъкова е поканена да присъства на отбелязването на годишнината.\n                    ", "date": "2018.02.23", "title": "София и Будапеща готвят меморандум за сътрудничество "}
{"url": "http://www.monitor.bg/a/view/25353-%D0%9F%D1%80%D0%BE%D0%B4%D0%B0%D0%B2%D0%B0%D1%87%D0%B8-%D0%B8-%D1%81%D1%87%D0%B5%D1%82%D0%BE%D0%B2%D0%BE%D0%B4%D0%B8%D1%82%D0%B5%D0%BB%D0%B8-%D0%BD%D0%B0%D0%B9%D1%82%D1%8A%D1%80%D1%81%D0%B5%D0%BD%D0%B8%D1%82%D0%B5-%D0%BA%D0%B0%D0%B4%D1%80%D0%B8/", "text": "Всеки втори шеф издирва грамотни служители, които могат да работят в екип \n                    Продавачи, счетоводители и техници ще са най-търсените кадри в следващите 6 месеца. Това показват междинните резултати от изследването за потребностите на трудовия пазар на Агенцията по заетостта (АЗ). 3750 работодатели са участвали в анкетата, като най-много са фирмите в Кюстендил, Пловдив и Благоевград.В следващите 6 месеца шефовете ще търсят още монтьори, заварчици, строители, готвачи и сервитьори. „Това са\n\n \n\nпрофесии, които традиционно се търсят на пазара на труда.\n\n \n\nПричината е, че в тези сфери има най-голям ръст на новопоявилите се фирми, което води до увеличаването на нуждата от нови служители“, обясниха от АЗ. Проучването показва, че според 55% от началниците най-важното умение, което трябва да притежават служителите им е добро владеене на български език. За 45 на сто от работодателите подчинените им трябва да са отговорни и да работят добре в екип. На чуждоезикови познания и добри компютърни умения държат 1/5 от шефовете. Както „Монитор“ писа, проучванията за нужните на работодателите по региони ще се прави два пъти годишно чрез анкети до фирмите. Освен това, чрез анкетата се проверява какви „екстри“ като\n\n \n\nслужебен транспорт, наставник и професионално обучение\n\nбиха предоставили шефовете на служителите си. „Резултатите ще послужат за правилното насочване на усилия и ресурси към мерки за подобряване на връзката между обучението и потребностите на бизнеса“, обясниха от Агенцията по заетостта. Това означава, че ако работодателите в Пловдив имат нужда от заварчици, бюрото по труда ще обучава приоритетно хора за тази професия. Според експерти от АЗ реалното планиране на схемите за заетост по региони може да започне напролет. Обученията според изискванията на работодателите ще се финансират както от оперативната програма „Развитие на човешките ресурси“, така и по Национален план за действие по заетостта. И тази година държавата е заделила 73 млн. лв., с които да осигури препитание на над 23 000 безработни. Около 11 200 души се преминават през различни обучения, в които ще придобият или развият умения, с които да намерят реализация на трудовия пазар.\n                    ", "date": "2018.02.23", "title": "Продавачи и счетоводители  най-търсените кадри "}
{"url": "http://www.monitor.bg/a/view/59155-%D0%A1%D0%A3-%D1%81%D0%BC%D1%8A%D0%BA%D0%B2%D0%B0-%D1%82%D0%B0%D0%BA%D1%81%D0%B0%D1%82%D0%B0-%D0%BF%D0%BE-%D1%84%D0%B8%D0%B7%D0%B8%D0%BA%D0%B0-%D0%B4%D0%BE-200-%D0%BB%D0%B2/", "text": "\n                    Факултетът по физика е предложил намаляване на студентските такси до 200 лв. В момента следването по физически науки струва 750 лв. годишно, което означава, че намалението е 550 лв. Таксата по специалност „Методика на обучението по....“ пък е 400 лв. и ще се смъкне двойно, ако предложението бъде прието. То ще бъде обсъдено в сряда на Академичния съвет.Причината за намалението е, че Министерският съвет включи „Физика“ в списъка на приоритетните професионални направления, в които в България съществува остър недостиг от квалифицирани специалисти. В тази връзка правителството повиши субсидията за това направление и увеличи размера на стипендиите.Във Физическия факултет през 2017 г. са приети 102 студенти за обучение в степен „бакалавър“. В звеното следват студенти в близо 40 магистърски програми, част от които се дублират. По тази причина той предлага закриването на 13 магистърски програми. Остават действащи 21 магистърски програми, което е напълно достатъчно за един факултет. Това предложение е в изпълнение на мандатната програма на ректорското ръководство за намаляване на броя на магистърските програми в Софийския университет, които се дублират. Според Националната рейтингова система и всички световни класации Физическият факултет предлага изключително високо ниво на обучение и научноизследователска работа.\n                    ", "date": "2018.02.23", "title": " СУ смъква таксата по физика до 200 лв. "}
{"url": "http://www.monitor.bg/a/view/34532-%D0%9F%D1%80%D0%BE%D0%B2%D0%B5%D1%80%D1%8F%D0%B2%D0%B0%D1%82-%D1%81%D0%BF%D0%B5%D1%88%D0%BD%D0%BE-%D0%BA%D0%B0%D0%BA-%D0%9D%D0%97%D0%9E%D0%9A-%D0%B5-%D1%85%D0%B0%D1%80%D1%87%D0%B8%D0%BB%D0%B0-%D0%BF%D0%B0%D1%80%D0%B8%D1%82%D0%B5/", "text": " Служителите й на работа през уикенда, подготвят анализ за Надзорния съвет\n                    Спешна финансова проверка започва в Националната здравноосигурителна каса. Целта е да се установи как са харчени парите и защо има разминаване в докладваните цифри от нейния управител Камен Плочев пред здравната комисия в парламента и самия доклад, който той е представил пред Финансовото министерство. Това заяви заместник -министърът на здравеопазването Жени Начева след извънредно заседание на Надзорния съвет на касата.Числата, които НЗОК изнесе за задълженията към чужди болници, в които са лекувани български граждани, не са верни, подчерта Начева.Към 31 януари 2018 г. задълженията по исковете на другите държави са на стойност 271 млн. лв. Средствата в Закона за бюджета на НЗОК за 2018 г. за здравноосигурителни плащания за медицинска помощ по реда на правилата за координация на системите за социална сигурност са в размер на 73 млн. лв., са отчели подопечните на Плочев финансисти пред надзорниците.Анализ и план за справяне със ситуацията за неизплатените задължения към чуждестранни клиники трябва да изработи до понеделник отделът, който се занимава с лечението на българи зад граница, финансовия и бюджетния отдел. Това пък съобщи за „Монитор“ Оля Василева – представител в Надзорния съвет от квотата на работодателите. За целта техните служители ще работят и през уикенда, поясни тя. Недопустимо е да се спекулира с цифри и да се изнася тенденциозна информация. Няма да допуснем да останат недоразуменпия в обществото и у хората да има страх, че няма да има пари за здравноосигурителни плащания, подчерта Василева.Няма жалби на граждани заради отказани лечения в чужбина, каза още зам.-министър Жени Начева.В сряда управителят на касата Плочев заяви в парламента, че имало такива жалби.По думите на Начева има над 600 лица, които са подали документи за възстановяване на плащанията след лечение в чужбина по спешност.Това, че има милиони левове задължения не значи, че има проблем или че проблемът не е контролируем. В рамките на тези 73 млн. лв. средства по бюджета на касата за 2018 г. може да се реализират европейските плащания към други държави от Европейския съюз без да има напрежение в съответните осигурителни фондове. Те са осигурени със съответните споразумения за разсрочване на плащанията, които НЗОК е подписала със съответните държави, увери заместник-министърът.Не трябва да се прави актуализация на бюджета на НЗОК за 2018 г., заяви междувременно и финансовият министър Владислав Горанов по повод писмото на Плочев до парламента, в което той иска увеличаване на парите за касата. Имаме 407 млн. лв. повече тази година. Защо да правим актуализация на бюджет, който е приет преди два месеца и при положение, че не сме решили как да разпределим допълнителния ресурс, каза още Горанов. По отношение на заплахите, за които Плочев твърди, че са му отправяни, финансовият министър призова да се каже кой кого с какво е заплашвал.Междувременно стана ясно, че управителят на НЗОК проф. Камен Плочев е приет в болница с кардиопроблем. По непотвърдена информация той бил настанен в Военномедицинска академия, където работеше дълги години преди да оглави касата. От там обаче заявиха, че няма данни за хоспитализирано лице с тези имена.\n\n\n                    ", "date": "2018.02.23", "title": "Спешно проверяват харчовете на НЗОК, шефът - в болница (ОБЗОР)"}
{"url": "http://www.monitor.bg/a/view/24518-%D0%9F%D1%80%D0%B0%D0%B2%D1%8F%D1%82-%D0%BD%D0%B0-%D0%90%D1%8F%D0%B7%D0%BC%D0%BE%D1%82%D0%BE-%D1%86%D0%B5%D0%BD%D1%82%D1%8A%D1%80-%D0%B7%D0%B0-%D0%BF%D1%80%D0%B0%D0%B2%D0%BE%D1%81%D0%BB%D0%B0%D0%B2%D0%BD%D0%BE-%D0%BD%D0%B0%D1%81%D0%BB%D0%B5%D0%B4%D1%81%D1%82%D0%B2%D0%BE/", "text": "\n                    Център за православното историческо наследство ще бъде създаден на мястото на някогашния балкантуристки ресторант в старозагорския парк Аязмото, реши след дълга дискусия епархийският съвет при старозагорската митрополия. В  обсъждането са взели участие преподаватели от Софийския университет „Св. Климент Охридски“, Тракийския университет, университета по библиотекознание и информационни технологии и експерти от старозагорския исторически музей  и звеното на ДА „Архиви“, които са дали своите препоръки как да се използва за в бъдеще дареният на митрополията от община Стара Загора имот. Сградата, която ще бъде на два етажа ще има експозиция, проследяваща развитието на християнството в региона от ІІ в до наши дни и природонаучна сбирка, уточни арх. Петър Влахов, който ще трябва през следващите два месеца да изработи идейния проект. Пространството около центъра  бъде оформено като двор на възрожденска старозагорска къща, няма да има ограда и няма да се допускат моторни превозни средства.Решението на старозагорските старейшини да подарят руините на ресторанта насред култовия парк на митрополията предизвика разнопосочни коментари. Под претекст че богохулства по време на дебата бе отнета думата на Милка Колдамова, която настояваше за повече яснота относно бъдещето на обекта и начина, по който ще става финансирането.В крайна сметка  владиката Киприан  отложи приемането на дарението, отпадна и идеята там да има музей на предшествениците му: митрополитите Методи Кусев, Павел, Климент, Панкратий  и Галактион.\n                    ", "date": "2018.02.23", "title": " Правят на Аязмото център за православно наследство "}
{"url": "http://www.monitor.bg/a/view/55110-%D0%97%D0%B0%D0%BA%D0%BE%D0%BD-%D1%81%D0%BF%D0%B8%D1%80%D0%B0-%D0%B1%D0%B8%D0%B7%D0%BD%D0%B5%D1%81%D0%B0-%D1%81-%D0%B0%D0%B2%D1%82%D0%BE%D1%87%D0%B0%D1%81%D1%82%D0%B8-%D0%BF%D0%BE%D0%B4-%D0%BC%D0%B0%D1%81%D0%B0%D1%82%D0%B0/", "text": "Предлагат да се използват само едрогабаритни чаркове\n                    Пресичане на схемите с продажба на части втора употреба от крадени автомобили. Това е част от промените, които в момента се обсъждат в работната група от Министерството на транспорта и Министерството на вътрешните работи, която разделя на три части сегашния обемист Закон за движение по пътищата.След вкарването на автосервизите и моргите за коли в специални регистри ще се знае произходът на всяка една част. Предвижда се в автосервизите да бъдат слагани само едрогабаритни чаркове с ясен произход. След промените ще бъдат монтирани основно калници, капаци, врати и др. подобни чаркове. Голяма част от чарковете са маркирани от автопроизводителите, така при проверка могат да бъдат проследени къде са разкомплектовани, кой е извършил продажбата и т.н. „Така ще бъдат пресечени схемите с кражби на автомобили, които се разглобяват и продават на части”, твърди народният представител от ГЕРБ Иван Вълков.Всички ще имат свое електронно досие, в което ще бъде вписано какви части им се монтират. Една от промените е да бъде прекратена практиката да бъдат слагани части, които при лошо състояние са опасни за сигурността. Такива части са тези от различни агрегати, скоростната кутия и двигателите.Управляващите искат регистрационен режим за автосервизите, а не лицензионен, които е много по-тежък. „Със създаването на публичен регистър на автосервизите ще е ясно кой какъв ремонт е направил, кога и с какви части. Разбира се, всеки ще има правото да дава или да не дава гаранция за извършените услуги. Също така е важен произходът на частите, които се монтират. Така ще може да се търси и по-лесно отговорност. Сигурен съм, че това ще бъде от полза и на собствениците и работещите в автосервизите, които също страдат от недобросъвестни техни колеги и нелоялни практики”, коментира транспортният министър Ивайло Московски. „Важно е да се регламентира техническото обезпечаване на превозните средства, ремонтните дейности и технически прегледи. Това е една от предпоставките да имаме безопасност по пътищата”, коментира депутатът от ГЕРБ Иван Вълков. По думите му в момента може да се извършва сервизна дейност във всеки един гараж само защото се извършва търговска дейност, без да е регламентирана. „Никой не дава гаранция за ремонтите, за вложените резервни части и никой не носи отговорност”, смята народният представител.Борбата със сивия сектор също е сред търсените ефекти от новия законопроект. Издаването на гаранция ще трябва да върви заедно с касов бон за извършената работа. Голяма част от сервизите нанасят вреда на околната среда, защото не спазват регламентираните законови уредби за събирането на отпадъчните масла, гуми, филтри и акумулатори.Законът за движение по пътищата е един от нормативните актове, които са променяни най-често от законотворците в парламента. След 80-те години в него са събрани много допълнения и той станал много обемист. Идеята му за разделяне датира от преди три години. По темата с регламентирането на автосервизната дейност тогавашният депутат и сегашен министър Ивайло Московски работи заедно с народния представител от ПП ГЕРБ Иван Вълков още през 2014 г. „Тогава въпросът беше обсъден с представители на бранша в градовете София, Пловдив, Варна, Бургас и Русе и получи подкрепа. След което в Народното събрание внесохме законопроект за регламентиране на работата на автосервизите. Текстовете бяха приети на първо четене в комисията по транспорт, информационни технологии и съобщения от всички парламентарни групи, но в пленарна зала депутатите от БСП не подкрепиха промените, коментира за „Монитор” Ивайло Московски. Идеята за разделяне на закона дойде през следващия мандат, когато се възобнови работата по законопроекта. Тогава беше взето решение, за да бъдат изчистени всички пропуски и недоразумения в Закона за движение по пътищата, той да се раздели на три закона. Единият да регламентира правилата за движение, другият да бъде за изискванията към превозните средства и автосервизите и третият да е свързан с водачите на моторни превозни средства, в който ще бъде уредено провеждането на обучението и изпитите. „Това е изключително сложен процес, но е необходимо да се направи. Така ще постигнем изсветляване на сектора и подобряване на пътната безопасност”, смята Московски. Предложенията на работната група ще бъдат обединени и качени за обществено обсъждане в срок от един месец, след което с предложенията на браншовите организации, НПО и граждани ще бъдат изготвени проекти за всеки един от законите, които трябва да бъдат съгласувани от всички заинтересовани министерствата. МВР е намерило само 9 от 165 откраднати коли, които са изчезнали през януари в страната. Това сочат последните данни на вътрешното министерство, според които успехът при разкриването на тези престъпления е малко над 5 процента. „Краде се всичко, за което има пазар. Луксозни коли се крадат за откуп. Средният клас автомобили се задигат, за да се разфасоват, а най-евтините направо се продават за скрап. Забелязва се, че много крадци идват на територията на столицата, за да отмъкват коли, които след това препродават. Работим и с други дирекции на полицията и така ги залавяме. Ние правим операции от много време и те дават резултат. Голямо влияние има именно добрата комуникация със съседните дирекции. Това оказа силно влияние и на оперативната обстановка“, обясниха от столичната полиция за „Монитор“. Според експертите повечето от колите се разглобяват минути след като са били откраднати. Това става в гаражи в покрайнините на столицата, а още същия ден авточастите заминават в скривалища или по морги. Причината за бързата работа на крадците е, че докато автомобилът бъде обявен за откраднат и работата по разкриването му е започнала, те вече ще са го разпродали на части. Това е и един от факторите, които влияят за ниската разкриваемост на тези престъпления. Често полицаите просто няма какво да намерят. Експерти от различни ведомства предлагат да бъде въведена и система за категоризация на сервизите, които правят ремонти. Стига те да са регистрирани и да отговарят на всички изисквания за извършване на авторепаратура. При наличието на всички документи комисия ще им дава определен брой звезди, подобно на хотелите. Критерии за определянето на оценката ще са броят на автомонтьорите, тяхната квалификация-завършено образование, изкарани курсове и специализации, наличието на различна техника в помещението, както и скорост на извършваните ремонти. Категоризацията няма да е еднократна. При подаване на заявление за оценка и заплащането на някаква такса комисията ще може да преразгледа първоначалното си решение. Ако работилницата е била подобрена по някакъв начин, то звездите ще станат повече. Ще се взимат под внимание и отзивите от клиенти. Обратният вариант също не се изключва. При оплакване и последваща проверка ще могат да се отнемат точки от сервиза. Ако системата бъде въведена, се предвижда и създаването на онлайн регистър, където при изписването на името на фирмата, да се вижда с колко звезди разполага. Достъпът до онлайн платформата ще е свободен и напълно безплатен за всички потребители.Регистрационният режим на сервизите ще даде възможност да се проверяват дали машините са технически безопасни. Където има монтаж и демонтаж на гуми, да има съответните машини, повдигателните устройства на автомобилите да са изправни и да отговарят на различни критерии за безопасност. Предвижда се да бъдат контролирани след въвеждането на регистрацията. В момента се проверяват само тези, които са се обявили официално. Немалко авточасти втора употреба са оригинални, защото нерядко се свалят от катастрофирали автомобили. Това каза за „Монитор“ инж. Коста Василев от един от големите сервизи край София. Според него някои от тях са по-качествени от евтините алтернативни части, които се предлагат на пазара у нас и са внос от Китай или от остров Тайван. По думите му при ремонт на автомобили много неща могат да се подменят с части втора ръка, освен имащите пряко отношение към сигурността, като спирачната система. „Пък и частите за спирачките не са скъпи, че да се правят подобни безотговорни компромиси. Най-често от секъндхенда се ползват врати, капаци, калници, джанти, резервоари за гориво, части по скоростните кутии. При ремонта на двигателите също е допустимо да се слагат подобни части като колянови валове, глави, картери, като преди това се прави проверка дали са годни за употреба“, обясни той.Инженерът обясни, че причина да се предпочитат частите втора употреба, а не нови или оригинални от производителите на возилата е платежоспособността на собствениците им. „Най-често това се прави за автомобили, които не са в гаранция“, уточнява той. „Алтернативните нови части са с по-ниски цени. Например стоповете за скъпи западни автомобили с оригиналната марка може да струват по няколкостотин лева качествените нови алтернативи са за около 200 лв., но може да се намерят и от други производители и по 50. Пазарът ни е залят от подобни алтернативни нови части“, обясни Василев.По думите му търсенето на части втора употреба стимулира и съществуването на автоморгите, където се разглобяват автомобили. Според него по-големият проблем за плачевното състояние на автопарка у нас е формалното извършване на годишните технически прегледи, а не използването на части втора употреба при ремонтите в сервизите.\n\n\n                    ", "date": "2018.02.23", "title": "Закон спира бизнеса с  авточасти под масата"}
{"url": "http://www.monitor.bg/a/view/48585-%D0%91%D1%80%D0%B0%D0%B7%D0%B8%D0%BB%D1%81%D0%BA%D0%B8%D1%8F%D1%82-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82-%D1%89%D0%B5-%D1%80%D0%B5%D1%88%D0%B0%D0%B2%D0%B0-%D0%B7%D0%B0-%D0%BF%D1%80%D0%B8%D0%B2%D0%B0%D1%82%D0%B8%D0%B7%D0%B0%D1%86%D0%B8%D1%8F%D1%82%D0%B0-%D0%BD%D0%B0-eletrobras/", "text": "\n                    Долната палата на бразилския парламент през април ще обсъжда приватизацията на държавния електрически гигант Eletrobras, съобщава „Прайм”, като се позовава на информация на сайта EBC.\n\nДо средата на по-следващия месец въпросът за раздържавяването на монополиста в най-голямата латиноамериканска страна ще се разглежда от парламентарната комисия по енергетика, а след това в срок от 2 седмици трябва да се състои и гласуването по време на заседание на Конгреса на Бразилия.\n\nВластите планират да получат от приватизацията 12 млрд. реала (около 3,5 млрд. доара), но намеренията им срещат силна съпротива сред депутатите. Правителството на Бразилия се опитва да съкрати големият бюджетен дефицит на страната като разпродава държавни активи. Преди време бе обявен списък за приватизация на 34 големи държавни фирми, които са част от стратегическите отрасли на икономиката.\n                    ", "date": "2018.02.23", "title": "Бразилският парламент ще решава за приватизацията на Eletrobras"}
{"url": "http://www.monitor.bg/a/view/66864-%D0%91%D0%B0%D1%89%D0%B0%D1%82%D0%B0-%D0%BD%D0%B0-%D0%B4%D1%8A%D1%80%D0%B6%D0%B0%D0%BD%D0%B8%D1%82%D0%B5-%D0%B2-%D0%BF%D0%BB%D0%B5%D0%BD-%D0%B4%D0%B5%D1%86%D0%B0-%D0%BB%D1%8A%D0%B3%D0%B0%D0%BB-%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D1%87%D0%B5-%D1%85%D0%BE%D0%B4%D1%8F%D1%82-%D0%BD%D0%B0-%D1%83%D1%87%D0%B8%D0%BB%D0%B8%D1%89%D0%B5/", "text": "Валентин Радев: Заподозряна за убийството на Стефан Янев е дъщеря му \n                    Бащата на трите деца, които с години били държани като заложници от собствените си родители, лъгал полицията, че трите сестри посещават училище. Мъжът казал това на кварталния полицай в „Люлин”, след като общинските власти забелязали, че момичетата не са ходили нито на детска градина, нито на училище. Това съобщи Нова ТВ като цитира експерти от общината, чието задължение е да „връща” в класната стая изпаднали от образователната система деца.Последните им посещения на адреса на семейството били в края на октомври и началото на ноември. Тогава обаче никой не отворил врата на апартамента, между чийто стени трите сестри – на 13, 14 и 18 г., на практика са прекарали целия си живот. Съседите пък казали на общинарите, че не познават такива деца.Експертите от Община \"Люлин\" изразиха мнение, че отговорността за това децата да ходят на училище е изцяло на родителите, а близките им трябва да подават сигнали при съмнения за нещо нередно.В случая със сестрите, държани под ключ, помощ опитва да им окаже техният дядо. Той разказва зловещата история на семейството на дъщеря си пред камерата на „Съдебен спор”. Веднага след това 87-годишният Стефан Янев. Намерен бе убит преди два дни.  Може да се окаже, че това, че мъжът е сигнализирал, че внуците му не ходят на училище, не е основната версия за убийството, коментира министърът на вътрешните работи Валентин Радев  БНТ. Засега е заподозряна неговата дъщеря, но това не е единствената версия. Вече свикнах с полицията, че това, което на пръв поглед се вижда, невинаги е това, каза Радев.\n                    ", "date": "2018.02.23", "title": "Бащата на държаните в плен деца лъгал полицията, че ходят на училище"}
{"url": "http://www.monitor.bg/a/view/55891-%D0%9C%D1%8A%D0%B4%D1%80%D0%BE%D1%81%D1%82%D1%82%D0%B0-%D0%BD%D0%B0-%D0%BE%D0%B1%D1%80%D0%B5%D1%87%D0%B5%D0%BD%D0%B8%D1%82%D0%B5-%D1%81%D1%82%D0%B0%D1%80%D1%86%D0%B8/", "text": "\n                    Един жесток цар издал закон да бъдат избити всички възрастни хора, защото според владетеля нямало полза от тях, тъй като не работели, а само ядяли и се пречкали вкъщи. Запретнали се царските палачи и всички старци минали под ножа. На един болярин обаче му дожаляло за баща му и го скрил на тайно място. Жестокият цар имал луд черен кон: ритал, хапел, скачал, хвърлял ездачите. Никой не можел да се приближи до него и да го укроти. В столицата живеела една лукава знахарка. Царят заповядал да я повикат в двореца и почнал да я разпитва как може да се укроти лудия кон. „Заповядай на твоите боляри да усучат въже от пясък. Вържеш ли коня с въже от пясък, той ще стане кротък като овчица“, казала тя. Царят наредил на болярите си да му донесат такова въже, иначе щели да хвръкнат главите им. Те се прибрали по домовете си с обронени глави. „Защо си кахърен, синко?“, попитал старецът и той му разказал повелята на царя. „Утре, като идете в двореца и царят рече: „Къде е въжето?“, ти му отговори: „Царю, готови сме да усучем въже от пясък, но не знаем какво трябва да бъде — дебело, тънко, жълто или червено. Дай ни мостра“, научил го старецът. На другия ден, когато чул умния отговор, царят преклонил глава и казал: „Прави сте, трябва да ви дам мостра, но няма откъде да я взема“, и това спасило живота на болярите. Същото лято обаче настанала голяма суша и така 7 г. - изгорели дърветата и тревите, пресъхнали реките и кладенците. Житниците се опразнили. Не останало жито дори за семе. Хората започнали да измират от глад и царят заповядал на болярите да измислят откъде да намерят жито за посев, иначе – главите. Тръгнали си болярите сломени и старецът пак попитал сина си какво се е случило. Помислил малко и рекъл: „Утре, когато се явите при царя, ти му кажи да заповяда на селяните да разровят всички мравуняци на царството. В тях има жито, събирано зрънце по зрънце от мравките.“ Така царството било спасено от глад и смърт. Тогава владетелят попитал болярина: „Кой ти даде този мъдър съвет?“. „Не смея да кажа, господарю, защото ще ме погубиш.“ „Няма косъм да падне от главата ти, кажи!“. Боляринът признал, че е скрил баща си и той го научил какво да каже за пясъчното въже и къде има скрито жито. Тогава излязъл нов закон: никой да не закача старите хора, а когато вървят по улиците — всеки да им сторва път.\n\nА какво направи семейство „олигофрени“, нарочно го слагам в кавички, в София? Заподозряно е, че уби 87-годишния баща на жената, който изплю камъчето, че го тормозят вкъщи, а трите му внучки тийнейджърки никога не са ходили на училище. Забележете, дядото разкри трагедията пред журналисти, а не в полицията във видния жк „Люлин“ в столицата. И не пред социалните, които сега се усукват като свински черва, че пак нищо не знаят. Че те кога и какво знаят? Едва след като гръмне скандал, започват да влизат във функция! Ах, къде е онзи цар да поеме нещата в свои ръце?\n                    ", "date": "2018.02.23", "title": "Мъдростта на обречените старци"}
{"url": "http://www.monitor.bg/a/view/25024-400-%D0%BA%D0%B3-%D0%BA%D0%BE%D0%BA%D0%B0%D0%B8%D0%BD-%D0%B2-%D1%80%D1%83%D1%81%D0%BA%D0%BE%D1%82%D0%BE-%D0%BF%D0%BE%D1%81%D0%BE%D0%BB%D1%81%D1%82%D0%B2%D0%BE-%D0%B2-%D0%91%D1%83%D0%B5%D0%BD%D0%BE%D1%81-%D0%90%D0%B9%D1%80%D0%B5%D1%81/", "text": "\n                    Близо 400 кг кокаин са били открити в руското посолство в Буенос Айрес в края на 2016 г., което е предизвикало секретно разследване от аржентинската полиция и ареста на пет души, предаде ДПА.\nОфицер от аржентинската полиция е бил арестуван при пристигане на летището в Буенос Айрес в сряда. Друг човек е задържан в Аржентина, още трима - в Русия, а полицията издирва и шести заподозрян, за когото се предполага, че е в Германия.\nРуският посланик в Аржентина е информирал правителството на страната през декември 2016 г., че 389 кг кокаин е бил открит в училище, съставляващо част от посолството. Дрогата била разпределена в 360 пакета в 12 куфара.\nПолицията заменила кокаина с брашно и маркирала с GPS тракери пакетите в куфарите, които след това наркотрафикантите изпратили в Русия. Куфарите били представени като багаж на заминаващ си от страната дипломат, което позволило да избягнат митнически контрол.\nТрима души, които дошли да приберат куфарите при пристигането им в Русия, били арестувани.\nСмята се, че наркосхемата е била планирана от счетоводител в руското посолство и от аржентинския полицейски офицер, арестуван сега. Чрез подслушване на телефони полицията установила, че кокаинът бил предназначен за наркопазарите в Русия и Европа, отбелязва ДПА.\n\n \n                    ", "date": "2018.02.23", "title": "400 кг кокаин в руското посолство в Буенос Айрес"}
{"url": "http://www.monitor.bg/a/view/49845-%D0%9C%D0%B8%D0%BB%D0%B5-%D0%9A%D0%B8%D1%82%D0%B8%D1%87-%D0%BF%D1%80%D0%B0%D0%B7%D0%BD%D1%83%D0%B2%D0%B0-%D0%B2-%D0%A1%D0%BE%D1%84%D0%B8%D1%8F/", "text": "\n                    Легендата на сръбската музика Миле Китич ще полее 35 години на сцена с концерт в София. Певецът ще застане под светлината на прожекторите на 14 декември в зала „Арена Армеец“ от 20 ч. Звездата ще зарадва родните меломани както с вечните си хитове, като Milioni, kamioni, Bomba и Kilo dole, kilo gore, така и с новите си проекти. Билети на цена между 25 и 50 лв вече са в продажба на ticketportal.bgПоследния десант на Китич у нас бе в края на 2016 година, когато отново изнесе спектакъл в най-голямата ни зала. В България той пристигна заедно със съпругата си Марта Савич, която преди време нашумя покрай общото си парче с Азис „Мама”. Очаква се и сега да бъде с нея, тъй като Марта често извива глас редом до съпруга си.\n                    ", "date": "2018.02.23", "title": "Миле Китич празнува в София"}
{"url": "http://www.monitor.bg/a/view/8800-%D0%94%D0%B0%D0%BD%D0%B8-%D0%9F%D0%B5%D1%82%D0%BA%D0%B0%D0%BD%D0%BE%D0%B2-%D0%B2%D1%8A%D1%80%D1%82%D0%B8-%D0%BD%D0%B0-%D1%88%D0%B8%D1%88-%D0%9C%D0%B8%D0%BB%D0%B5%D0%BD-%D0%A6%D0%B2%D0%B5%D1%82%D0%BA%D0%BE%D0%B2/", "text": "\n                    Милен Цветков ще излезе от обувките на водещ и ще седне в стола за разпит в шоуто на колегата си Дани Петканов. В новия епизод на „В играта с Дани Петканов“във Vbox7, двамата ще разкажат как са се запознали.За никой не е тайна, че Милен открива Дани за телевизията по време на университетски конкурс за красота, който младокът убедително печели, облечен само с бельо и три-четвърти чорапи. Опитният телевизионер ще трябва да влезе в игра, която ще разкрие дали вярва в преражданията, защо пускането на брада и побеляването притесняват хората и какво може да го разтревожи. Финалистът от последния сезон на „Биг Брадър“ пък ще сподели със зрителите лични истории от детството си.\n                    ", "date": "2018.02.23", "title": "Дани Петканов върти на шиш Милен Цветков"}
{"url": "http://www.monitor.bg/a/view/69689-%D0%96%D0%B5%D0%BD%D0%B8%D1%82%D0%B5-%D0%B8%D0%B7%D0%BB%D1%8A%D1%87%D0%B2%D0%B0%D1%82-%D1%84%D0%B8%D0%BD%D0%B0%D0%BB%D0%B8%D1%81%D1%82%D0%BA%D0%B8%D1%82%D0%B5-%D0%BD%D0%B0-%D0%A1%D1%82%D1%80%D0%B0%D0%BD%D0%B4%D0%B6%D0%B0-%D0%B4%D0%BD%D0%B5%D1%81/", "text": "\n                    Всички финалистки при жените в 69-ото издание на международния боксов турнир „Странджа“ ще бъдат излъчени в днешната вечерна сесия. Двубоите от нея в зала „София“ започват от 18 ч.Преди това от 15 ч. ще се изиграят 20 мача от ¼-финалите при мъжете в категориите 52, 60, 69, 81 и +91 кг. Дебютните си мачове в надпреварата ще изиграят днес българските боксьори Николай Коев, който ще боксира срещу бразилеца Арисон Таварес при 69-килограмовите и Петър Белберов при най-тежките.За втори път на ринга ще се качат Кирил Русинов (60), Благой Найденов и Пламен Петков в кат. до 81 кг.Вечерта 7 български боксьорки ще спорят за правото да боксират за титлата в своите категории, като единият от полуфиналите при 54-килограмовите е изцяло български – между Розалия Пайчева и Златислава Чуканова. В другия полуфинал на тази теглова група ще излезе Стойка Петрова срещу индийката Маисман. На ринга ще качат още Севда Асенова (48 кг), Габриела Димитрова (51), Станимира Петрова (57) и Михаела Николова (+81 кг), които вече си гарантираха най-малко бронзови медали.\n\n\n                    ", "date": "2018.02.23", "title": "Жените излъчват финалистките на „Странджа“ днес"}
{"url": "http://www.monitor.bg/a/view/19012-%D0%92-%D0%BE%D1%87%D0%B0%D0%BA%D0%B2%D0%B0%D0%BD%D0%B5-%D0%BD%D0%B0-%D0%B6%D1%80%D0%B5%D0%B1%D0%B8%D1%8F-%D0%B7%D0%B0-18%D1%84%D0%B8%D0%BD%D0%B0%D0%BB%D0%B8%D1%82%D0%B5-%D0%BD%D0%B0-%D0%9B%D0%B8%D0%B3%D0%B0-%D0%95%D0%B2%D1%80%D0%BE%D0%BF%D0%B0/", "text": "\n                    Локомотив (Москва) - Ница 1:0 (3:2 от първия мач)\n1:0 Денисов (31)Атлетико (Мадрид) - Копенхаген 1:0 (4:1 в първия мач)\n1:0 Гамейро (7)Динамо (Киев) - АЕК (Атина) 0:0 (1:1 в първия мач)Зенит - Селтик 3:0 (0:1 в първия мач)\n1:0 Иванович (8), 2:0 Кузяев (27), 3:0 Кокорин (61)РБ Лайпциг - Наполи 0:2 (3:1 в първия мач)\n0:1 Зиелински (31), 0:2 Инсиние (86)Виляреал - Лион 0:1 (1:3 в първия мач)\n0:1 Траоре (85)Виктория (Пилзен) - Партизан 2:0 (1:1 в първия мач)\n1:0 Крменчик (67), 2:0 Чермак (90)Лацио - Стяуа 5:1 (0:1 в първия мач)\n1:0 Имобиле (7), 2:0 Бастос (35), 3:0 Имобиле (43), 4:0 Андерсон (51), 5:0 Имбомиле (72), 5:1 Гноере (83)Спортинг (Лисабон) - Астана 3:3 (3:1 в първия мач)\n1:0 Дост (3), 1:1 Томасов (37), 2:1 Бруно Фернандеш (53), 3:1 Бруно Фернандеш (63), 3:2 Твумаси (82), 3:3 Шомко (90)Аталанта - Борусия (Дортмунд) 1:1 (2:3 в първия мач)\n1:0 Толой (11), 1:1 Шмелцер (86)Атлетик (Билбао) - Спартак (Москва) 1:2 (3:1 в първия мач)\n0:1 Луис Адриано (44), 1:1 Ечейта (62), 1:2 Мелгарехо (86)РБ Залцбург - Реал Сосиедад 2:1 (2:2 в първия мач)\n1:0 Дабур (10), 1:1 Навас (28), 2:1 Бериша (74-д.)Милан - Лудогорец 1:0 (3:0 в първия мач)\n1:0 Борини (20)Арсенал - Йостерсунд 1:2 (3:0 в първия мач)\n0:1 Аиш (22), 0:2 Сема (23), 1:2 Колашинац (47)Брага – Олимпик (Марсилия) 1:0 (0:3 в първия мач)\n1:0 Хорта (31)ЦСКА (Москва) - Цървена звезда 1:0 (0:0 в първия мач)\n1:0 Дзагоев (45)\n\n\n                    ", "date": "2018.02.23", "title": "В очакване на жребия за 1/8-финалите на Лига Европа"}
{"url": "http://www.monitor.bg/a/view/33020-15%D0%B3%D0%BE%D0%B4%D0%B8%D1%88%D0%BD%D0%B0-%D0%B4%D0%BE%D0%BD%D0%B5%D1%81%D0%B5-%D0%BF%D1%8A%D1%80%D0%B2%D0%B0-%D1%82%D0%B8%D1%82%D0%BB%D0%B0-%D0%B7%D0%B0-%D0%A0%D1%83%D1%81%D0%B8%D1%8F-%D0%BE%D1%82-%D0%9F%D1%8C%D0%BE%D0%BD%D1%87%D0%B0%D0%BD/", "text": "\n                    Европейската шампионка Алина Загитова от Русия донесе първо златно отличие на страната си от Пьончан, след като спечели олимпийската титла по фигурно пързаляне за жени. 15-годишната рускиня събра 239,26 точки от двете изпълнения. Тя беше перфектна в техническо отношение във волната си програма на \"Дон Кихот\", като изпълни 11 скока, 7 от които тройни.Среброто завоюва двукратната световна шампионка Евгения Медведева (Рус) с 238,26 точки, а трета се нареди канадката Кейтлин Озмънд с 231,02.Американките записаха най-слабото си представяне на олимпийски игри. Брейди Тенел, Мирай Нагасу и Карен Чън завършиха съответно девета, десета и 11-а.„Това, че спечелих златото, беше много приятна изненада за мен, сподели Загитова. – Преди второто изпълнение, като излязох на леда, ръцете ми треперяха, но тялото ми бе запомнило всичко, което съм правила на тренировки. Радвам се, че успях да покажа всичко, което сме работили, а ние наистина положихме много голям труд. Ще запомня завинаги тази олимпиада\", добави новата олимпийска шампионка.По време на награждаването в чест на победителката звуча олимпийският химн, тъй като Русия няма право да използва никаква своя символика. Феновете обаче изпяха с пълни гърла руския химн за двете фигуристки, облечени в безличните си сиви грейки.\n\n\n                    ", "date": "2018.02.23", "title": "15-годишна донесе първа титла за Русия от Пьончан"}
{"url": "http://www.monitor.bg/a/view/10979-%D0%94%D0%B2%D0%B0-%D0%B4%D0%B6%D0%B0%D0%BA%D0%BF%D0%BE%D1%82%D0%B0-%D0%BF%D0%B0%D0%B4%D0%BD%D0%B0%D1%85%D0%B0-%D0%B2-%D1%82%D0%B8%D1%80%D0%B0%D0%B6-15/", "text": "\n                    Два джакпота, в игрите \"6 от 49\" и \"6 от 42\" паднаха в тираж №15 на БСТ. В най-популярната игра - \"6 от 49\" късметлия, заложил в Русе за 6,75 лв. - със система №1 в 1 област и 3 области обикновено попълване, уцели шестицата 10, 18, 20, 21, 33, 44 (с комбинацията във II област). Това го направи 94-ия тото милионер, като ме носи 4 458 172,40 лева.\n\nВ \"6 от 42\" пък с шестицата 25, 28, 33, 35, 41, 42 любител на залозите, играл в софийското село Бистрица с четворен фиш за 2,40 лв., ще прибере 847 022 лева.\n\nЗа тираж №16 утре в \"6 от 49\" ще бъдат презаредени 2 млн. лева в джакпота, а в \"6 от 42\" - 300 000. Така във всички джакпоти ще се съберат към 5,5 млн. лева с 3-те милиона в \"5/50 - 1/12 Зодиак\" и оцелелите към 35 000 в \"Рожден ден\" и 22 000 лв. в \"Тото Джокер\".\n\nТрима играчи бяха на косъм от това да поделят джакпота в \"6 от 49\" с късметлията от Русе, но останаха с петици по 7742,80 лева. В I теглене на \"5 от 35\" пък има 2 петици по 11 519,80 лева. Едната е за четворен фиш за 2 лв., а другата - за четворен с 2 комбинации за \"джокера\" за 2,40 лв.\n\n \n\nТото печалби\n\nТираж №15\n\n \n\n\"6 от 49\": Числа - (10, 18, 20, 21, 33, 44); 6 - 1 от 4 458 172,40 лв., 5 - 3 по 7742,80 лв., 4 - по 48,30 лв., 3 - по 3,40 лв.; ДЖАКПОТ: 0,00 лв.\n\n \n\n\"6 от 42\": Числа - (25, 28, 33, 35, 41, 42); 6 - 1 от 847 022,50 лв., 5 - 13 по 768,70 лв., 4 - по 22,40 лв., 3 - по 2,20 лв.; ДЖАКПОТ: 0,00 лв.\n\n \n\n\"5 от 35\": I теглене - (12, 17, 19, 31, 34); 5 - 2 по 11 519,80 лв., 4 - по 82,00 лв., 3 - по 3,30 лв.; II теглене - (5, 6, 16, 24, 29); 5 - няма, 4 - по 95,10 лв., 3 - по 4,30 лв.\n\n \n\n\"5/50 - 1/12 Зодиак\": Числа - (16, 26, 35, 48, 49); Зодия 9 - Стрелец; 5+1 - няма, 5 - няма, 4+1 - няма, 4 - 3 по 500,00 лв., 3+1 - 10 по 100,00 лв., 3 - 138 по 10,00 лв., 2+1 - по 5,00 лв., 1+1 - по 1,50 лв., 2 - по 0,80 лв., 0+1 - по 1,00 лв.; ДЖАКПОТ - 3 000 000,00 лв.\n\n \n\nТото Джокер: Позиции - (4, 5, 6); Цифри – (3, 6, 5); 3 - няма, 2 - 542 по 40,60 лв.; ДЖАКПОТ: 21 999,95 лв.\n\n \n\n\"Рожден ден\": Година 82, месец 12, дата 29, ден 3; I група - няма, II - няма, III - 2 по 202,40 лв., IV - 2 по 126,50 лв., V - 8 по 31,60 лв., VI - 5 по 40,50 лв., VII - 8 по 31,60 лв., VIII - 37 по 5,50 лв., IX - по 5,60 лв., X - 69 по 5,10 лв., XI - по 2,20 лв., XII - по 2,20 лв., XIII - по 2,50 лв., XIV - по 1,40 лв., XV - по 0,97 лв.; ДЖАКПОТ: 33 263,46 лв.\n                    ", "date": "2018.02.23", "title": "Два джакпота паднаха в тираж №15"}
{"url": "http://www.monitor.bg/a/view/74128-%D0%A1%D1%82%D0%BE%D1%82%D0%B8%D1%86%D0%B8-%D0%B8%D0%B7%D0%BF%D1%80%D0%B0%D1%82%D0%B8%D1%85%D0%B0-%D0%93%D0%B5%D0%BE%D1%80%D0%B3%D0%B8-%D0%9C%D0%B0%D1%80%D0%BA%D0%BE%D0%B2/", "text": "\n                    Стотици опечалени се стекоха да си вземат последно сбогом с бившия играч на „Левски“, „Локомотив“ (София) и националния отбор Георги Марков. Бившият национал, който е двукратен шампион със „сините“, почина внезапно на 46 години, а трагичната новина за кончината му долетя във вторник, когато Марков бе намерен в дома си, покосен от масивен инфаркт.За последно той работеше в „Септември“ като главен мениджър. Освен целия столичен отбор начело с треньора Николай Митов и собственика Румен Чандъров, на поклонението в църквата \"Света София\" дойдоха редица футболни легенди, ръководители и привърженици.Последно сбогом с Жоро си казаха бившият му треньор на \"Герена\" - Люпко Петрович, Наско Сираков, Георги Иванов-Гонзо, Димитър Иванков, Христо Йовов, Даниел Боримиров, Георги Петков, Александър Александров-Кривия, Кирил Ивков, Димитър Телкийски, Станислав Ангелов, Асен Букарев, Валентин Михов, Мариан Христов, Константин Баждеков, Константин Папазов, Любе Спасов и много други.Легендата Люпко Петрович изпрати просълзен бившия си ученик на „Герена“, като заяви, че за него той е бил голям човек с огромно сърце. „Много честен и добър футболист. Никога не съм имал проблеми с него, когато сме работили заедно. Беше изключително добър човек\", сподели носителят на КЕШ от 1991 година с „Цървена звезда“. Бившият съотборник на Марков - Георги Иванов-Гонзо, също не скри мъката от загубата на своя голям приятел. \"В днешно време много трудно може да има хора като него - с огромно достойнство и самочувствие. Аз лично загубих голям приятел, трудно би се намерил подобен. С Жоро сме споделяли доста неща и сме преминали през много дълъг път”, каза Иванов.Добри думи за сърцатия защитник сподели и вратарят на „Славия“ Георги Петков.\n\"Голям приятел и голям мъж. Това е страшна трагедия. Просто нямам думи. Господ прибира добрите хора. Той беше мъжкар\", заяви със сълзи на очи бившият вратар на „Левски“.Георги Марков ще бъде погребан от своите близки в родното си място - село Струмяни.\n                    ", "date": "2018.02.23", "title": "Стотици изпратиха Георги Марков"}
{"url": "http://www.monitor.bg/a/view/72420-%D0%A4%D0%98%D0%A4%D0%90-%D0%B8%D0%B7%D1%87%D0%B5%D1%82%D0%BA%D0%B0-%D0%9A%D0%B0%D1%80%D0%B0%D0%BD%D0%B3%D0%B0/", "text": "\n                    Официалният сайт на ФИФА обърна специално внимание на звездата на ЦСКА-София Фернандо Каранга и на победната „червена“ серия в последните двубои от Първа лига.\n\nВ традиционния си обзор \"Седмицата в числа\" сайтът акцентира върху числото 17. Точно толкова са попаденията, реализирани от тима преди домакинския мач с „Черно море“. Класацията отчита единствено точните удари в официални мачове, които ЦСКА-София отбеляза откакто за последно топката се оказа в собствената им врата. Това се случи на 18 ноември в домакинството с „Ботев“ (Пловдив), завършило 1:1. Оттогава тимът е безгрешен, като благодарение на победния си ход се доближи максимално до лидера „Лудогорец“.\n\n\"17 са головете, които ЦСКА-София вкара в българската Първа лига, откакто за последно допусна такъв преди 3 месеца. Тази серия помогна на двукратния полуфиналист за КЕШ да се доближи на една точка от лидера „Лудогорец“. Ключът към формата на отбора е Фернандо Каранга, който вкара 19 гола в 19 мача този сезон\", пише в материала си ФИФА.\n                    ", "date": "2018.02.23", "title": "ФИФА изчетка Каранга"}
{"url": "http://www.monitor.bg/a/view/3613-%D0%A0%D0%B5%D0%B7%D0%B8%D0%BB-%D0%A1%D0%BF%D1%80%D1%8F%D1%85%D0%B0-%D0%BC%D1%8A%D0%B6%D0%BA%D0%B0%D1%82%D0%B0-%D0%BD%D0%B8-%D1%89%D0%B0%D1%84%D0%B5%D1%82%D0%B0-%D0%BD%D0%B0-%D1%82%D1%80%D0%B5%D1%82%D0%B8-%D0%BF%D0%BE%D1%81%D1%82/", "text": "Краси Анев: Извинявам се на цяла България\n                    Българската мъжка щафета в биатлона на 4 х 7,5 км претърпя пълен провал на олимпийското състезание в Пьончан. Националите ни записаха най-слабото си класиране за сезона, като бяха спрени още на трети пост, защото бяха затворени с обиколка от лидерите в надпреварата Швеция и Норвегия. Така те станаха 16-и от 18 участници, като зад тях се наредиха само щафетите на Казахстан и Словакия.Красимир Анев стартира отлично, повали и 5-те мишени от \"легнал\" и излезе трети от рубежа, но после зацикли във втората стрелба, използва 3 допълнителни патрона, завъртя наказателна обиколка и предаде 13-и на втори пост. Антон Синапов дръпна с една позиция напред след 0+2, 0+2. Димитър Герджиков пък направи 2 тура и презареди общо 6 пъти (1+3, 1+3) и преди да стигне да предаването на Владимир Илиев нашите трябваше да напуснат трасето с общ пасив от 3 обиколки и 13 допълнителни патрона.„Няма как да не съм недоволен, след като давам толкова слаб старт на щафетата, коментира след края на състезанието Краси Анев пред БНТ. - Извинявам се на цяла България. Това е най-лошата ми щафета от пет години насам, и то точно тук. Биатлонистите сме зависими от технически параметри. Не искам да коментирам една от причините за лошото ми състезание.\" Той намекна, че това е може би последната му олимпиада и за проблеми в атмосферата в отбора.Големия си удар обаче направиха биатлонистите на Швеция, които спечелиха първа олимпийска титла в биатлона за страната си. Пепе Фемлинг, Йеспер Нелин, Себастиан Самуелсон и Фредерик Линдстрьом финишираха първи за 1.15:16,5 часа, като използваха само 7 допълнителни патрона, като само Йеспер Нелин направи повече от една грешка (0+1, 0+3). Досега те имаха само 2 бронзови медала от зимни игри, последният от Албервил 1992 г. За Самуелсон обаче отличието е второ в Пьончан след среброто в преследването на 12,5 км.Сребърните медали взеха норвежците, по-бавни от шведите с 55,5 сек. (1+12 в стрелбата). Трети пък завършиха германците, на 2:07,1 мин. (3+10).\n\n\n                    ", "date": "2018.02.23", "title": "Резил! Спряха мъжката ни щафета на трети пост"}
{"url": "http://www.monitor.bg/a/view/4778-%D0%9F%D0%BE%D1%80%D1%82%D1%83%D0%B3%D0%B0%D0%BB%D1%81%D0%BA%D0%B0-%D0%BF%D0%BE%D0%B4%D0%BA%D1%80%D0%B5%D0%BF%D0%B0-%D0%B7%D0%B0-%D0%94%D0%B5%D0%BB%D0%B8%D0%BE-%D0%A0%D0%BE%D1%81%D0%B8/", "text": "МВР измести мачa на „сините“ с „Черно море“\n                    Едно от новите попълнения на „Левски“ Филипе Насименто се изказа много ласкаво за треньора на „сините“ Делио Роси. Италианецът получи подкрепа от португалеца, като халфът сподели, че е впечатлен от отношението на наставника към футболистите.\n\n„Роси е много добър треньор. Той е човек със силно развита логика. Говори с нас и ни казва какво изисква. Може да научим наистина много от него“, заяви португалският техничар, за когото адаптацията при „сините“ не бе особен проблем.\n\n„Лесно свикнах. Чувствам се много добре в „Левски“ и в София. Всички в клуба се отнасят много добре с мен. Плюс е, че Ривалдиньо дойде заедно с мен от „Динамо“ (Букурещ). С Афонсо сме сънародници, което е страхотно. С Буш и Рошу си говорим на румънски, така че всичко е отлично“, заяви Насименто. Португалецът си осигури титулярно място още в първия си официален мач, а Делио Роси показа, че твърдо ще разчита на него.\n\nВ същото време треньорът на „Левски“ за втори пореден двубой не повика в групата за мача със „Септември“ утре от 17:30 часа на Националния стадион „Васил Левски“ сина на легендата на бразилския футбол Ривалдо – Ривалдиньо. Привлеченият от „Динамо“ (Букурещ) нападател отново остана извън разширения състав на „сините“ след подновяването на шампионата, въпреки че привържениците очакват с нетърпение официалния му дебют. Ривалдиньо се присъедини към лагера на „сините“ в Малта и до този момент няма записан мач. Така въпреки големите очаквания към него очевидно на този етап бразилецът не показва добра форма, за да му гласува доверие Роси.\n\nИзвън групата са още Белмонт и Рошу. За мача със „Септември“ обаче наставникът ще разчита на новодошлия сенегалец Кали Тиам и Афонсо Фигейредо, който остана извън сметките за домакинството на „Ботев“ (Пловдив). Аут за двубоя е Антонио Вутов, който изтърпява наказание.\n\nМеждувременно по искане на полицията срещата от 24-ти кръг на Първа лига между „Черно море“ и „Левски“ бе изместена за по-ранен час. Така вместо от 17.30 часа на 4 март двата тима ще се изправят един срещу друг на стадион „Тича“ от 15.00 часа.\n                    ", "date": "2018.02.23", "title": "Португалска подкрепа за Делио Роси"}
{"url": "http://www.monitor.bg/a/view/3084-%D0%A1%D0%B1%D0%BE%D1%80%D0%BD%D0%B0%D1%8F-%D1%81%D1%80%D0%B5%D1%89%D1%83-%D0%93%D0%B5%D1%80%D0%BC%D0%B0%D0%BD%D0%B8%D1%8F-%D0%B2-%D1%85%D0%BE%D0%BA%D0%B5%D0%B9%D0%BD%D0%B8%D1%8F-%D1%84%D0%B8%D0%BD%D0%B0%D0%BB/", "text": "\n                    Германия срещу Русия, която в Пьончан играе под името ОАР, ще е хокейният финал при мъжете. „Сборная“ елиминира Чехия след победа с 3:0, а германците поднесоха голямата изненада, след като изхвърлиха сочения за фаворит за златните медали тим на Канада след победа с 4:3.\n\nВ първия полуфинал в герой за руснаците се превърна вратарят Василий Кошечкин, който отрази всичките 31 удара към вратата си. Така „Сборная“ ще играе за първи път от 20 години на олимпийски финал, а за последно спечели златото през 1992 година в Албервил.\n\nДалеч по-драматично бе в сблъсъка между Германия и Канада, като победителите записаха исторически успех и за първи път в историята ще играят на финал в олимпийския хокеен турнир. Преди този двубой Германия бе загубила всичките си 12 мача срещу „кленовите листа“ на олимпийски игри. Най-големият успех пък са двата бронзови медала – от игрите през 1932 година в Лейк Плесид и от 1976-а в Инсбрук. Канадците пък има 9 олимпийски титли и 2 сребърни медала. Двубоят започна шоково за Канада, чийто тим скоростно инкасира 3 гола. В последните минути играта бе изцяло пред вратата на Германия, но в крайна сметка защитата издържа и тимът поднесе голямата сензация в надпреварата.\n                    ", "date": "2018.02.23", "title": "„Сборная“ срещу Германия в хокейния финал"}
{"url": "http://www.monitor.bg/a/view/15509-%D0%94%D0%BE%D0%BC%D1%83%D1%81%D1%87%D0%B8%D0%B5%D0%B2-%D0%94%D0%BE%D1%81%D1%82%D0%BE%D0%B9%D0%BD%D0%BE-%D0%BF%D1%80%D0%B5%D0%B4%D1%81%D1%82%D0%B0%D0%B2%D1%8F%D0%BD%D0%B5-%D1%83%D1%87%D0%B8%D0%BC-%D1%81%D0%B5-%D0%BE%D1%82-%D0%B3%D1%80%D0%B5%D1%88%D0%BA%D0%B8%D1%82%D0%B5/", "text": "Италианският колос \"Милан\" се натресе на „Арсенал“ при жребия\n                    „Лудогорец“ отпадна от Лига Европа след загуба с 0:1 от „Милан“ в реванша след 0:3 в първата среща. Играчите на Димитър Димитров-Херо имаха големи амбиции преди сблъсъците, но така и не успяха да вкарат гол в двата мача. Въпреки това обаче собственикът Кирил Домусчиев бе доволен и заяви, че „орлите“ са се представили достойно.\n\n\"Част от израстването на един отбор е да умее да приема загубите с достойнство. Да се учи от грешките си и да се стреми да не ги повтаря. Ще си извадим нужните изводи, за да продължим по план развитието си. Оттук нататък ще се съсредоточим в мачовете от шампионата. Всеки един двубой е важен и трябва да бъдем на познатото високо ниво, което всички са свикнали да наблюдават. Благодаря на нашите фенове за горещата подкрепа в двубоите с „Милан“. Приятели, бяхте страхотни!!!\", написа Домусчиев във Фейсбук.\n\nХеро също изрази задоволство от представянето на тима и призна, че разликата в класите си е казала думата. „Мисля, че бяхме равностойни като цяло и дори на моменти бяхме по-добри. С оглед на класата на „Милан“ - нормално продължават. Опитахме се да играем максимално открито, но не успяхме да реализираме положенията си. Играчите се постараха и показаха близки до своите максимални възможности. Излязохме с чест от групата срещу силни отбори и имахме нещастието да се паднем с „Милан“. Ако имахме късмет, можехме да се представим по-добре в тези двубои”, заяви спецът.\n\nНа осминафиналите пък „Милан“ ще има далеч по-сериозен съперник, като ще мери сили с „Арсенал“. ЦСКА (Москва) на Георги Миланов, който остана единственият български представител в Лига Европа, ще спори с „Лион“. Мачовете са на 8 и 15 март.\n\n \n\n \n\n\nЛацио - Динамо (К)\nРБ (Лайпциг) - Зенит\nАтлетико (М)- Локомотив (М)\nЦСКА (М) - Лион\nМарсилия - Атлетик (Б)\nСпортинг - Виктория (Пилзен)\nБорусия (Д) - РБ (Залцбург)\nМилан – Арсенал\n                    ", "date": "2018.02.23", "title": "Домусчиев: Достойно представяне, учим се от грешките"}
{"url": "http://www.monitor.bg/a/view/38999-12-000-%D0%BF%D1%8F%D1%85%D0%B0-%D1%81-%D0%A6%D0%B5%D1%86%D0%B0/", "text": "Галена и Цветелина Янева вдигнаха публиката на крака с „Лудо младо“\n                    \n\n\n                    ", "date": "2018.02.23", "title": "12 000 пяха с Цеца"}
{"url": "http://www.monitor.bg/a/view/70396-abba-%D0%A8%D0%BE%D1%83%D1%82%D0%BE-%D0%BA%D0%BE%D0%B5%D1%82%D0%BE-%D0%B8%D0%B4%D0%B2%D0%B0-%D0%B2-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%D0%B3%D1%80%D0%B0%D0%BD%D0%B4%D0%B8%D0%BE%D0%B7%D0%BD%D0%BE/", "text": "\n                    Оригиналните членове на шведската супер група ABBA се превърнаха в най-добрата реклама за трибюта „Шоуто на ABBA“, което пристига у нас на 29 септември в зала 1 на НДК.\n\nСъздателите на култовата формация от 70-те потвърдиха, че продукцията е най-добрата, правена по тяхната музика. В шоуто песните изпълняват шведите Waterloo и Националния симфоничен оркестър на Лондон, режисиран от гения Матю Фрийман.\n\nС продукцията у нас ще пристигне и оригиналният саксофонист на ABBA Улф Андерсон. „Това шоу е перлата на всички трибюти на ABBA досега. Реакциите на публиката по нищо не се различават от това, на което сме били свидетели през 70-те години“, заявява музикантът.\n\n„Групата в „Шоуто НА ABBA \" включва изключителни професионалисти и продукцията е грандиозна!“, заявява китаристът и вокалист на оригиналната банда Матс Ронандер.\n\nОрганизатор на „Шоуто на ABBA“ е MOKO Solution, а билетите са в продажба на цени между 40 и 100 лв.\n                    ", "date": "2018.02.23", "title": "ABBA: Шоуто, което идва в България е грандиозно!"}
{"url": "http://www.monitor.bg/a/view/66390-%D0%A5%D0%B0%D1%80%D0%B2%D0%B8-%D0%A3%D0%B0%D0%B9%D0%BD%D1%81%D1%82%D0%B8%D0%B9%D0%BD-%D1%81%D0%B5-%D0%B8%D0%B7%D0%B2%D0%B8%D0%BD%D0%B8-%D0%BD%D0%B0-%D0%9C%D0%B5%D1%80%D0%B8%D0%BB-%D0%A1%D1%82%D1%80%D0%B8%D0%B9%D0%BF/", "text": "\n                    Продуцентът Харви Уайнстийн официално се извини на актрисите Мерил Стрийп и Дженифър Лорънс за това, че е използвал техни думи в своя защита по делото за сексуален тормоз, съобщава в „Холивуд рипортър“. „Уайнстийн признава приносът на Мерил Стрийп и на Дженифър Лорънс и им поднася своите извинения. Той е препоръчал на своите юридически съветници да не споменават конкретни лица, с които е работил в миналото, дори и до техните изказвания да има открит достъп“, заявиха представители на мъжа, чието име даде старт на поредица скандали в Холивуд.Повод за изразеното съжаление станаха доводите на адвокатите на Уайнстийн, че трябва да се оттеглят шесте жалби на актриси, които твърдят, че той им е посегнал. Защитата е основана на факта, че Стрийп сподели в интервю, че отношенията й с Харви винаги са били много професионални, а 27-годишната й колежка поясни, че той винаги се е държал уважително с нея. Ден по-късно двете звезди призоваха думите им да не бъдат изваждани от контекста като защита в делото срещу Уайнстийн.  \n\n\n                    ", "date": "2018.02.23", "title": "Харви Уайнстийн се извини на Мерил Стрийп"}
{"url": "http://www.monitor.bg/a/view/82914-%D0%A0%D0%B5%D0%B9%D1%87%D1%8A%D0%BB-%D0%9C%D0%B0%D0%BA%D0%B0%D0%B4%D0%B0%D0%BC%D1%81-%D1%87%D0%B0%D0%BA%D0%B0-%D0%BF%D1%8A%D1%80%D0%B2%D0%BE-%D0%B4%D0%B5%D1%82%D0%B5/", "text": "\n                    Актрисата Рейчъл Макадамс е бременна с първото си дете от приятеля си - сценаристът Джейми Линдън. За щастливата новина издадоха близки до двойката пред сп. E! News, но звездата от „Тетрадката“ още не е коментирала. Жокер за достоверността на спекулацията е фактът, че 39-годишната красавица пропусна официалната премиера на новия си филм Game Night в Лос Анджелис преди дни. За връзката на Макадамс и Линдън се говори от 2016 г., но двамата стоят извън радара на папараците и рядко биват засичани заедно на събития. Не е ясно дали двойката ще предприеме следващата стъпка, а именно - да се разходи до олтара.Преди това името на Рейчъл беше свързвано с това на екранния й партньор в крими сериала „Истински детектив“ Тейлър Кич, а Джейми имаше дълга връзка с актрисата Зоуи Дешанел.  \n\n\n                    ", "date": "2018.02.23", "title": "Рейчъл Макадамс чака първо дете"}
{"url": "http://www.monitor.bg/a/view/84910-%D0%95%D0%B4-%D0%A8%D0%B8%D0%B9%D1%80%D1%8A%D0%BD-%D0%BD%D0%BE%D1%81%D0%B8-%D0%B3%D0%BE%D0%B4%D0%B5%D0%B6%D0%B5%D0%BD-%D0%BF%D1%80%D1%8A%D1%81%D1%82%D0%B5%D0%BD/", "text": "\n                    Британският хитмейкър Ед Шийрън се появи с годежен пръстен. Малко след като зададе съдбоносния въпрос с такъв на любимата си - финансовата консултантка Чери Сийборн, тя върна романтичния жест. „Никога не съм разбирал защо мъжете не носят годежни пръстени. Това така или иначе е същато отдаденост както при жените. Чери направи моя сама от глина. Много ми харесва“, сподели с усмивка в британското ток шоу Lorraine той.Предложението си 26-годишният певец отправил в края на 2017-а, но чак в края на януари разкри щастливата новина пред феновете си с кадър в Инстаграм. „Сдобих се с годеница точно преди новата година. Много сме щастливи и влюбени и нашите котки също се радват“, гласят думите му към снимката. Бъдещата съпруга на изпълнителя на Shape of You е от родния му град Съфолк и дора са учили в една гимназия, но след това тръгват по различни пътища. Съдбата ги среща отново през 2016 г. в Ню Йорк. Наскоро Шийрън сподели, че любимата му е вдъхновила текста към песента Perfect.\n                    ", "date": "2018.02.23", "title": "Ед Шийрън носи годежен пръстен"}
{"url": "http://www.monitor.bg/a/view/12778-%D0%94%D0%B6%D0%B5%D0%BD%D0%B8%D1%84%D1%8A%D1%80-%D0%9B%D0%BE%D1%80%D1%8A%D0%BD%D1%81-%D1%81%D0%B8-%D0%BF%D0%B0%D0%B4%D0%B0-%D0%BF%D0%BE-%D0%A2%D0%B8%D0%BC%D1%8A%D1%82%D0%B8-%D0%A8%D0%B0%D0%BB%D0%B0%D0%BC%D0%B5%D1%82/", "text": "\n                    Актрисата Дженифър Лорънс си пада по своя по-млад колега Тимъти Шаламет. Красавицата призна, че е привлечена от 22-годишното момче, което доби популряност с ролята си в „Призови ме с твоето име“ - един от основните претенденти за тазгодишните награди „Оскар“. „Той е много талантлив и секси. Чакам го малко да порасне. Отглеждам си го като прасе преди заколение и ще се промъкна при него веднага, щом навърши 30“, намигна в шоуто Entertainment Tonight тя.Междувременно звездата от „Игрите на глада“ си взе едногодишна пауза от киното, за да се отдаде на активизъм. Тя е в управителния съвет на организацията Represent Us, която води кампании срещу рушветите в политиката и за приемане на закони срещу корупцията, като важна част от каузата е да възпита младите хора с адекватни познания в тази сфера. Наскоро тя се пошегува, че ще подплати свободното си време с грънчарство. \n\n\n                    ", "date": "2018.02.23", "title": "Дженифър Лорънс си пада по Тимъти Шаламет"}
{"url": "http://www.monitor.bg/a/view/86712-%D0%A5%D0%BE%D0%BB%D0%B0%D0%BD%D0%B4%D1%81%D0%BA%D0%B8%D1%8F%D1%82-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82-%D0%BF%D1%80%D0%B8%D0%B7%D0%BD%D0%B0-%D0%B0%D1%80%D0%BC%D0%B5%D0%BD%D1%81%D0%BA%D0%B8%D1%8F-%D0%B3%D0%B5%D0%BD%D0%BE%D1%86%D0%B8%D0%B4/", "text": "\n                    Долната камара на холандския парламента одобри предложение за признаване на арменския геноцид през 1915 г. Решението беше одобрено от всички политически сили, с изключение на партията \"Денк\", представляваща интересите на турската диаспора в страната. Според експерти, признаването на геноцида от парламента ще усложни отношенията между Хага и Анкара, които и без друго са на много ниско ниво, след дипломатическия скандал март 2017 година. В същото време трябва да се има предвид, че на международната сцена Холандия е представлявана от правителството, а не от парламента. Властите досега използваха термина \"въпросът за арменския геноцид\", като по този начин оставяха място за маневриране и не възнамеряват да променят нищо в тази ситуация. Освен това долната камара прие решение за изпращане на високопоставен държавен представител - министъра или държавен секретар, на церемонията по почитане на жертвите арменски геноцид в Ереван през април. До избухването на Първата световна война, арменското население в Османската империя е около 2,5 милиона, през 1915 г., в резултат на депортирането и систематичните убийства са загинали, според различни оценки, от 600 000 до 1,5 милиона арменци. Турското правителство признава масовата смърт на арменците, но се противопоставя на използването на термина \"геноцид\" и смята, че броят на жертвите, на които арменската страна настоява, е твърде висока. Според Анкара, смъртта на арменците не е резултат от целенасочена държавна политика, а вследствие гражданската война в Османската империя, жертви на която са също турци. В същото време редица държави и международни организации признават тези събития за геноцид.\n                    ", "date": "2018.02.23", "title": "Холандският парламент призна арменския геноцид"}
{"url": "http://www.monitor.bg/a/view/1532-%D0%A2%D1%80%D1%8A%D0%B3%D0%BD%D0%B0-%D0%BF%D1%80%D0%BE%D1%86%D0%B5%D0%B4%D1%83%D1%80%D0%B0-%D0%BF%D0%BE-%D0%BE%D1%82%D1%81%D1%82%D1%80%D0%B0%D0%BD%D1%8F%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%9B%D0%B0%D1%83%D1%80%D0%B0-%D0%9A%D1%8C%D0%BE%D0%B2%D0%B5%D1%88%D0%B8/", "text": "\n                    Управляващите в Румъния стартираха процедура по отстраняването на Лаура Кьовеши, съобщи Правен свят.2000 протестери излязоха в центъра на Букурещ, след като министърът на правосъдието Тудорел Тоадер обяви, че е започнал процедура по отстраняването на директора на Националната дирекция за борба с корупцията Лаура Кодруца Кьовеши. Според правосъдния министър, Кьовеши, която е една от противоречивите личности в Румъния, е нарушила Конституцията и е навредила на имиджа на страната в чужбина.В доклад от 30 страници Тоадер обвини Кьовеши, че има авторитарно държание, че се е месила в разследванията, водени от нейни подчинени и че е критикувала проектозакони за правосъдието в интервюта за международни медии. По думите му, тези критики са засегнали по един необратим начин имиджа на Румъния. Според румънските закони решението за съдбата на шефката на антикорупционната агенция трябва да вземе президентът дясноцентрист Клаус Йоханис. Той има обтегнати отношения с правителството и винаги е защитавал Кьовеши, която е на поста си от 2013 г., отбелязва Франс прес.\n                    ", "date": "2018.02.23", "title": "Тръгна процедура по отстраняването на Лаура Кьовеши "}
{"url": "http://www.monitor.bg/a/view/60639-%D0%A1%D0%BB%D0%BE%D0%B2%D0%B0%D0%BA%D0%B8%D1%8F-%D0%B7%D0%B0%D0%B3%D1%8A%D1%80%D0%B1%D0%B8-%D0%98%D1%81%D1%82%D0%B0%D0%BD%D0%B1%D1%83%D0%BB%D1%81%D0%BA%D0%B0%D1%82%D0%B0-%D0%BA%D0%BE%D0%BD%D0%B2%D0%B5%D0%BD%D1%86%D0%B8%D1%8F/", "text": "\n                    Словакия няма да ратифицира Истанбулската конвенция, заяви министър-председателят Роберт Фицо.\n\nТова се случи, след като срещу договора се противопоставиха по-малък коалиционен партньор - националисти, и религиозни групи.\n\nПреди две седмици България, която е ротационен председател на Европейския съюз, също отхвърли конвенцията. Това изтъкна съпротивата в по-консервативните в социално отношение страни от бившия източен блок срещу либералните ценности на по-богатата Западна Европа, отбелязва Ройтерс.\n\nСловашкото правителство подписа конвенцията на Съвета на Европа за борба с насилието срещу жени през 2011 г. и ратифицирането й от парламента щеше да е следващата стъпка.  Фицо обаче каза, че Словакия няма да ратифицира конвенцията, която според него е спорен документ, който може да наруши конституцията и да доведе до въвеждане на еднополови бракове.\n\nТой все пак заяви, че страната му ще включи в законодателство всички мерки, насочени към борба с насилието срещу жени. Словакия на практика забрани еднополовите бракове през 2014 г., когато прие конституционна поправка, определяща брака като съюз между мъж и жена. Тя също така не признава каквато и да е форма на гражданско партньорство между хора от един пол.\n\n\"Не можем да приемем мерки, които биха влезли в конфликт с вярванията и чувствата на хората в някои държави\", каза Фицо, който е социалдемократ.\n\nПо думите му Истанбулската конвенция \"ненужно поставя под въпрос естествените различия между мъжете и жените и ги нарича стереотипи\", като същевременно преследва добрата цел за премахване на насилието срещу жени.\n\nСловашката национална партия, която е по-малък коалиционен партньор в правителството, заяви, че ще го напусне, ако Словакия не се оттегли от конвенцията.\n\nРимокатолическата църква каза, че договорът може да доведе до дискриминация за религиозната свобода в Словакия, където 62 процента от 5,4 милионното население се определят като католици, а 6 процента - като протестанти, според преброяване от 2011 г.\n\nСтраните членки на ЕС България, Унгария, Чехия, Великобритания, Хърватия, Гърция и Ирландия все още не са подписали договора, както и страните членки на Съвета на Европа Азербайджан и Русия. Конвенцията е подписана от 40 държави.\n                    ", "date": "2018.02.23", "title": "Словакия загърби Истанбулската конвенция"}
{"url": "http://www.monitor.bg/a/view/31918-%D0%9A%D0%BE%D0%BF%D1%80%D0%BE%D0%B4%D1%83%D0%BA%D1%86%D0%B8%D1%8F-%D1%81-%D0%91%D0%93%D1%83%D1%87%D0%B0%D1%81%D1%82%D0%B8%D0%B5-%D1%81%D1%82%D1%80%D0%B5%D1%81%D0%BD%D0%B0-%D0%BF%D1%83%D0%B1%D0%BB%D0%B8%D0%BA%D0%B0%D1%82%D0%B0-%D1%81-%D0%BF%D1%80%D0%B5%D0%BA%D0%B0%D0%BB%D0%B5%D0%BD%D0%BE-%D0%BC%D0%BD%D0%BE%D0%B3%D0%BE-%D1%81%D0%B5%D0%BA%D1%81/", "text": "Режисьорката Адина Пинтилие: Всички участници в продуцията наистина отвориха душите си\n                    Разнежени от холивудската естетика и клонящия в същата посока европейски опит зрители на журналистическата прожекция на филма „Не ме докосвай“ (копродукция на Румъния, Германия, Чехия, България и Франция) били втрещени от количеството голота и секс, които се стоварили върху тях от екрана и на талази напуснали салона. Онези, които останали обаче дълго и гръмко ръкопляскали по време на финалните надписи на творбата на румънската артистка и режисьорка Адина Пинтилие, пише германският таблоид „Билд“.\n\nСпоред изданието във филма си режисьорката дебютантка съзерцава различни хора по време на техните разнообразни сексуални практики, а редуването на игрални и документални сцени въздейства подобно на психотерапевтична лабораторна подредба. Границите на срамното не са деликатно размити, а целенасочено разрушени, пише за филма ДПА.\n\nАдина Пинтилие, която в родината си се подвизава и като куратор на Букурещкия фестивал на експерименталното кино, казва за филма си по време на пресконференция на Берлинале: „Исках да открия какво е интимността. Това е една изследователска работа. Всичко общо взето бе един дълъг процес. В крайна сметка филмът се превърна в една 7-годишна любовна история за всички нас“, казва румънката и допълва, че при фикцията човек има предпазна мрежа, докато тя и екипът й не са имали такава, защото работили автентично и са опитали да изградят отношенията между хората. Всички участници в продукцията „наистина са отворили душите си“\n\nДокато цялата история и самият филм очевидно са се сторили на някои зрители прекалени, шефът на журито Том Тиквер пък се е радвал на реакциите на творбата на Адина Пинтилие, защото още преди началото на 68-мото Берлинале в интервю заяви, че му липсват „лудите и завързани“ филми.\n\nЕдна от главните роли във филма „Не ме докосвай“ се изпълнява от актрисата Ирмена Чичикова. От българска страна филмът е копродуциран от Мартичка Божилова и \"Агитпроп\", които имаха друга премиера на фестивала в Берлин точно преди 10 години с филма \"Коридор №8\".\n                    ", "date": "2018.02.23", "title": "Копродукция с БГ-участие стресна публиката с прекалено много секс"}
{"url": "http://www.monitor.bg/a/view/55038-%D0%91%D0%B5%D1%80%D0%BB%D1%83%D1%81%D0%BA%D0%BE%D0%BD%D0%B8-%D0%B4%D0%B0%D0%B2%D0%B0-%D1%81%D0%B2%D0%B0%D1%82%D0%B1%D0%B0%D1%80%D1%81%D0%BA%D0%B8-%D1%81%D1%8A%D0%B2%D0%B5%D1%82%D0%B8-%D0%BD%D0%B0-%D0%B0%D0%BD%D0%B3%D0%BB%D0%B8%D0%B9%D1%81%D0%BA%D0%B0-%D1%80%D0%B5%D0%BF%D0%BE%D1%80%D1%82%D0%B5%D1%80%D0%BA%D0%B0/", "text": "\n                    „Ако стискаш ръка толкова силно, никой няма да се ожени за теб!“ – тази забележка направи вчера лидерът на италианската десница Силвио Берлускони на кореспондентката в Рим на Би Би Си София Бетица. Секунди преди това младата и хубавичка журналистка бе благодарила на стария плейбой с културистко ръкостискане за даденото й току що интервю по повод предстоящите на 4 март парламентарни избори. Но репликата на интервюирания изглежда не се е харесали на шефовете на интервюиращата в Лондон, защото те веднага заръсиха злостни подмятания по адрес на видния италиански политик и доказал качествата си бизнесмен.\n\nА запечатаният от телевизионната камера финал на интервюто ако не е съвсем безобиден, то в никакъв случай не би трябвало да се смята за накърняващ достойнството на репортерката и това на представляваната от нея информационна институция. Защото съвсем в типичния му шегаджийско – донжуановски стил 81-годишният Берлускони дава следния бащински съвет на хубавицата: „То повече недей да стискаш толкова силно ръката на мъж, защото някой може да си каже, а бе тая ще ме бие ако се оженим и няма да се омъжи за теб!“ „Аз пък си помислих, че малко по-решително ръкостискане ще ви се хареса!“ – отговаря разтропаната София. „Не, не, ако я караш така, наистина никой няма да те вземе!“ - не пада по гръб Берлускони. И продължава, намеквайки все за съвета, даден на симпатичната журналистка: „Трябва да знаеш, че нашата среща е фундаментална за твоя бъдещ живот!“ После не закъсняха хулите на шефовете на Би Би Си по адрес на четирикратния министър-председател на Италия и на словата в защита на тяхната мома в Рим, която иначе е дъщеря на известния наа Апенините писател и журналист Енцо Бетица.\n\nНа предизборна среща пък със строителни предприемачи от цялата страна Берлускони ги призова да накарат и техните любовници да гласуват за ръководената от него десница. Експремиерът ги увери, че тя ще бъде първа на предстоящия вот и че именно неин представител ще бъде натоварен да състави правителство – това подсказвали последните социологически проучвания. Името на кандидат-премиера на десницата би трябвало да бъде оповестено два дни преди изборите, тоест следващия петък, но според близки до експремиера източници то щяло да бъде на председателя на Европарламента Антонио Таяни. Мнозина наблюдатели обаче смятат, че в последния момент магьосникът Берлускони ще извади от ръкава си друга, още по-убедителна кандидатура.\n                    ", "date": "2018.02.23", "title": "Берлускони дава сватбарски съвети на английска репортерка"}
{"url": "http://www.monitor.bg/a/view/89530-%D0%9A%D1%80%D0%B0%D0%B2%D0%B0-%D0%B1%D0%B5%D0%B3%D0%BB%D0%B5%D1%86-%D0%BF%D0%BE%D1%87%D0%B8%D0%BD%D0%B0-%D0%BE%D1%82-%D1%81%D1%82%D1%80%D0%B5%D1%81/", "text": "\n                    Крава беглец, която избра свободата, бе заловена и се спомина от стрес, докато я транспортираха към първата и последна ферма в живота й, предаде АП.\nЧервеното месодайно говедо от породата \"Лимузен\" избяга на 23 януари, докато я превозваха към кланицата. Тя стана много известна, след като спаси живота си и заблуди преследвачите, плувайки от остров на остров. Накрая се скри в област с много езера в югозападната част на Полша.\nЖивотното беше заловено, но умря от стрес, докато го транспортираха с камион към фермата, където било отгледано. Кравата, на стойност около 1500 долара, беше открита в близост до селцето Шестшеховице. На екипа от петима души, сред които и ветеринар, му били нужни няколко часа и три стрели с приспивателно, преди да обездвижат скитащото животно.\nМиналия месец друга крава беглец от същата порода бе забелязана да се скита в компанията на стадо зубри в Източна Полша три месеца след като избяга от обора си.\n\n \n                    ", "date": "2018.02.23", "title": "Крава беглец почина от стрес"}
{"url": "http://www.monitor.bg/a/view/49295-%D0%9E%D1%80%D0%B1%D0%B0%D0%BD-%D0%B8%D1%81%D0%BA%D0%B0-%D0%BE%D1%82-%D0%95%D0%A1-%D0%BF%D0%BE%D0%BD%D0%B5-%D0%BF%D0%BE%D0%BB%D0%BE%D0%B2%D0%B8%D0%BD-%D0%BC%D0%B8%D0%BB%D0%B8%D0%B0%D1%80%D0%B4-%D0%B7%D0%B0-%D0%B3%D1%80%D0%B0%D0%BD%D0%B8%D1%87%D0%BD%D0%B0-%D0%BE%D1%85%D1%80%D0%B0%D0%BD%D0%B0/", "text": "\n                    Унгария иска най-малко половината от сумата (над 1 милиард евро), която е похарчила за охрана на границите, да й бъде възстановена от фондове на Европейския съюз, каза днес премиерът Виктор Орбан, цитиран от Ройтерс. \"Ние защитаваме не само себе си, а и Европа. Най-малко половината от сумата, която похарчихме за тази цел, следва да ни бъде възстановена\", посочва Орбан във видео, качено в страницата му във Фейсбук в навечерието на срещата на върха на ЕС в Брюксел. Премиерът добавя, че ще предложи на лидерите на ЕС процедура за \"червен картон\" с цел да бъде укрепен суверенитетът на националните парламенти, за да получат пълномощия да прекратяват дебати в Европа, ако се прецени, че те нарушават националните интереси.\n                    ", "date": "2018.02.23", "title": "Орбан иска от ЕС поне половин милиард за гранична охрана"}
{"url": "http://www.monitor.bg/a/view/30689-%D0%9C%D0%B0%D0%BA%D1%80%D0%BE%D0%BD-%D0%B2%D0%B8%D0%BD%D0%BE%D1%82%D0%BE-%D0%BD%D1%8F%D0%BC%D0%B0-%D0%BD%D0%B8%D1%89%D0%BE-%D0%BE%D0%B1%D1%89%D0%BE-%D1%81-%D0%BA%D0%BE%D0%BD%D1%86%D0%B5%D0%BD%D1%82%D1%80%D0%B0%D1%82%D0%B0/", "text": "\n                    Президентът на Франция Еманюел Макрон заяви, че няма да позволи виното да се приравнява с концентрирания алкохол и призна, че пие „традиционната френска напитка” по два пъти на ден, съобщи France Info. „Общественото здраве се сблъска с бич, който се изразява в това, че младите хора все повече пият концентриран алкохол или бира, а с виното не е така”, каза Макрон. \"Аз лично пия вино през деня и вечерта”, каза френският държавен глава. Той добави, че докато е президент, няма да допусне „никакви поправки за по-строго законодателство срещу алкохола и цигарите”.\n\nДискусията за по-строги закони срещу алкохола започна във Франция в началото на февруари, когато министърът на здравеопазването Анес Бузин заяви, че „винопроизводството ни кара да вярваме, че виното се различава от другите алкохолни напитки” и „притежава редица полезни свойства”, макар че от научна гледна точка, както и от гледна точка на общественото здраве, „да се пие вино – това е същото като пиенето на бира, водка или уиски”.\n                    ", "date": "2018.02.23", "title": "Макрон: виното няма нищо общо с концентрата, пия го два пъти на ден"}
{"url": "http://www.monitor.bg/a/view/722-%D0%94%D0%B2%D0%B0%D0%BC%D0%B0-%D1%83%D0%B1%D0%B8%D1%82%D0%B8-%D0%BF%D1%80%D0%B8-%D0%BF%D1%80%D0%B5%D1%81%D1%82%D1%80%D0%B5%D0%BB%D0%BA%D0%B0-%D0%B2-%D0%A6%D1%8E%D1%80%D0%B8%D1%85/", "text": "\n                    Двама души бяха убити при престрелка в центъра на Цюрих - най-големия град в Швейцария. Според полицията изглежда случаят няма никаква връзка с тероризма.\n\nПолицаи веднага се отправили към сградата на централната гара, след като минувачи съобщили малко след обед, че са чули изстрели. Там те открили един мъртъв човек и друг тежко ранен, който малко по-късно починал.\n\nСпоред полицията \"ситуацията е под контрол и няма опасност за хората\".\n                    ", "date": "2018.02.23", "title": "Двама убити при престрелка в Цюрих"}
{"url": "http://www.monitor.bg/a/view/84126-%D0%92%D0%BC%D0%B5%D1%81%D1%82%D0%BE-%D0%B4%D0%B0-%D0%BB%D0%B5%D0%B6%D0%B8-%D0%BF%D1%80%D0%B8%D1%81%D1%8A%D0%B4%D0%B0-%D0%B7%D0%B0-%D0%BF%D1%80%D0%B5%D0%B3%D0%B0%D0%B7%D0%B5%D0%BD%D0%BE-%D0%B4%D0%B5%D1%82%D0%B5-%D0%B1%D0%B8%D0%B7%D0%BD%D0%B5%D1%81%D0%BC%D0%B5%D0%BD-%D1%85%D0%BE%D0%B9%D0%BA%D0%B0-%D0%BF%D0%BE-%D0%B7%D0%B0%D0%B2%D0%B5%D0%B4%D0%B5%D0%BD%D0%B8%D1%8F/", "text": "\n                    Вместо да излежава присъдата си от 4 години за това, че прегази с джипа си 6-годишния Петьо Гевечанов от Панагюрище, бизнесменът Цветан Пъков ходел по заведения и дискотеки. Това съобщиха негови съграждани и изпратиха на медиите снимка от местния „ Найт клуб“, където Пъков е бил по новогодишните празници с компания. В Панагюрище са възмутени от решението на Софийски градски съд, който в четвъртък пусна условно предсрочно виновника за смъртта на малкия Петьо, а прокуратурата протестира срещу това, че Пъков ще излезе на свобода. В средногорския град, където на 14 април 2015 г. се разигра трагедията с 6-годишния Петьо, са настръхнали срещу съдебното решение и готвят нов протест. Виновният шофьор е изтърпял малко над 3 години и 6 месеца от наказанието си, остават му 5 месеца.  \"През останалото време си е бил по клубовете и дискотеките. Той постоянно си е тук със семейството, тъй като изтърпява наказанието си в затворническо общежитие при лек режим. Него го пускат, а нашето дете ще си гние в земята. Не съжалява със сигурност за това, което извърши. Той си е нагъл човек. Нито за секунда не съм повярвал  в правосъдието. Но има Господ, това е. Господ вижда и ще го накаже”, каза още през сълзи Петър Гевечанов пред bTV.   Само ден преди това бащата на Петьо има повод отново да се усмихне - ражда му се син, който е кръстен Божидар. Научава обаче новината за освобождаването на Пъков от съпругата си Десислава, която още е в родилното. Семейството има още едно момченце-Николай.  Близо 3 години след фаталната датата 14 април 2015 г. на мястото на инцидента напомнят паметната плоча и пано, на което е изобразено ангелче и надписа: „Спрете се, убийци на деца!”.\n                    ", "date": "2018.02.23", "title": "Вместо да лежи присъда за прегазено дете, бизнесмен хойка по заведения"}
{"url": "http://www.monitor.bg/a/view/52403-%D0%A2%D1%80%D1%83%D0%B6%D0%B5%D0%BD%D0%B8%D1%87%D0%BA%D0%B0-%D0%B2%D0%B5%D1%82%D0%B5%D1%80%D0%B0%D0%BD-%D0%BE%D1%82%D0%BD%D0%B5%D1%81%D0%B5-6-%D0%BC%D0%B5%D1%81%D0%B5%D1%86%D0%B0-%D1%83%D1%81%D0%BB%D0%BE%D0%B2%D0%BD%D0%BE/", "text": "\n                    Една от най-дългогодишните крайпътни проститутки в Стара Загора, 38-годишната Гинка В., която е в занаята още от началото на 90-те години на миналия ХХ в. се сдоби с поредна условна присъда.\n\n„Кака Гинка“, както свойски я наричат от близо десетилетие полицаите била „закопчана“ на 20 октомври м.г. на обичайното й място по пътя между Чирпан и Стара Загора след жалба на останал без портфейла си клиент-тираджия. При обиска обаче портмонето не било намерено и униформените образували досъдебно производство по стандартния член 329 ал.1 от НК за нетрудови доходи, придобити по неморален път в продължение на една година. 4 месеца по-късно районният съд в Града на липите в условията на съкратено производство преценил , че ветеранката „заслужава“ 6-месечен затвор, но предвид изявената й готовност „да се поправи“ и „изразеното искрено съжаление“  отложил изпълнението на наказанието за 3 години.\n\nНа излизане от залата кака Гинка сподели благодарността си, че не й лепнали парична глоба. Защото предният път трябвало да плати 1 000 лв, сума за която й се наложило „да работи“ близо 2 месеца.\n\n„Беше пак през зимата.Няма трафик по пътя.Вятър вее, вали сняг, питаш ли ме как съм ги събрала тези много пари, господине! А имам три чавета, гладни седят у дома, боси са и не могат да ходят на училище, щото майка им на държавата трябва да плаща…“, цветисто описа родената в Сливен мургава дама съдбата си.\n\n Според запознати с пъстрата й биография Гинка В. преди петнадесетина години се подвизавала в Чехия и Германия , но там влязла в остър конфликт със сутеньора си и след наложена й „рестрикция“ била върната първо край АМ „Тракия“, а напоследък по второстепенните пътища .\n                    ", "date": "2018.02.23", "title": "Труженичка – ветеран  отнесе 6 месеца условно"}
{"url": "http://www.monitor.bg/a/view/56534-%D0%90%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D0%B7%D1%80%D0%B5%D0%BB%D0%B8%D1%89%D0%BD%D0%BE-%D0%98%D1%86%D0%BE-%D0%91%D1%83%D1%86%D0%B0%D1%82%D0%B0-%D0%B2-%D0%BA%D0%B0%D0%B7%D0%B8%D0%BD%D0%BE/", "text": "\n                    Една от знаковите личности в сливенския ъндърграунд, 44 –годишният Христо Христов –Буцата е бил задържан зрелищно в хода на специализирана акция на служители от сектор „Противодействие на криминалната престъпност“. Белезниците щракнали около китките на някогашния борец и притежател не на един златен и сребърен медал от родни и балкански шампионати насред казино „Танжер“ на метри от центъра на града. При обиска от джобовете на бившия атлет бил иззет плик с 5 грама метаамфетамини „Пико“, а от квартирата му – други веществени доказателства с отношение към практикуваната от Буцата престъпна дейност.\n\nЗапознати припомнят, че Христов е стартирал „кариерата „ си на дилър още в първите години на демокрацията, за известно време е бил доста високо в йерархията и ръководел мрежа , разпростряла се до Нова Загора и Стара Загора, където държал квартира-депо за марихуана.\n\nНапоследък обаче затънал в борчове, част от хората му влезли в затвора и се наложило сам да тръгне по казината , за да предлага стоката си.Спортни ветерани припомнят, че Буцата бил сред големите ни надежди в борбата, но счупен крак по време на тренировка прекършил спортната му кариера и го тласнал по наклонената плоскост.\n\nПо разпореждане на окръжната прокуратура в Сливен на бившия борчага е наложена 72-часова мярка за неотклонение „задържане под стража“, очаквало се до няколко дни там да се озове и личният му „готвач“ на метаамфети.\n                    ", "date": "2018.02.23", "title": "Арестуваха зрелищно Ицо Буцата в казино "}
{"url": "http://www.monitor.bg/a/view/3497-%D0%9D%D0%BE%D0%B2-%D0%B1%D1%83%D0%BC-%D0%BD%D0%B0-%D1%82%D0%B5%D0%BB%D0%B5%D1%84%D0%BE%D0%BD%D0%BD%D0%B8-%D0%B8%D0%B7%D0%BC%D0%B0%D0%BC%D0%B8-3-%D0%B6%D0%B5%D0%BD%D0%B8-%D1%81%D0%B5-%D0%BF%D1%80%D0%BE%D1%81%D1%82%D0%B8%D1%85%D0%B0-%D1%81-11-%D0%B1%D0%BE%D0%BD%D0%B0/", "text": "\n                    Истински бум на телефонни измами е регистриран на територията на ОД на МВР – Стара Загора. Само в рамките на едно денонощие, на 22 февруари сигнали и жалби за измами по станала вече класическа схема „МВР дири съвестни граждани за хващане на престъпници“ са подали 3 възрастни жени. Едната от пострадалите е от Раднево, тя хвърлила през прозореца на апартамента си торбичка с 500 лв и 300 евро, след като повярвала на непознат „комисар“, че парите ще й бъдат върнати до час време, а нея я очаква посещение на тв-екип, за да я покажат по новините. 5700 лв по аналогична схема е оставила пред вратата на къщата си и 75-годишна старозагорка, която се изплашила за живота след серия телефонни заплахи и обаждане на „старши криминалист“, който я уверил че парите й ще бъдат ползвани за „примамване на апашите“. Третата жалба е постъпила във Второ РУ „Полиция“ от 83-годишна дама, която хвърлила от терасата си 650 евро, 300 долара и 1 300 лв. Само за три дни общият брой на „ожилените“ е набъбнал на 4, след като на 21 февруари 86 – годишна старозагорка остави до контейнер за отпадъци на улицата 6 бона.\n                    ", "date": "2018.02.23", "title": "Нов бум на телефонни измами, 3 жени се простиха с 11 бона"}
{"url": "http://www.monitor.bg/a/view/52865-%D0%9D%D0%B0%D0%B4%D1%80%D1%83%D1%81%D0%B0%D0%BD-%D0%BF%D0%BE%D0%BC%D0%BB%D1%8F-%D0%BF%D0%BE%D0%BB%D0%B8%D1%86%D0%B5%D0%B9%D1%81%D0%BA%D0%B0-%D0%BF%D0%B0%D1%82%D1%80%D1%83%D0%BB%D0%BA%D0%B0-%D1%81%D0%BB%D0%B5%D0%B4-%D0%B3%D0%BE%D0%BD%D0%BA%D0%B0/", "text": "\n                    31-годишен ямболлия е задържан за 24 часа след като вряза лекия си автомобил в патрулна кола на финала на зрелищна гонка по улиците на града.Инцидентът, при който само по чудо се разминало без ранени униформени е станал около 16,20 часа, след като Тодор Д. не спрял при подаден му светлинен и звуков сигнал, а с мръсна газ пробвал да се отдалечи. В преследването се включили всички излезли в наряд екипи, а на улица „Ямболен“ била направена импровизирана „барикада“. При вида на препятствието мъжът пробвал да заобиколи през банкета, но „Нисан Примера“ – та му се отклонила от бордюра и врязала предницата си в най-близкия полицейски „Опел Астра“, чийто двигател е бил потрошен. В хода на проверката станало ясно, че отдавнашният познайник на униформените е без книжка, отнета му заради шофиране в пияно състояние и след употреба на  наркотици преди 3 месеца. Лекият автомобил пък е с чужди регистрационни табели.Мъжът категорично отказал да бъде пробван с драг-тест.\n                    ", "date": "2018.02.23", "title": "Надрусан помля полицейска патрулка след гонка   "}
{"url": "http://www.monitor.bg/a/view/53936-%D0%9F%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D0%BF%D0%BE%D0%B8%D1%81%D0%BA%D0%B0-%D0%BF%D0%BE%D1%81%D1%82%D0%BE%D1%8F%D0%BD%D0%B5%D0%BD-%D0%B0%D1%80%D0%B5%D1%81%D1%82-%D0%B7%D0%B0-%D1%82%D1%80%D0%B8%D0%BC%D0%B0%D1%82%D0%B0-%D0%B3%D1%80%D0%B0%D0%B1%D0%B8%D1%82%D0%B5%D0%BB%D0%B8-%D0%BD%D0%B0-%D0%BA%D0%B0%D0%B7%D0%B8%D0%BD%D0%BE-%D0%B8-%D0%B1%D0%B5%D0%BD%D0%B7%D0%B8%D0%BD%D0%BE%D1%81%D1%82%D0%B0%D0%BD%D1%86%D0%B8%D1%8F/", "text": "\n                    Районната прокуратура в Пазарджик внесе искане в съда за определяне на мярка за неотклонение „задържане под стража“ спрямо Илиян И., на 19 г., и Филип М., на 20 г., привлечени като обвиняеми за това, че на 19 февруари 2018 г., в гр. Пазарджик, в игрална зала, в съучастие като извършители, са отнели чужди движими вещи – 9 000 лева с намерението противозаконно да ги присвоят, като са употребили за това заплашване – насочили пистолет. Привлечен като обвиняем е и Васил В., на 20 г., за това, че в съучастие с Илиян И. и Филип М., на 14 февруари 2018 г., от бензиностанция на главен път I-8, в землището на с. Цалапица, област Пловдив, отнели чужди движими вещи – 200 лева, от владението на собственика, с намерение противозаконно да ги присвоят, като са използвали заплаха и са насочили пистолет  срещу продавача. Пазарджишката Районна прокуратура смята, че е налице обосновано предположение, че тримата са извършили престъпленията, за които са им били повдигнати обвинения, като доказателствата по делото сочат, че съществува реална опасност да се укрият или да извършат друго престъпление. По делото са приложени протоколи за оглед на местопроизшествия, фотоалбуми, веществени доказателства, разпитани са свидетели и др.Районен съд-Пазарджик ще заседава днес по искането на прокуратурата.\n\n \n                    ", "date": "2018.02.23", "title": "Прокуратурата поиска постоянен арест за тримата грабители на казино и бензиностанция"}
{"url": "http://www.monitor.bg/a/view/62258-%D0%9F%D0%B8%D1%8F%D0%BD-%D0%B8-%D0%B1%D0%B5%D0%B7-%D0%BA%D0%BD%D0%B8%D0%B6%D0%BA%D0%B0-%D1%81%D0%B5-%D0%BE%D0%B1%D1%8A%D1%80%D0%BD%D0%B0-%D0%B2-%D0%BA%D0%B0%D0%BD%D0%B0%D0%B2%D0%BA%D0%B0/", "text": "\n                    Пиян и с отнета книжка за управление на превозно средство се е преобърнал в канавка, след като „ Мерцедес“-а му напуснал пътното платно и се приземил в канала. Случката е станала на улица в пазарджишкото село Мокрище в четвъртък вечерта. 36-годишният И.С. от същото село, който се бил солидно почерпил с алкохол, движейки се с несъобразена с пътните условия скорост, загубил контрол над автомобила си. „Мерцедес“-ът напуснал пътното платно и се преобърнал в канавка. Пияният водач успял да изпълзи „ на четири крака“ от преобърнатото возило, а очевидци на инцидента повикали органите на реда. На мястото пристигнали екипи на сектор „Пътна полиция“, които тествали шофьора с дрегер. Уредът отчел 1.96 промила концентрация на алкохол. Освен това шофьорската книжка на И.С. била отнета в началото на миналата година заради друго извършено от него нарушение на пътя. Мъжът е задържан в ареста за срок от 24 часа, а спрямо него се водят бързи производства.\n                    ", "date": "2018.02.23", "title": "Пиян и без книжка се обърна в канавка"}
{"url": "http://www.monitor.bg/a/view/11306-%D0%94%D1%8F%D0%B4%D0%BE-%D0%B3%D1%80%D1%8A%D0%BC%D0%BD%D0%B0-%D0%BA%D0%BE%D1%82%D0%BA%D0%B0%D1%82%D0%B0-%D0%BD%D0%B0-%D0%BA%D0%BE%D0%BC%D1%88%D0%B8%D1%8F%D1%82%D0%B0-%D1%81%D0%B8/", "text": "\n                    Възрастен мъж простреля котката на комшията си в село Поликраище. 68-годишният П.Ф. се дразнел от котките на 80-годишния си съсед и ги обвинявал, че се катерят по каменния му дувар и го събарят. Той предупреждавал комшията си да вземе мерки и да изхвърли котките си извън селото. В сряда на П.Ф. най-накрая му прекипяло. Той извадил пневматичната си пушка и гръмнал по една от котките, която в този момент се изпречила пред погледа му. В резултат мяукащото животно било ранено, а срещу стрелеца е образвано бъзо производство за хулиганство и той може да бъде изправен на съд или да му се размине само с парична глоба. \n                    ", "date": "2018.02.23", "title": "Дядо гръмна котката  на комшията си "}
{"url": "http://www.monitor.bg/a/view/61506-28%D0%B3%D0%BE%D0%B4%D0%B8%D1%88%D0%B5%D0%BD-%D1%81%D0%B5-%D1%81%D0%B0%D0%BC%D0%BE%D0%B7%D0%B0%D0%BF%D0%B0%D0%BB%D0%B8-%D1%81%D0%BB%D0%B5%D0%B4-%D0%BD%D1%8F%D0%BA%D0%BE%D0%BB%D0%BA%D0%BE-%D1%80%D0%B0%D0%BA%D0%B8%D0%B8-%D0%B8-%D1%81%D0%BA%D0%B0%D0%BD%D0%B4%D0%B0%D0%BB-%D1%81-%D0%B6%D0%B5%D0%BD%D0%B0-%D1%81%D0%B8/", "text": "\n                    28-годишен безработен жител на карловското село Розино се самозапали в късния следобед в четвъртък, след като ударил няколко ракии и се скарал с жена си. Причината Аспарух Чакъров да предприеме фаталната стъпка най-вероятно е фактът, че не е бил трезвен.Той бил без работа от дълго време, което пораждало напрежение в семейството му. Това бил вероятно и поводът за неколкократните раздели на двойката, които обаче винаги след това се събирали. Още по време на кавгата Аспарух заплашил жена си, че ще сложи край на живота си, твърди trafficnews. Излязъл пред къщата им, полял се с бензин и се подпалил. Близките му повикали линейка и вечерта на 22 февруари мъжът бил закаран в Клиниката по изгаряния в УМБАЛ „Св. Георги” в много тежко състояние и с опасност за живота. Първоначално медиците преценили, че раните от изгарянията са около 30 % от тялото му, но когато свалили превръзките в петък, установили, че част от зачервяванията по кожата са се превърнали в мехури. Пораженията от огъня са общо към 40%, изгарянията са му дълбоки и са от трета степен. Пациентът е в тежко общо състояние, с много тежък термичен шок, съобщиха от здравното заведение. Той е поставен във флуидно легло и се следят непрекъснато жизнените му показатели. Тъй като е вдигаш топли газове, има травми и по дихателните пътища. С опасност за живота е и следващите няколко дни ще бъдат критични за него, уточниха от болницата.\n\n\n                    ", "date": "2018.02.23", "title": "28-годишен се самозапали след няколко ракии и скандал с жена си"}
{"url": "http://www.monitor.bg/a/view/27486-%D0%9E%D1%81%D1%8A%D0%B4%D0%B8%D1%85%D0%B0-%D1%83%D1%81%D0%BB%D0%BE%D0%B2%D0%BD%D0%BE-%D0%B2%D0%B0%D1%80%D0%BD%D0%B5%D0%BD%D0%B5%D1%86-%D0%B7%D0%B0-%D1%85%D0%BE%D0%BC%D0%BE%D1%81%D0%B5%D0%BA%D1%81%D1%83%D0%B0%D0%BB%D0%BD%D0%B8-%D0%B4%D0%B5%D0%B9%D1%81%D1%82%D0%B2%D0%B8%D1%8F-%D1%81-%D0%BC%D0%B0%D0%BB%D0%BE%D0%BB%D0%B5%D1%82%D0%B5%D0%BD/", "text": "\n                    Районният съд във Варна „помилва“ 34-годишен мъж, злоупотребил сексуално с малолетно момче, като го осъди на 3 години лишаване от свобода, отложени с изпитателен срок от 5 години. Към наложеното съдът присъедини и наказание „глоба“ в размер на 500 лева. В негова тежест са и направените по делото разноски. Педофилът е бил привлечен към наказателна отговорност, след подаден сигнал от социалните служби и училището, където учело 12-годишното момче. Подсъдимият бе признат за виновен по двете повдигнати му обвинения – за самоволно прибиране през юни, 2015 година на чуждо малолетно дете, с намерение да го използва за безнравствени цели (престъпление по чл.185 ал.2 от НК), както и за действия на полово удовлетворение с малолетно лице от същия пол (по чл.157 ал.3 от НК). Деянието е извършено в условия на продължавано престъпление, в периода от юни 2015 г. до 3 февруари 2016 г., като подсъдимият е използвал положението на зависимост и надзор. В съдебна зала стана ясно, че родителите на пострадалото момче били разделени, а то останало при баща си във Варна. Поради липса на адекватни грижи и упражняван контрол, детето често оставало да нощува в семейството на свои приятели. Там то се запознало с подсъдимия, който впоследствие предложил на бащата на момчето да го вземе да живее у тях. Така от юни 2015 г. детето заживяло в апартамента на 34-годишния мъж, съвместно обитаван с негови роднини, като спяло на общо легло с подсъдимия. Там 12-годишното момче започнало да търпи посегателства, спрямо половата си неприкосновеност, но било принудено да си мълчи за случващото се, тъй като подсъдимият се стараел да задоволява всички негови потребности от марков дрехи, играчки, храна или принадлежности за училище. Делото в Районен съд – Варна беше разгледано по общия ред, като малолетният, чрез назначения особен представител, встъпи в ролята на частен обвинител в процеса. Съдебният състав групира наложените за всяко от престъпленията наказания и определи 34-годишният педофил да търпи най-тежкото от тях.\n\n \n                    ", "date": "2018.02.23", "title": "Осъдиха условно варненец за хомосексуални действия с малолетен"}
{"url": "http://www.monitor.bg/a/view/2535-%D0%9D%D0%B0%D1%88%D0%B5%D0%BD%D0%B5%D1%86-%D0%BD%D0%B0-%D1%81%D1%8A%D0%B4-%D0%B2%D1%8A%D0%B2-%D0%A4%D1%80%D0%B0%D0%BD%D1%86%D0%B8%D1%8F-%D0%B7%D0%B0-%D0%B8%D0%B7%D0%BD%D0%B0%D1%81%D0%B8%D0%BB%D0%B2%D0%B0%D0%BD%D0%B5/", "text": "\n                    Нашенец ще бъде съден във Франция за изнасилване. Петко В. от град Златарица е задържан след като е обявен за издирване с Европейска заповед за арест, издадена от съд в град Тулуза. По искане на прокуратурата на мъжа е наложена мярка за нотклонение \"задържане под стража\". Държавното обвинение вече е внесло и предложение за предаване на 36-годишния мъж на френските власти. Предстои съдът да образува делои след като разгледа предоставените от прокуратурата материали, да се произнесе по допускане на предаването на българския гражданин на искащата държава. \n                    ", "date": "2018.02.23", "title": "Нашенец на съд във  Франция за изнасилване "}
{"url": "http://www.monitor.bg/a/view/86909-%D0%A2%D1%80%D0%B8%D0%BC%D0%B0-%D0%BD%D0%B0-%D1%81%D1%8A%D0%B4-%D0%B7%D0%B0-%D1%82%D0%B5%D0%BB%D0%B5%D1%84%D0%BE%D0%BD%D0%BD%D0%B0-%D0%B8%D0%B7%D0%BC%D0%B0%D0%BC%D0%B0/", "text": "\n                    Трима мъже отиват насъд за извършено теефонна измама. Обвинението срещу Златко Ж. и Цветомир А. от Павликени и Златко В. от Горна Оряховица е за това, че на 21 ноември 2017 г. в село Пчелище, възбудили и поддържали заблуждение у жена, че трябва да съдейства на полицейски служители за залавяне на престъпна група за измами. Същия ден тримата се срещнали в Павликени и решили да си набавят пари, като извършат телефонни измами. Снабдили се с мобилни телефони и сим карти, регистрирани на други лица и започнали да звънят на различни стационарни номера с кодове на села от Община В. Търново. Според данните на прокуратурата в 15,56 ч., Златко В. се свързал с пострадалата жена от Пчелище, представил се за полицай, обяснил, че работи по случай за задържане на \"телефонни измамници\", за което било необходимо да му съдейства. Същият поискал от жената да посочи мобилен телефонен номер, чрез който да се свърже с нея и да поддържат постоянна връзка. Жената се доверила и дала искания номер. В 16.44 ч. Златко Ж. се обадил на стационарния телефон на пострадалата преправил гласа си на женски, като се представил за дъщерята й и обяснил, че е пострадала и трябват спешно пари за операция. След това Златко В. отново преправил гласа си и обяснил, че е \"лекар\", като поискал 5 000 евро за да започне неотложната операция на дъщерята. Докато провеждала разговора на стационарния телефон, обвиняемите позвънили и на мобилния, на който „полицаят“ й казал да приготвя парите, за да може полицията да хване измамниците с доказателства, като след това парите ще бъдат върнати. Обвиняемите умишлено държали жената на двата телефона, за да не може да се свърже с други хора и да не й дадат възможност да осъзнае, че е жертва на телефонна измама. Пострадалата събрала всичките си пари – 8000 лв. и по дадените указания ги оставила до контейнер. През това време обвиняемите се придвижили с лек автомобил до Пчелище, взели парите, след което се върнали в гр. Павликени, където разделили сумата. По искане на прокуратура Златко В. е с взета мярка за неотклонение „задържане под стража“. Предстои насрочване на делото за разглеждане от съда.\n\n \n                    ", "date": "2018.02.23", "title": "Трима на съд за  телефонна измама  "}
{"url": "http://www.monitor.bg/a/view/87557-%D0%A5%D1%83%D0%BB%D0%B8%D0%B3%D0%B0%D0%BD%D0%B8-%D0%BF%D0%BE%D1%82%D1%80%D0%BE%D1%88%D0%B8%D1%85%D0%B0-10-%D0%BA%D0%BE%D0%BB%D0%B8-%D0%B2-%D0%9F%D0%BB%D0%BE%D0%B2%D0%B4%D0%B8%D0%B2/", "text": "\n                    Хулигани потрошиха 10 паркирани автомобила на ул. „Арх. Камен Петков” в Пловдив, зад хотел „Империал” край Строителния техникум в града, съобщиха от полицията в областния център. По техни данни щетите по колите не са от пътно-транспортно произшествие, а са дело на вандали. Предполага се, че погромите върху возилата са извършени в нощта срещу 23 февруари, тъй като повечето от собствениците им на сутринта са подали жалби в 6-то районно управление на полицията. Някои от колите са със спукани гуми, а други са с потрошени и огънати ламарини. На място са били ченгета, които са извършили огледи на десетте коли. Иззети били записи от охранителни камери наоколо, за да се установи кои са авторите на посегателствата.\n                    ", "date": "2018.02.23", "title": "Хулигани потрошиха 10 коли в Пловдив"}
{"url": "http://www.monitor.bg/a/view/22518-%D0%9A%D1%80%D0%B0%D0%B4%D0%B5%D1%86-%D0%BE%D1%82%D0%BC%D1%8A%D0%BA%D0%BD%D0%B0-%D0%B1%D1%83%D1%80%D0%BA%D0%B0%D0%BD%D0%B8-%D0%BF%D1%8A%D0%BB%D0%BD%D0%B8-%D1%81-1000-%D0%BB%D0%B5%D0%B2%D0%B0-%D0%BD%D0%B0-%D0%BC%D0%BE%D0%BD%D0%B5%D1%82%D0%B8/", "text": "\n                    \n                    ", "date": "2018.02.23", "title": "Крадец отмъкна буркани пълни с 1000 лева на монети"}
{"url": "http://www.monitor.bg/a/view/89966-%D0%9C%D0%B5%D0%B9%D0%B7%D0%B5%D1%80-%D1%81%D0%BC%D0%B5%D0%BD%D0%B8-%D0%B2%D0%B5%D1%80%D1%81%D0%B8%D1%8F%D1%82%D0%B0-%D1%81%D0%B8-%D0%BF%D1%80%D0%B5%D0%B4-%D1%81%D1%8A%D0%B4%D0%B0/", "text": "Отишла да пазарува, после чистила на котката \n                     \n\nАнита Мейзер смени версията си пред апелативния съд във Варна и направи нови разкрития за обвинението в подкуп от разследващия полицай Веселин Радев, заради което лежи в затвора. Вчера апелативен съдебен състав разгледа жалбата й срещу осъдителната присъда на Варненския окръжен съд от октомври, миналата година. Тогава първата съдебна инстанция призна вината на Мейзер за извършването на две престъпления – затова, че на 14 август 2016 година причинила по непредпазливост смъртта на съпруга си Николай и затова, че на същата дата предложила подкуп на полицейски служител. За убийството по непредпазливост тя получи 3 години и половина затвор, а за предложения подкуп от 30 000 евро на разследващия полицай Веселин Радев - 4 години и половина, които излежава в Сливенския затвор. Вчера Анита Мейзер заяви при влизане в зала: „Аз съм единствената, осъдена за подкуп в България. Четири години и половина за подкуп - на думи“. След това в хода на заседанието се отметна от предишните си показания, като заяви, че не е слагала свинските опашки на врата на Николай. Тя каза, че не била в дома си, когато мъжът й сам направил това и когато се прибрала, го намерила мъртъв. Новата версия на Мейзер е, че отишла да пазарува, за да избегне скандал с Николай. Когато се върнала, започнала да чисти на котката си и едва по-късно го открила задушен и се паникьосала.\n\nПо искане на адвокатите на близките на Николай Димов, съдът назначи нова експертиза, която да покаже възможно ли е жертвата сама да е затегнала свинските опашки около врата си, дали положението на тялото му отговаря на новата версия и дали това обяснява белезите по тялото му. Надарената силиконка обясни също, че признаването на вината ѝ за причиняването на смъртта на Николай станало под влияние и натиск на полицаите, разследвали случая, както и на първоначалните ѝ защитници. Те й обяснили, че не е добре за нея да сменя твърденията си за обстоятелствата от фаталната нощ. Казано й било, че ако се признае за виновна, може да мине с условна присъда и да избегне влизане в затвора.\n\nМейзер направи ново разкритие и по отношение на полицая Веселин Радев, който я обвини, че му е предложила подкуп, за който бе осъдена. Според разказа й, тя е имала конфликт с него преди фаталния случай във варненско заведение. Там той заявил пред нея, че е „грозна и проста“ и тя реагирала остро. Полицаят обаче ѝ казал да млъкне, защото щяло да ѝ се случи нещо. Заради това твърдение съдът реши да се проведе нов разпит на полицейския служител. Мейзер и защитата ѝ поискаха тя да бъде пусната под домашен арест, но съдът не го уважи, въпреки препоръките й за порядъчен член на обществото, които адвокатите приложиха. На излизане от съдебна зала Анита беше бясна от липсата на разбиране, като повтори думите си при влизането в съдебната зала. Финалната й интерпретация беше: „Искам цяла България да знае, че съм в затвора за подкуп и съм осъдена по думите на един полицай, който има лично отношение към мен. Не съм причинила смъртта на мъжа си!“, категорична беше миската. Следващото заседание по делото в Апелативен съд - Варна ще е на 29 март.\n                    ", "date": "2018.02.23", "title": "Анита Мейзер смени версията си пред съда"}
{"url": "http://www.monitor.bg/a/view/22605-%D0%9E%D1%81%D1%8A%D0%B4%D0%B8%D1%85%D0%B0-%D0%94%D0%B6%D0%BE%D0%B1%D0%BD%D0%B8%D1%8F-%D0%B8%D0%B7%D0%BD%D0%B0%D1%81%D0%B8%D0%BB%D0%B2%D0%B0%D1%87-%D0%BD%D0%B0-8-%D0%B3%D0%BE%D0%B4%D0%B8%D0%BD%D0%B8-%D0%B7%D0%B0%D1%82%D0%B2%D0%BE%D1%80/", "text": "\n                    Пет месеца, след като бе предаден от Районната прокуратура във Варна на съд за изнасилване на 56-годишна жена, опасният рецидивист Кольо Панайотов, известн като Джобния Кольо, получи наказание от 8 години лишаване от свобода при строг тъмничен режим. Присъдата е постановена при условията на съкратено съдебно следствие, с цел получаване на наказание, намалено с една трета от предвидените по НК 12 години лишаване от свобода. Изнасилвачът признал изцяло вината си за извършеното престъпление по член 152, ал. 3, т. 5 от НК . Съдът определи на 28-годишният циганин намаленото наказание, като уважи и гражданския иск от 1000 лева за пострадалата, които жертвата платила за лечение на получената пареза след престъплението. Историята се разиграла към 5 часа сутринта на 8 август м.г. в района на улица „Струга“ в морската столица, когато пострадалата жена вървяла по алея край отводнителния канал към автогарата във Варна, откъдето трябвало да вземе автобус до работното си място. В нейната посока се движел и Кольо, който използвал момент, при който улични кучета започнали да лаят по жената, като й предложил помощ и защита от евентуалното им нападение, но тя не му обърнала внимание и го подминала. Той обаче я настигнал, изтикал я по склона на канала, дълбок 3 метра и поискал да прави секс с уплашената жена. Тя се съпротивлявала и започнала да вика, но никой не се отзовал на виковете за помощ и била насила обладана. Веднага след това подала сигнал на тел. 112. Назначената по делото съдебномедицинска експертиза установила множество травматични увреждания по тялото на пострадалата. Резултатите от дактилоскопната и ДНК-експертизата по делото уличили категорично извършителя на престъплението, който се оказал стар познайник на полицията. Оказало се, че това е роденият през 1989 г. в кв. „Максуда“ Кольо Панайотов, който два дни след бруталното престъпление бе задържан. Операцията е извършена тихо в общинския приют за бездомници и социално слаби варненци, който се намира в едно от крилата на общежитията на СУПЦ „Анастасия д-р Железкова“ в кв. „Победа“. Кольо, който е само 160 см и бил наричан Джобния, заради дребния си ръст, обитавал през зимата стая на втория етаж в приюта. От началото на лятото бил изгонен оттам, заради лошо пиянство и чести скандали с другите настанени в приюта. „Алкохолик, много агресивен, направо неуправляем. Като се напие, често си проси боя, защото е дребосък, но много се перчи“, казаха тогава за него съкварталците му от „Максуда“, които го познават от малък.\n\n \n                    ", "date": "2018.02.23", "title": "Осъдиха Джобния изнасилвач на 8 години затвор  "}
{"url": "http://www.monitor.bg/a/view/32841-%D0%9E%D0%BA%D0%BE%D0%B2%D0%B0%D1%85%D0%B0-%D0%98%D1%81%D1%83%D1%81-%D0%BE%D1%82-%D0%A7%D0%B8%D1%80%D0%BF%D0%B0%D0%BD-%D0%BE%D0%B3%D1%80%D0%B0%D0%B1%D0%B8%D0%BB-9%D0%B3%D0%BE%D0%B4%D0%B8%D1%88%D0%BD%D0%B8-%D0%B1%D0%BB%D0%B8%D0%B7%D0%BD%D0%B0%D1%87%D0%BA%D0%B8/", "text": "\n                    26-годишен чирпанлия влезе за постоянно в ареста с определение на районния съд в града на Яворов. Кръстеният на Христос Исус Димитров застана пред Темида по обвинение в грабеж. На 22 февруари  младият мургавелко подмамил две сестри – близначки да тръгнат след него в края на учебните занятия по претекст, че ще им купи шоколад. Наместо към магазина „батко“ Исус ги отвел в района на недовършения от десетилетия градски културен дом, където след като им ударил по шамар отмъкнал златните  им обечки. Час по-късно бижутата били продадени в местна заложна къща, а парите от сделката – похарчени.В края на деня извършителят на престъплението, който има зад гърба си няколко вече осъдителни  присъди бил задържан, а обечките върнати на децата.По делото е извършен оглед на веществени доказателства, назначени са експертизи, разпитани са свидетели. \n                    ", "date": "2018.02.23", "title": "Оковаха Исус от Чирпан, ограбил 9-годишни близначки        "}
{"url": "http://www.monitor.bg/a/view/9473-%D0%9E%D1%82%D0%BA%D1%80%D0%B8%D1%85%D0%B0-%D0%BF%D1%83%D1%88%D0%BA%D0%B0-%D0%B8-%D0%B3%D1%80%D0%B0%D0%BD%D0%B0%D1%82%D0%B8-%D0%B2-%D0%B4%D0%BE%D0%BC%D0%B0-%D0%BD%D0%B0-%D0%94%D1%8E%D0%BC%D0%BE%D0%BD/", "text": "\n                    Прокуратурата повдигна второ обвинение на бившия рейнджър от тополовградското село Орешник Иван Пачелиев, който във вторник вдигна на крак спецчастите. Първоначално той беше обвинен, че е оказал съпротива на полицаите, но вече ще отговаря и за незаконно оръжие. В дома му в четвъртък са намерени пушка без приклад, три гранати и гилзи. Пачелиев е заявил пред разследващите, че пушката не е негова, а гранатите били трофейни. Освен тези вещи са открити барут и запалка за граната.\n\nКъсно следобед в петък районният съд в Тополовград остави за постоянно Иван Пачелиев в ареста, тъй като прецени че има вероятност той да избяга и да се опита да се скрие от правосъдието.\n\nПред съда служебният защитник на 35-годишния бивш рейнджър от Френския чуждестранен легион адв. Митко Краев обяви, че клиентът му е получил сериозни наранявания при задържането му от спецполицаите. Счупена е лявата му лакътна става, имало и други по-леки охлузвания и рани.\n\nВерсията на служебния защитник за стрелбата срещу полицаите е, че такава всъщност не е имало. Дюмона не бил видял униформените, а изстрелът бил произведен случайно. При това оръжието изобщо не е било насочено към служителите на реда, твърди адв. Краев. Вероятно постоянният арест ще бъде обжалван пред окръжниите магистрати в Ямбол.\n\n \n                    ", "date": "2018.02.23", "title": "Откриха пушка и гранати в дома на Дюмон"}
{"url": "http://www.monitor.bg/a/view/43307-%D0%98%D0%B7%D0%BF%D1%80%D0%B0%D0%B2%D1%8F%D1%82-%D1%87%D0%B0%D1%81%D1%82%D0%B5%D0%BD-%D0%B1%D0%B8%D1%80%D0%BD%D0%B8%D0%BA-%D0%BE%D1%82-%D0%A8%D1%83%D0%BC%D0%B5%D0%BD-%D0%B7%D0%B0-%D0%BF%D1%80%D0%B8%D1%81%D0%B2%D0%BE%D1%8F%D0%B2%D0%B0%D0%BD%D0%B5/", "text": "Асен Тонев прибрал 321 хиляди лева от сметки за удовлетворяване на кредитори\n                    \n                    ", "date": "2018.02.23", "title": "Изправят частен бирник от Шумен за присвояване"}
{"url": "http://www.monitor.bg/a/view/29677-%D0%A1%D0%A2%D0%9E-%D0%BD%D0%B0%D1%80%D0%B5%D0%B4%D0%B8-%D0%BD%D0%B0-%D0%AE%D0%B6%D0%BD%D0%B0-%D0%9A%D0%BE%D1%80%D0%B5%D1%8F-%D0%B4%D0%B0-%D1%81%D0%B2%D0%B0%D0%BB%D0%B8-%D0%B5%D0%BC%D0%B1%D0%B0%D1%80%D0%B3%D0%BE%D1%82%D0%BE-%D0%B7%D0%B0-%D0%B2%D0%BD%D0%BE%D1%81-%D0%BD%D0%B0-%D1%80%D0%B8%D0%B1%D0%B0-%D0%BE%D1%82-%D0%A4%D1%83%D0%BA%D1%83%D1%88%D0%B8%D0%BC%D0%B0/", "text": "\n                    Световната търговска организация (СТО) удовлетвори претенциите на Япония и нареди на Южна Крея да отмени забраната за внос на риба и морски продукти от североизточните райони на Страната на изгряващото слънце, въведени след аварията в АЕЦ „Фукушима” през 2011 г., съобщава ТАСС. Те включваха 8 японски провинции.\n\nВ решението на СТО се казва, че забраната за внос на 28 вида морски продукти и допълнителните изисквания за проверка дискриминират японските стоки и представляват скрито ограничаване на международната търговия. В момента десетина страни в света, включително САЩ и Китай са въвели частична забрана за внос на морски продукти от североизточните райони на Япония.\n\nПреди 7 години аварията в АЕЦ във Фукушима предизвика най-голямото радиоактивно заразяване на планетата след Чернобил, а в морето се изляха милиони тонове радиоактивна вода, която бе използвана за гасене на експлодиралите горящи атомни реактори.\n                    ", "date": "2018.02.23", "title": "СТО нареди на Южна Корея да свали ембаргото за внос на риба от Фукушима"}
{"url": "http://www.monitor.bg/a/view/81354-%D0%91%D1%8E%D1%80%D0%BE%D0%BA%D1%80%D0%B0%D1%86%D0%B8%D1%8F%D1%82%D0%B0-%D1%81%D1%82%D0%B0%D0%B2%D0%B0-%D0%B5%D0%B4%D0%B8%D0%BD%D1%81%D1%82%D0%B2%D0%B5%D0%BD%D0%BE-%D0%B5%D0%BB%D0%B5%D0%BA%D1%82%D1%80%D0%BE%D0%BD%D0%BD%D0%B0/", "text": "До месец 300 администрации ще спрат да обменят хартия помежду си \n                    До началото на ноември всички администрации ще трябва да обменят документи изцяло по електронен път. Това съобщи шефът на агенцията за електронно управление Атанас Темелков на кръгла маса по темата в София.Към днешна дата 154 администрации са готови и работят с електронен документооборот, а още 170 са изпълнили изискванията  и са подали заявление за присъединяване към системата. От готовите към момента 80 на сто са общини, 13 от 26 областни администрации, МВР, МРРБ, ДАЕУ, НСИ, НАП и др. Сред големите отсъстващи е Министерски съвет.„В края на месец март около 300 администрации ще могат да обменят документи в електронен вид”, смята председателят на ДАЕУ Атанас Темелков. Дотогава се очаква 100% от министерствата и първостепенните разпоредители на средства да работят електронно. Темелков очаква следващата седмица КАТ да предложат на гражданите ново облекчение при продажбата на автомобили, но не пожела да уточни какво.„Възможно е в последния момент да има натиск от администрации, които не са се присъединили към системата и да се наложи в последния момент да търсим решение на възникнали технически проблеми”, допълни Темелков. В над 57% от законите у нас се споменава електронното управление. По думите на шефа на ДАЕУ не във всички от тях се налага да бъдат направени промени, но ще трябва да бъдат синхронизирани, за да може да се облекчи административния натиск върху гражданите.\n\n\n                    ", "date": "2018.02.23", "title": "Бюрокрацията става единствено електронна"}
{"url": "http://www.monitor.bg/a/view/51824-%D0%9C%D0%B8%D0%BD%D0%B8%D1%81%D1%82%D1%8A%D1%80-%D0%9A%D0%B0%D1%80%D0%B0%D0%BD%D0%B8%D0%BA%D0%BE%D0%BB%D0%BE%D0%B2-%D0%A1%D1%82%D1%80%D0%BE%D0%B8%D1%82%D0%B5%D0%BB%D0%BD%D0%B8%D1%8F%D1%82-%D1%81%D0%B5%D0%BA%D1%82%D0%BE%D1%80-%D0%B5-%D0%BA%D0%BB%D1%8E%D1%87%D0%BE%D0%B2-%D0%B7%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B0%D1%82%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0/", "text": "\n                    Строителството е ключово за европейската икономика, поради внушителните данни за брутната добавена стойност и за заетостта, които секторът директно осигурява. Това заяви министърът на икономиката Емил Караниколов на конференция „Строителство - към всеобхватна Цифрова стратегия“, част от „Дни на ЕС индустрията\", провеждащи се в Брюксел. В нея участие взеха представители на бизнеса, работодателски организации, представители на европейските институции.\n\nМинистър Караниколов посочи, че строителният сектор е част от общия контекст на европейската индустрия, а европейските предприемачи от различните сектори са изправени пред общите предизвикателства на бързите технологични промени, водещи до рязка промяна и на икономическите отношения.\n\nПо думите му дигитализацията трябва да обхване колкото се може повече сектори на икономиката, в това число и строителството. Икономическият министър изтъкна важността за осигуряване на последователно и балансирано развитие на строителството за общото функциониране на европейската икономика. „Строителният сектор е ключов, защото той свързва много базови индустриални сектори като суровините, химикалите и енергетиката с производствени сектори като машиностроенето, местните икономики и секторите на услугите“, каза още той.\n\nКараниколов допълни, че по време на „Дните на ЕС индустрията“ се говори за това как да се помогне на европейската индустрия да се адаптира към глобалните предизвикателства, технологичните промени и как да остане успешна, за да продължи да осигурява работни места. „Трябва да повишим конкурентоспособността и пазарните си предимства, за да се конкурираме успешно на европейските и световни пазари“, завърши министърът.\n                    ", "date": "2018.02.23", "title": "Министър Караниколов: Строителният сектор е ключов за европейската икономика"}
{"url": "http://www.monitor.bg/a/view/79076-%D0%98%D0%BD%D0%B6-%D0%98%D0%BB%D0%B8%D1%8F%D0%BD-%D0%A2%D0%B5%D1%80%D0%B7%D0%B8%D0%B5%D0%B2-%D1%81%D1%82%D0%B0%D0%BD%D0%B0-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB-%D0%BD%D0%B0-%D0%9A%D0%B0%D0%BC%D0%B0%D1%80%D0%B0%D1%82%D0%B0-%D0%BD%D0%B0-%D1%81%D1%82%D1%80%D0%BE%D0%B8%D1%82%D0%B5%D0%BB%D0%B8%D1%82%D0%B5-%D0%B2-%D0%91%D1%8A%D0%BB%D0%B3%D0%B0%D1%80%D0%B8%D1%8F/", "text": "\n                    Камарата на строителите в България (КСБ) проведе Общо събрание (ОС). Инж. Илиян Терзиев бе избран за председател на Управителния съвет на КСБ. Преди това бе освободен от поста инж. Николай Станков след подадена от него оставка поради заемане на позиция в държавната администрация.\n\nДо сега инж. Терзиев бе зам.-председател на УС на КСБ. Той е и председател на Областното представителство на КСБ - София. Управител е на „АТ Инженеринг 2000“ ООД. След избирането му инж. Терзиев заяви, че Камарата ще работи още по-активно за развитието на строителния бранш и за решаването на проблемите, стоящи пред него.\n\nВ Управителния съвет на Камарата бяха избрани и нови членове - инж. Калин Пешов, „Главболгарстрой Холдинг“ АД, и инж. Тодор Андонов, „Термал Инженеринг“ ООД. Инж. Калин Пешов и Велико Желев, „Хидрострой” АД, влизат в Изпълнителното бюро на Камарата, като инж. Пешов заема и позицията зам.-председател на КСБ. От февруари Камарата е и с нов изпълнителен директор - инж. Мирослав Мазнев. Инж. Мазнев е с дългогодишен опит в строителния сектор, а от 2010 г. работи в КСБ. Бил е зам.-министър на регионалното развитие.\n                    ", "date": "2018.02.23", "title": "Инж. Илиян Терзиев стана председател на Камарата на строителите в България"}
{"url": "http://www.monitor.bg/a/view/60088-%D0%9D%D0%B0%D0%B3%D1%80%D0%B0%D0%B4%D0%B8%D1%85%D0%B0-24-%D0%B5%D0%BA%D1%81%D0%BF%D0%BE%D0%BD%D0%B0%D1%82%D0%B0-%D0%BE%D1%82-%D1%82%D1%80%D0%B8-%D0%B8%D0%B7%D0%BB%D0%BE%D0%B6%D0%B1%D0%B8-%D0%B2-%D0%9F%D0%B0%D0%BD%D0%B0%D0%B8%D1%80%D0%B0/", "text": "Високобелтъчният хляб, който топи тумори и сваля килограми, с отличие за иновативен продукт\n                    Общо 24 експоната от трите изложби „Агра”, „Фудтех” и „Винария” са получили награди от Конкурса за иновации, съобщиха от пловдивския панаир. Един от тях е високобелтъчен хляб, подходящ за диабетици, сърдечноболни и хора с наднормено тегло „Зърнея”, е отличен в категория  „Научна дейност и разработки“. Хлябът е създаден по дисертацията „Технология за получаване на хляб, предназначен за специфични здравословни нужди” на асистента в института Илиана Борисова. „Зърнея” е на база ръжено брашно, като се добавят високопротеинови брашна – тиквено, слънчогледово, ленено, конопено и сусамово”, разказа за „Монитор”/”Телеграф” асистент Борисова.\n\nДругият  шампион в нея е месо-зеленчуковият пастет с намалено съдържание на мазнини и обогатен с пребиотици. Двата продукта са създадени от български научни институти, както и наградените в раздел „Технологии в растениевъдството“ - за  оползотворяване на отпадната биомаса от лавандула и за отглеждане на орех. Новият сорт домат „Алено сърце“ е призьор в категория „Сортови семена и посадъчен материал“, наред с пъпеш „Лидер F1“, който дава плодове с тегло 5-9 килограма,  стевия „Стела“, Ивайловска капия и първия наш сорт карамфил с многогодишен цикъл на развитие  - „София“.  \n\nВ групата „Машини, инвентар и технологии за растениевъдството“ най-високо са оценени концепция за сеитба без обработка  Martin-Till, овършаващ хедер за бяла жътва и ориз, прибиращ само зърното, и дискова сгъваема брана за прецизна предсеитбена подготовка на почвата. В раздел „Машини, инсталации за животновъдството“ най-значими експонати са: еластичен бокс с гумено легло за крави Easyfix,  автоматичен миксер за производство на храна за прасенца и многофункционално дъно за пчелни кошери против роене, а в „Технологии за животновъдството“ - торачка  за оборска тор “Торнадо”. В раздела за хранително-вкусова промишленост са отличени саламурено сирене от магарешко мляко и 90-процентно фъстъчено масло, които са експонати от изложбата „Фудтех“.\n\nВ надпреварата участваха рекорден брой претенденти  -  общо 75 изделия на 56 фирми и научни институти. Най-авангардните разработки бяха определени от комисия с ръководител проф. д-р Васил Николов,  председател на Селскостопанската академия, а церемонията по награждаването се проведе на 22 февруари вечерта в парк-хотел „Санкт Петербург“ в Пловдив.\n                    ", "date": "2018.02.23", "title": "Наградиха 24 експоната от три изложби в Панаира"}
{"url": "http://www.monitor.bg/a/view/17840-%D0%94%D0%BE-%D0%BA%D1%80%D0%B0%D1%8F-%D0%BD%D0%B0-%D0%B3%D0%BE%D0%B4%D0%B8%D0%BD%D0%B0%D1%82%D0%B0-%D1%83%D0%BA%D1%80%D0%B5%D0%BF%D0%B2%D0%B0%D1%82-%D1%81%D0%B2%D0%BB%D0%B0%D1%87%D0%B8%D1%89%D0%B5-%D0%BF%D0%BE-%D0%BF%D1%8A%D1%82%D1%8F-%D0%A1%D0%B2%D0%B8%D0%BB%D0%B5%D0%BD%D0%B3%D1%80%D0%B0%D0%B4-%D0%B8-%D1%81-%D0%9A%D0%B0%D0%BF%D0%B8%D1%82%D0%B0%D0%BD-%D0%90%D0%BD%D0%B4%D1%80%D0%B5%D0%B5%D0%B2%D0%BE/", "text": "\n                    До края на годината ще бъде възложена рехабилитация на засегнат от свлачище участък с дължина 200 м от първокласния път между Свиленград и с. Капитан Андреево. Това съобщи министърът на регионалното развитие и благоустройството Николай Нанков при участието си в редовния парламентарен контрол днес. Той информира, че за участъка е осигурено необходимото финансиране. Обектът е включен на първо място в списъка на приоритизирани свлачища, изготвен във връзка с процедурата за „Превенция и противодействие на свлачищните процеси за ограничаване на риска от тях“, която се финансира с общо 65 млн. лв. по Приоритетна ос 4 на Оперативна програма „Околна среда 2014-2020“.\n\nМинистърът съобщи още, че Агенция „Пътна инфраструктура“ е осигурила финансиране за укрепване на засегнатата от свлачището отсечка и в началото на септември 2017 г. е стартирана процедура за избор на изпълнител за извършване на проучвателно-проектантски работи и упражняване на авторски надзор за укрепване на участъка от път I-8.\n\nВ случай че решението за избор на изпълнител не бъде обжалвано, най-късно до началото на април тази година ще бъде сключен договор с избрания проектант. Срокът за изпълнение на поръчката е 40 календарни дни от датата на сключване на договора. Веднага след приемането на работата ще стартира и процедурата за избор на изпълнител на строителството. Ако няма обжалване на процедурата за проектиране и авторски надзор, тръжната процедура за избор на строител може да започне в края на месец май, заяви министър Нанков.\n\nСрокът за подаване на проектното предложение по оперативната програма е до 28.06.2018 г. Ако няма обжалвания, още през тази година ще възложим, стартираме и ще завършим реалното строителство и укрепване на свлачището, коментира министърът и посочи, че индикативната стойност за всички дейности по възстановяване на засегнатия от свлачищния процес участък е 6,5 млн. лв. с ДДС. Точните параметри на строително-монтажните работи, както и дължината на пътния участък, в който те ще се извършват, ще бъдат ясни след приемането на проекта на Експертен технико-икономически съвет в АПИ.\n\nАгенцията е предприела конкретни действия за подобряване цялостното състояние на участъка от път III-702 Пристое – Подайва – Исперих на територията на област Разград, информира още регионалният министър в отговор на въпрос. До средата на месец април т. г. ще бъде изготвен технологичен проект за превантивен ремонт на участъка с дължина 20 км. Изготвено е задание за проектиране на стойност 80 000 лв., а стойността на видовете работи ще възлезе на около 10 млн. лв. в зависимост от това каква технология ще се предвиди. След като проектът бъде одобрен от експертите на Агенция „Пътна инфраструктура“, Института по пътища и мостове и Областна дирекция на МВР – Разград с оглед въвеждането на временна организация на движение в участъка, ще се пристъпи незабавно към осигуряване на необходимите средства от бюджета на АПИ и пътят ще бъде основно рехабилитиран в рамките на 2018 г. по договора за текущ ремонт и поддръжка.\n\nПри участието си в днешния парламентарен контрол министър Нанков съобщи още, че през тази година приоритетен обект на територията на област Перник ще бъде ремонтът на път I-1, в участъка от бензиностанция „Лукойл“ до п.в. „Даскалово“, поради високата интензивност на движение в пиковите часове и образуването на задръствания. Ремонтните дейности ще включват освен подобряване състоянието на отсечката, също така изпълнение на реверсивно движение чрез светофарни уредби.\n\nСтрадаме от системното недофинансиране в пътния сектор, поради което има стотици участъци от републиканската пътна мрежа в недобро състояние, коментира също министърът. Намираме системното решение с въвеждането на тол-таксите и електронните винетки. Той изрази увереност, че с въвеждане на тол-системата ще бъде решен хроничният проблем с недостига на средства в пътния сектор, а след 4 до 6 години темата за състоянието на второкласните и третокласните пътища няма да стои на дневен ред.\n                    ", "date": "2018.02.23", "title": "До края на годината укрепват свлачище по пътя Свиленград и с. Капитан Андреево"}
{"url": "http://www.monitor.bg/a/view/48961-%D0%9E%D0%B1%D1%89%D0%B8%D0%BD%D0%B8-%D1%81%D0%B5-%D0%BD%D0%B0%D0%B4%D0%BF%D1%80%D0%B5%D0%B2%D0%B0%D1%80%D0%B2%D0%B0%D1%82-%D0%B4%D0%B0-%D0%BF%D1%80%D0%B0%D0%B2%D1%8F%D1%82-%D0%B8%D0%BD%D0%B4%D1%83%D1%81%D1%82%D1%80%D0%B8%D0%B0%D0%BB%D0%BD%D0%B8-%D0%B7%D0%BE%D0%BD%D0%B8/", "text": "\n                    Общините /Сливен, Горна Оряховица, Враца и Варна имат готовност да създадат съвместно с националната  компания „Индустриални зони“ ЕАД дружества, с които да привличат инвеститори. Това съобщи в Стара Загора министърът на икономиката Емил Караниколов. Той припомни че първата такава зона беше създадена в Бургас, където около 80 на сто от терените вече са продадени и предстои разширяването й. В Града на липите беше подписан меморандум за съвместно изграждане на зона „Загоре“ върху терен от 115 дка на стойност близо 5 млн лв, собственост на общината. От държавната компания имат готовност да инвестират същата сума, за да бъде изградена инфраструктурата до две години.Вече имало запитване от инвеститор, който възнамерявал да разкрие тук производство на авточасти. Зоната в Стара Загора ще бъде пилотен проект, по който първоначално ще създава инфраструктуратаПрез м.г. агенцията за насърчаване на инвестициите е сертифицирала 31 инвестиционни проекта за над 300 млн лв, които разкриват 5 000 работни места . Само през първите 15 дни от новата 2018 г.са издадени сертификати на проекти за около 500 млн лв и над 2 000 работни места.В момента в агенцията за инвестиции се разработват 21 проекта за над 1 млрд лв и разкриването на 4 500 работни места, коментира министър Караниколов.Очаква се този месец в България да пристигне делегация от Саудитска Арабия, водена от министъра на търговията и представител на държавния инвестиционен фонд, очаквала се и бизнес делегация от Германия.Министър Караниколов уточни, че държавата залага много на привличане на работна ръка от българските общности в чужбина.\n\n\n                    ", "date": "2018.02.23", "title": "Общини се надпреварват да правят индустриални зони"}
{"url": "http://www.monitor.bg/a/view/9676-%D0%A2%D0%B5%D0%BC%D0%B5%D0%BD%D1%83%D0%B6%D0%BA%D0%B0-%D0%9F%D0%B5%D1%82%D0%BA%D0%BE%D0%B2%D0%B0-%D0%BF%D1%80%D0%B8%D0%B7%D0%BE%D0%B2%D0%B0-%D0%B7%D0%B0-%D0%BA%D0%BE%D0%BD%D1%81%D0%B5%D0%BD%D1%81%D1%83%D1%81-%D0%BF%D0%BE-%D0%BF%D1%80%D0%BE%D0%B5%D0%BA%D1%82%D0%B0-%D0%91%D0%B5%D0%BB%D0%B5%D0%BD%D0%B5/", "text": "\n                    В последното си участие в петъчния контрол в парламента министърът на енергетиката, която днес съобщи за подадената си остава, призова за консенсус по проекта „Белене“.\n\nПо думите й една от целите, заложена в програмата на правителството бе анализ на възможностите за оползотворяване на придобитото оборудване за проекта „Белене“, като БАН вече публикува своя доклад. „Визията на правителството, че докладът на БАН е добра база за стартиране на дискусия, свързана с най-оптималното и защитаващо в максимална степен интересите на България развитие на проекта. Парламентът е мястото, където този дебат трябва да бъде иницииран. БАН прави един извод, който аз считам за абсолютно резонен, че най-лошият вариант е да не се предприема нищо. Не бива да забравяме, че безлихвеният заем отпуснат от държавата на НЕК за плащане на оборудването, което бяхме осъдени да купим, трябва да се връща. Апелирам към всички експерти да се направи смислен дебат, от който да стане ясно какви са плюсовете и рисковете, за да можем да вземем решение с консенсус“, каза Петкова в отговор на депутатското питане за бъдещето на ядрената енергетика.\n\nПеткова припомни още, че едни от основните цели е и политиката за удължаване на срока на експлоатация на двата реактора в „Козлодуй“ и повишаване на мощността им на 104%, което ще стане на 2 етапа. „Първият - оценката на остатъчния им ресурс е реализиран. Вторият е подготовка е за удължаване на срока на експлоатация. През ноември миналата година АЯР връчи лицензията за удължаване на работата на пети блок с 10 години, както е по закон, но няма проблем за безопасността му до 2047 г. За шести блок до края на годината ще бъдат предадени всички години за даване лиценз за удължаване на експлоатационният му срок.\n\nПроектът за повишаване мощността се изпълнява успешно, като през ноември 2017 г. беше завършен етап от плановите изпитания. Дейности по този проект се планира да завършат през 2019 г. Друг основен приоритет е изграждането на националното хранилище за ниско и средно активни радиоактивни отпадъци, което бе започнато през август миналата година. Проектът се финансира безвъзмездно от Международен фонд „Козлодуй“. Стойността на първия етап, който се очаква да бъде изграден през 2021 г. е над 71 млн. евро“, уточни Петкова.\n                    ", "date": "2018.02.23", "title": "Теменужка Петкова призова за консенсус по проекта „Белене“"}
{"url": "http://www.monitor.bg/a/view/51966-%D0%95%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8-%D0%BB%D0%B8%D0%B4%D0%B5%D1%80-%D0%B2-%D0%B4%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D0%BD%D0%B0-%D1%85%D1%80%D0%B0%D0%BD%D0%B0-%D0%BA%D1%83%D0%BF%D1%83%D0%B2%D0%B0-%D0%B1%D0%B3-%D0%BA%D0%BE%D0%BC%D0%BF%D0%B0%D0%BD%D0%B8%D1%8F/", "text": "\n                    Българският доставчик на храна BGmenu ще бъде придобит от Takeaway.com, една от големите компании за онлайн доставки на храна в Европа.\n\nСделката е на стойност 10,5 млн. евро, което се определя от цената на предприятието и ще бъде платена в брой. За да ускори развитието на бизнеса си тук, Takeaway.com ще инвестира значителна сума в българския пазар, коментираха от компанията, но не уточниха на каква стойност ще бъде. По този начин международната компания засилва позициите си в Източна Европа, което е и част от стратегията за разширяване на бизнеса на стария континент.\n\nBGmenu, зад която стой фирмата \"Хелоу Хънгри\", е една от най-големите компании за доставката на храна в България по брой поръчки. В сделката е включен и румънският бизнес на Хелоу Хънгри\" в Румъния - Oliviera. Takeaway.com притежава най-големите компании за доставка на храна в Германия, Холандия, Полша, Белгия и Австрия. Част от стратегията на Takeaway е да заеме водещо място в сегмента доставки на храна на всеки от пазарите, в които оперира.\n\n\"Радваме се, че ставаме част от най-бързо развиващата се онлaйн компания за доставка на храна в Европа. Вярваме, че има значителен потенциал и възможности за развитие на Българския пазар, а партньорството ни с Takeaway.com е най-добрата възможност за нас да затвърдим успеха си тук. С експертизата и допълнителната инвестиция на Takeaway.com, значително ще подобрим услугите си както за крайния потребител, така и за нашите партньори - заведенията, с които работим“, коментира подписаната днес сделка изп. директор и основател на BGmenu Владимир Давчев.\n\n\"С придобиването на BGmenu добавяме към бизнеса си един бързо развиващ се пазар за доставка на храна със значително количество потребители. В България планираме да приложим същата стратегия, която доведе до бърз ръст на бизнеса ни и в Полша с Pyszne.pl”, поясни от своя страна Жиц Гроен, изп. директор и основател на Takeaway.com.\n\nПрез 2017 г. Bgmenu сля бизнеса си с друга онлайн платформа за поръчка и доставка на храни у нас - Lakom.bg.  \n                    ", "date": "2018.02.23", "title": " Европейски лидер в доставката на храна купува бг компания "}
{"url": "http://www.monitor.bg/a/view/19786-%D0%9E%D0%B1%D0%BB%D0%B0%D1%87%D0%BD%D0%BE-%D1%81-%D0%BF%D1%80%D0%B5%D0%B2%D0%B0%D0%BB%D1%8F%D0%B2%D0%B0%D0%BD%D0%B8%D1%8F-%D0%BE%D1%82-%D1%81%D0%BD%D1%8F%D0%B3-%D0%B4%D0%BD%D0%B5%D1%81/", "text": "Март започва със затопляне, но нямало да е спокоен месец \n                    Очаква ни най-зимната седмица, като в неделя и понеделник времето ще бъде опасно. Още утре вечер от Югозапад ще започнат валежи, които ще продължат няколко дни. В по-голямата част от страната в неделя ще завали сняг. В началото на следващата седмица се очаква силен вятър и отново валежи от сняг в цялата страна. Това каза Красимир Стоев, синоптик от НИМХ към БАН пред БНТ. Той уточни че температурите ще паднат до -15 градуса, като най-студено ще е на 1-ви март сутринта.Около четири дни ще преобладава облачно и мъгливо време. Снежната покривка ще е около 30 см., с изключение на Югоизточна България, където ще е от 5-10 см. В планинските проходи обстановката ще е изключително тежка в неделя и началото на следващата седмица.Март ще започне със затопляне и по-хубаво време, но не изглежда да е спокоен месец, прогнозира пък синоптикът в НИХМ на БАН Анастасия Стойчева пред bTV.  За 3 март отново се очакват валежи.Днес ще бъде облачно, в крайните северозападни райони с превалявания от сняг. Разкъсвания на облачността ще има над Югозападна България. Вятърът ще бъде слаб от изток-североизток. Максималните температури ще са предимно между 3° и 8°, в крайните югозападни райони до 10° - 13°. Атмосферното налягане е по-ниско от средното за месеца и през деня ще се задържи почти без промяна, съобщи Христо Христов, дежурен синоптик в Националния институт по метеорология и хидрология (НИМХ) за \"Фокус\".Над Черноморието също ще бъде облачно, като ще духа и слаб до умерен североизточен вятър. Максималните температури ще бъдат 5°-7°. Облачно ще е и в планините и главно в Стара планина ще превали слаб сняг. Разкъсвания на облачността ще има над масивите от Югозападна България. Ще духа слаб вятър от източната четвърт, по най-високите върхове на Рила и Пирин – от запад-югозапад. Максималната температура на височина 1200 метра ще е около 3°, на 2000 метра около минус 2°. \n                    ", "date": "2018.02.23", "title": "Идва най-зимната седмица, натрупва 30 см сняг (ОБНОВЕНА)"}
{"url": "http://www.monitor.bg/a/view/76005-%D0%9D%D0%BE%D0%B2-%D1%82%D1%80%D1%83%D1%81-%D0%BA%D1%80%D0%B0%D0%B9-%D0%90%D1%81%D0%B5%D0%BD%D0%BE%D0%B2%D0%B3%D1%80%D0%B0%D0%B4/", "text": "\n                    Нов трус със сила от 3,8 по скалата на Рихтер е регистриран край Асеновград,  показва справка на интернет страницата на Националния институт по геофизика, геодезия и география. Земетресението е станало около 1:15 часа, като епицентърът му се намира на около три километра от Асеновград. Не се съобщава за щети или пострадали. Според местните жители, подали информация на страницата на центъра, трусът е бил с продължителност от няколко секунди. Земетресението е било усетено слабо в района на град Пловдив, съобщи дежурният сеизмолог от Националния институт по геофизика, геодезия и география Пламена Райкова пред \"Фокус\". По думите ѝ това е афтършок след основното земетресение, което беше регистрирано вчера в 1.40 часа през нощта. „То беше с магнитуд 4,6 по скалата на Рихтер, а това от тази нощ е с магнитуд от 3,8 и дълбочина 20 км. Трусът е отново в същия регион и е бил усетен слабо в района на град Пловдив, каза още сеизмологът.\n\n\n                    ", "date": "2018.02.23", "title": "Нов трус разлюля Асеновград"}
{"url": "http://www.monitor.bg/a/view/82477-%D0%A7%D0%B5%D1%82%D0%B2%D1%8A%D1%80%D1%82%D0%B8-%D1%81%D0%BC%D0%B5-%D0%BF%D0%BE-%D0%B1%D1%80%D0%BE%D0%B9-%D0%BD%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%B0%D1%82%D0%B0-%D0%B2-%D0%95%D0%A1/", "text": "\n                    България заема четвърта позиция в ЕС по брой умишлени убийства на 100 000 жители, с коефициент 1,8 на сто. Това показват данни от анализ на Евростат за умишлените убийства в общността през 2016, цитирани от БТА. Анализът на Евростат е по повод Европейския ден за жертвите на престъпността.Пред нас по показател \"умишлено убийство\" са само трите балтийски републики - Литва, Латвия и Естония. Най-малко жертви на убийства пък има регистрирани в Австрия, Холандия и Испания.Според статистиката у нас през 2016 г. са извършени 79 убийства и 26 опита за убийства. Престъпленията с нанасяне на телесна повреда са 820. За същата година НСИ отчита 97 осъдителни присъди за извършени убийства в различни периоди, като за това са осъдени 100 лица. В същото време обаче коефициентът на криминалната активност у нас е намалял значително за 5-годишен период - през 2012 г. е имало 600 криминално проявени лица на 100 хиляди души население, докато през 2016 г. техният брой е спаднал до 450 души на 100 хиляди души. Най-висок е коефициентът на криминална активност във възрастовата група 18-24 години - 1 250 лица на 100 хиляди жители.Близо 5000 жертви на умишлено убийство са били регистрирани от полицията в ЕС през 2016 г., показва анализът на Евростат. Най-голям брой на убийствата е регистриран във Франция - 1017 жертви или около 20% от всички умишлени убийства в ЕС. След това се нареждат Германия - 682, Полша - 530 и Италия - 469 жертви. В сравнение с населението обаче - Литва регистрира най-голям дял умишлени убийства на 100 000 жители - 5,9, пред Латвия - 3,4. Най-нисък е броят на жертвите на умишлено убийство в Австрия - 0,5 жертви на 100 000 жители. \n                    ", "date": "2018.02.23", "title": "Четвърти сме по убийства в ЕС"}
{"url": "http://www.monitor.bg/a/view/85960-%D0%9D%D0%B0%D0%B4%D0%B7%D0%BE%D1%80%D1%8A%D1%82-%D0%BD%D0%B0-%D0%97%D0%B4%D1%80%D0%B0%D0%B2%D0%BD%D0%B0%D1%82%D0%B0-%D0%BA%D0%B0%D1%81%D0%B0-%D0%BD%D0%B0-%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%B7%D0%B0%D1%81%D0%B5%D0%B4%D0%B0%D0%BD%D0%B8%D0%B5/", "text": "\n                    Надзорният съвет на Здравната каса се събира на извънредно заседание в този час. Причината е, че според финансовия министър Владислав Горанов има сериозни разминавания в информацията за парите. В изпратено от него писмо се казва, че пред депутатите управителят на касата Камен Плочев твърди, че има над 130 милиона лева просрочени задължения към европейски фондове. В официалните отчети на касата обаче, цифрата е едва около 7 милиона лева.Финансовият министър предлага да се направи инспекция, която да установи откъде идва разликата и посъветва да не се подписва Национален рамков договор с Лекарския и Зъболекарския съюз.Плочев се отчете пред депутатите от здравната комисия в парламента в сряда. Няколко дни преди това пък здравният министър Кирил Ананиев поиска оставката на Плочев, след като изпратил зад гърба му писмо до депутатите с искане за актуализиране на бюджета на касата. \n                    ", "date": "2018.02.23", "title": "Надзорът на Здравната каса на извънредно заседание "}
{"url": "http://www.monitor.bg/a/view/27786-%D0%A6%D0%B2%D0%B5%D1%82%D0%B0%D0%BD%D0%BE%D0%B2-%D1%81%D0%BB%D0%B5%D0%B4-%D1%81%D1%80%D0%B5%D1%89%D0%B0-%D0%B2-%D0%9D%D0%A1-%D0%9A%D0%BE%D0%B0%D0%BB%D0%B8%D1%86%D0%B8%D1%8F%D1%82%D0%B0-%D0%B5-%D1%81%D1%82%D0%B0%D0%B1%D0%B8%D0%BB%D0%BD%D0%B0/", "text": "\n                    Коалицията е стабилна, нямаме абсолютно никакви разминавания. Имаме различни мнения, но смятам че ще бъдат изчистени и ще бъдем единни в парламента. Това увери председателят на ПГ на ГЕРБ Цветан Цветанов след среща в парламента с коалиционните партньори в кабинета „Борисов 3”.„Стигнахме до извода, че трябва да си говорим по-често“, заяви той. „Всеки има мнение за политическия си партньор или опонент. Уважавам коалиционните партньори. Смятам, че няма да е коректно чрез медиите да давам отговор на въпроси“, коментира още Цветанов. „Нямаме съществени различия и продължаваме напред“, изтъкна той и уточни, че Истанбулската конвенция не е коментирана на срещата. В отговор на въпрос по искане на кого е била срещата, Цветан Цветанов уточни: „Вчера се видях с Волен Сидеров на мероприятието на Вежди Рашидов и се разбрахме днес да можем да изпием едно кафе. Валери Симеонов дойде и идването му съвпадна с договореното с Волен Сидеров“.\n                    ", "date": "2018.02.23", "title": "Цветанов след среща в НС: Коалицията е стабилна"}
{"url": "http://www.monitor.bg/a/view/69778-%D0%9C%D0%B8%D0%BD%D0%B8%D1%81%D1%82%D1%8A%D1%80%D1%8A%D1%82-%D0%BD%D0%B0-%D0%B5%D0%BD%D0%B5%D1%80%D0%B3%D0%B5%D1%82%D0%B8%D0%BA%D0%B0%D1%82%D0%B0-%D0%A2%D0%B5%D0%BC%D0%B5%D0%BD%D1%83%D0%B6%D0%BA%D0%B0-%D0%9F%D0%B5%D1%82%D0%BA%D0%BE%D0%B2%D0%B0-%D0%BF%D0%BE%D0%B4%D0%B0%D0%B4%D0%B5-%D0%BE%D1%81%D1%82%D0%B0%D0%B2%D0%BA%D0%B0/", "text": "КЗК и КЕВР ще проверяват продажбата на активи на дружеството\n                    \n\n\n                    ", "date": "2018.02.23", "title": "Енергийният министър подаде оставка заради ЧЕЗ (ОБНОВЕНА)"}
{"url": "http://www.monitor.bg/a/view/84414-%D0%9E%D0%B3%D0%BD%D0%B5%D0%B1%D0%BE%D1%80%D1%86%D0%B8-%D1%81%D0%BF%D0%B0%D1%81%D0%B8%D1%85%D0%B0-%D1%82%D1%80%D0%B8-%D0%B4%D0%B5%D1%86%D0%B0-%D0%BE%D1%82-%D1%81%D1%80%D1%83%D1%82%D0%B8%D0%BB%D0%B0-%D1%81%D0%B5-%D0%BA%D1%8A%D1%89%D0%B0/", "text": "\n                    Свищовски огнеборци спасиха семейство с три деца от самосрутила се къща. Заради изсипалите се дъждове, около полунощ в четвъртък старата кирпичена постройка, в която живеело петчленното семейство се наклонила силно, а едната стена паднала. Съседи подали сигнал на тел. 112. Пристигналите огнеборци извели обитателите и ги настанили в една от стаите на общинската болница, която е приспособена като център за настаняване на хора останали без дом. От общината обявиха, че ще се опитат да ги настанят в общинско жилище. Досегашната къща на многодентото семейство е стара и опасна за живеене и вероятно може да бъде съборена.\n                    ", "date": "2018.02.23", "title": "Огнеборци спасиха три деца от срутила се къща"}
{"url": "http://www.monitor.bg/a/view/83518-66-%D1%80%D0%BE%D0%BC%D1%87%D0%B5%D1%82%D0%B0-%D1%81%D0%B0-%D0%BD%D0%B0%D0%BF%D1%83%D1%81%D0%BD%D0%B0%D0%BB%D0%B8-%D1%83%D1%87%D0%B8%D0%BB%D0%B8%D1%89%D0%B5-%D0%B2-%D0%A8%D1%83%D0%BC%D0%B5%D0%BD/", "text": "\n                    Напускащите училища деца е най-големият проблем, свързан с образованието на ромската общност, констатираха членовете на Областния съвет за сътрудничество по етнически и религиозни въпроси в Шумен. Само през 2017 година 66 циганчета са спрели да ходят на училище, което е два пъти повече от отказалите се да учат през 2016 година. Цифрите излязоха от мониторинговия доклад по изпълнението на Областната стратегия за интегриране на ромите 2012 - 2020.\n\nСпоред активисти на ромски организации отпадането от училище не е свързано с нежелание да се учи, а с динамиката в миграцията на циганите от Шумен, голяма част от които пътуват да работят и живеят в Западна Европа, а след като се устроят прибират при себе си и децата. Въпреки спада, според секретаря на областния съвет Иван Златев, който е и специалист по етническите въпроси в администрацията на областния управител, сред ромите ставало все по-модерно да са завършили средно образование.\n\nЧленовете на съвета коментираха и ранните бракове, но се оказа, че никой няма точни данни за това каква част от представителите на ромската общност се женят преди да са навършили 16 или 18 години, тъй като в статистическите данни нямало етнически показател. Единични били случаите, в които отпадането от образователния процес е свързано с женитба.\n\n \n                    ", "date": "2018.02.23", "title": "66 ромчета са напуснали училище в Шумен"}
{"url": "http://www.monitor.bg/a/view/58091-%D0%9A%D1%83%D0%BF%D1%83%D0%B2%D0%B0%D0%BB%D0%B8-%D0%B3%D0%BB%D0%B0%D1%81%D0%BE%D0%B2%D0%B5-%D1%81-%D0%B4%D1%80%D0%B5%D1%85%D0%B8-%D0%B2%D1%82%D0%BE%D1%80%D0%B0-%D1%83%D0%BF%D0%BE%D1%82%D1%80%D0%B5%D0%B1%D0%B0-%D0%B2-%D0%9A%D0%BE%D1%87%D0%B5%D1%80%D0%B8%D0%BD%D0%BE%D0%B2%D0%BE/", "text": "Двама отнесоха условни присъди и глоби от по 10 хил. лв.  \n                    Двама мъже се сдобиха с условни присъди и глоби от по 10 хил. лв. за купуване на гласове с дрехи втора употреба в Кочериново. Решението е на магистратите от Дупнишкия районен съд, които признаха двамата обвиняеми – Росен К. и Васил Б., за виновни. Случаят е от 3 октомври 2014 г., когато двамата обвиняеми предложили на избиратели дрехи втора употреба, за да гласуват на изборите за 43-то Народно събрание в полза на Коалиция АБВ. Общата стойност на дрехите, с които се опитали да подкупят част от жителите на Кочериново била 8.50 лв., става ясно от съдебното решение. Два дни преди упражняването на глас двамата обвиняеми обикаляли градчето, като приканвали да се гласува с думите: „Ако може да пуснете бюлетина № 14! Да гласуваш за № 14!“. Срещу Росен и Васил беше повдигнато обвинениепо чл. 167, ал. 2 от НК.\n\nСлед решение на магистратите на двамата мъже са наложени 8-месечни условни наказания с тригодишен изпитателен срок, както и парични глоби от по 10 хил. лв. за всеки. Решението може да се обжалва в 15-дневен срок пред по-горна инстанция – Кюстендилски окръжен съд. \n\n \n                    ", "date": "2018.02.23", "title": "Купували гласове с дрехи втора употреба в Кочериново"}
{"url": "http://www.monitor.bg/a/view/58784-37-%D0%B4%D0%B5%D1%86%D0%B0-%D0%BE%D1%82-%D0%A5%D0%B0%D1%81%D0%BA%D0%BE%D0%B2%D1%81%D0%BA%D0%BE-%D1%81%D0%B0-%D0%BE%D1%81%D0%B8%D0%BD%D0%BE%D0%B2%D0%B5%D0%BD%D0%B8-%D0%BF%D1%80%D0%B5%D0%B7-2017%D0%B0/", "text": "\n                    37 деца от Хасковска област са били осиновени през 2017 г., съобщиха от Регионалната дирекция “Социално подпомагане”. От тях 28 са намерили нови родители на територията на България, а 9 – в чужбина. За сравнение през 2016-а също бяха осиновени 37 деца, от които 16 в чужбина.Приемните семейства в региона към края на януари са 135, като едно е доброволно – в Маджарово, а останалите са професионални. В 100 от семействата са настанени 141 деца.\n                    ", "date": "2018.02.23", "title": "37 деца от Хасковско са осиновени през 2017-а"}
{"url": "http://www.monitor.bg/a/view/42499-%D0%A1%D0%BF%D0%B5%D1%88%D0%BD%D0%BE-%D0%BF%D1%80%D0%BE%D0%B2%D0%B5%D1%80%D1%8F%D0%B2%D0%B0%D1%82-%D0%9D%D0%97%D0%9E%D0%9A-%D0%9F%D0%BB%D0%BE%D1%87%D0%B5%D0%B2-%D0%B2-%D0%B1%D0%BE%D0%BB%D0%BD%D0%B8%D1%87%D0%B5%D0%BD/", "text": "\n                    Числата, които НЗОК изнесе днес, не са верни, възложили сме спешна вътрешна проверка. Това каза заместник-министърът на здравеопазването и председател на Надзорния съвет на НЗОК Жени Начева след извънредно заседание, което се проведе днес заради разминаване в посочените суми на просрочените задължения към чужди здравни заведения.\n\n„Числата, посочени в прессъобщението на НЗОК, което беше изнесено днес, не са верни, има съществени разминавания в данните. И във връзка с това сме назначили спешна вътрешна проверка, която ще приключи до понеделник сутринта и ще установи коректните числа. Освен това сме възложили и анализ и механизъм, който да оптимизира сроковете за обработка на исковете за плащанията. Допълнително трябва да подчертаем, че данните, които са изнесени за постъпилите жалби, също не са коректни. Всъщност жалби няма, а тези над 600 лица са хората, които са заявили възстановяване на плащанията след лечение в чужбина. Няма нито една жалба, постъпила в касата от конкретно лице, нито е застрашено лечението на което и да е лице в чужбина“, каза още Начева и уточни, че независимо от всичко Надзорният съвет счита, че всичко това няма да попречи на подписването на Националния рамков договор за 2018 г. Начева  увери, че няма опасност в чужбина да спрат да приемат български пациенти. „Категорично няма такава опасност, защото плащанията през тази година са осигурени със споразумения с другите държави. А всичко, което се установи като разлика между счетоводната и бюджетната информация, ще остане като дължими средства за 2019 г. и следващите години след разговори със съответните осигурителни институции“, каза Начева и добави, че в момента НЗОК като администрация работи добре, въпреки че проф. Плочев е в болничен. „Тепърва предстоят разговори с проф. Плочев, не мисля, че той е бил подведен относно цифрите. Не е имало акт на подвеждане“, коментира тя. По думите й дори и възложената днес вътрешна проверка на НЗОК да отчете, че има грешки, това нямало да се отрази на бюджета за 2018 г.\n                    ", "date": "2018.02.23", "title": "Спешно проверяват НЗОК, шефът - в болничен "}
{"url": "http://www.monitor.bg/a/view/29736-%D0%A3%D0%B2%D0%B5%D0%BB%D0%B8%D1%87%D0%B0%D0%B2%D0%B0%D1%82-%D0%BF%D0%B0%D1%80%D0%B0%D0%BB%D0%B5%D0%BB%D0%BA%D0%B8%D1%82%D0%B5-%D1%81-%D0%BD%D0%B5%D0%BC%D1%81%D0%BA%D0%B8-%D0%B5%D0%B7%D0%B8%D0%BA-%D0%B2%D1%8A%D0%B2-%D0%92%D0%B0%D1%80%D0%BD%D0%B0/", "text": "\n                    През следващата 2018/2019 учебна година се предвижда увеличение на броя на паралелките с изучаване на немски език след седми клас във Варна. Това съобщиха от общинската дирекция „Образование и младежки дейности“. Причина е от една страна нарастващият брой на учениците, които посочват като първо желание обучение по езика на Гьоте, а от друга - все по-активното търсене на кадри с немски език на пазара на труда във Варна. След проведени срещи и разговори с директори на училища, от новата учебна година броят на паралелките с изучаване на немски език в профилираните, професионалните гимназии и средните училища на територията на Община Варна ще бъде 16, а ангажираните в учебния процес ученици ще са над 410. В Професионалната гимназия по икономика „Д-р Иван Богоров“ и в Първа езикова гимназия броят на паралелките с немски език ще бъде увеличен с по една в рамките на държавния план-прием за училището, уточниха от дирекция „Образование и младежки дейности“ на община Варна. \n                    ", "date": "2018.02.23", "title": "Увеличават паралелките с немски език във Варна"}
{"url": "http://www.monitor.bg/a/view/53166-%D0%9F%D0%B5%D1%82%D0%BC%D0%B5%D1%82%D1%80%D0%BE%D0%B2%D0%B0-%D0%BC%D0%B0%D1%80%D1%82%D0%B5%D0%BD%D0%B8%D1%86%D0%B0-%D0%BF%D1%80%D0%B0%D0%B2%D1%8F%D1%82-%D0%B2%D1%8A%D0%B2-%D0%92-%D0%A2%D1%8A%D1%80%D0%BD%D0%BE%D0%B2%D0%BE/", "text": "\n                    Доброволци правят петметрова мартеница във Велико Търново. Тя ще бъде закичена пред сградата на местната община за Баба Марта. Освен нея ентусиастите ще направят и други по-малки мартеници, които ще поставят пред Стопанския факултет на ВТУ и Регионалното управление на образованието. Инициативата за направата на красивия мартенски символ е на Клуба на хората с увреждания и на студентите от формацията „Заедно успяваме”.\n\n \n                    ", "date": "2018.02.23", "title": "Петметрова мартеница  правят във В. Търново"}
{"url": "http://www.monitor.bg/a/view/60157-%D0%9F%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D0%B8-%D0%A0%D1%83%D0%BC%D1%8A%D0%BD%D0%B8%D1%8F-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B2%D0%BB%D0%B5%D0%B7%D0%BD%D0%B0%D1%82-%D0%B7%D0%B0%D0%B5%D0%B4%D0%BD%D0%BE-%D0%B2-%D0%A8%D0%B5%D0%BD%D0%B3%D0%B5%D0%BD/", "text": "Коалиционният партньор на Марк Рюте идва в София през април, водят го до границата\n                    България и Румъния трябва да бъдат приети в Шенген заедно. Това мнение изрази премиерът Бойко Борисов от Брюксел, където е на неформална среща на правителствените и държавните лидери от ЕС. По думите му трябва да вървим заедно и да си помагаме, а поводът са твърденията, че проблемите в момента в Румъния всъщност спират и нас за Шенген.Нашата сила в региона е единството, подкрепата и в това да имаме просперитет, каза той. Борисов обясни, че по въздух, летища и морска граница може незабавно да бъдем приети в Шенген, дори и по време на БГ председателството, защото там нямало риск. Такъв обаче идвало от сухопътните граници. „Ако ние станм сухопътна външна граница на Шенген и мигрантите минат, то до Амстердам няма къде да ги спрат“, каза той. Именно в това било страха и на някой страни от ЕС, особено в случай, че споразумението с Турция се окаже неработещо.Борисов обясни още, че на 4-5 април у нас ще дойде един от коалиционните партньори на холандския премиер Марк Рюте, който ще посети и границата. Премиерите на Люксембург, Белгия и Франция пък предложили да се организира и една франкофонска среща във Варна за Западните Балкани.Борисов коментира още, че ни чака тежко изпитание по време на срещата през март във Варна между ЕС и турския президент Редже Ердоган. „Това не е някаква вечеря да седнем като приятели и да си пийнем шербет“, каза той и поясни, че едва ли всички въпроси, които ще се поставят, ще бъдат решени.По-изгодното за България е да се увеличи вноската на страните членки в бюджета на общността и в тази връзка много ще се говори за кохезията, заяви още премиерът. Междувременно докато говореше пред БГ журналисти, Борисов бе погален по главата от председателя на ЕК Жан-Клод Юнкер, който мина покрай него. Оказа се, че закачката е тръганала от коментар преди това на немския канцлер Ангела Меркел, според която гръцкият премиер Алексис Ципрас се е постригал късо, точно като Борисов. \n                    ", "date": "2018.02.23", "title": "Борисов: България и Румъния трябва да влезнат заедно в Шенген"}
{"url": "http://www.monitor.bg/a/view/88683-%D0%98-4-%D0%B3%D0%BE%D0%B4%D0%B8%D1%88%D0%BD%D0%B8%D1%82%D0%B5-%D0%B7%D0%B0%D0%B4%D1%8A%D0%BB%D0%B6%D0%B8%D1%82%D0%B5%D0%BB%D0%BD%D0%BE-%D0%BD%D0%B0-%D0%BF%D1%80%D0%B5%D0%B4%D1%83%D1%87%D0%B8%D0%BB%D0%B8%D1%89%D0%BD%D0%B0/", "text": "Обучения за родители и тийнейджъри за рисковете от ранна бременност \n                    Задължителна предучилищна подготовка за децата от 4 – годишна възраст. Това предвижда Планът за 2018-2020 година за изпълнение на Стратегията за намаляване дела на преждевременно напусналите образователната система, публикуван на сайта на МОН за обществено обсъждане. Предучилищното образование за хлапетата на 4 години беше заложено и в проекта на Закона за предучилищно и училищно образование, но заради общественото недоволство, в крайна сметка отпадна от документа. Сега обаче това предложение отново се поставя на дневен ред. В Стратегията е заложено задължителната детска градина за 4- годишните да се въведе до 2020 година и да обхване 90% от децата. Документът предвижда и вече съществуващи мерки като помощи за първокласници по Закона за семейни помощи за деца, безплатни учебници и занималня за учениците до 7 клас и др. С цел намаляване на стереотипи и дискриминационни нагласа спрямо различните етнически групи е заложено съвместна работа в тази посока с родители, учители и други педагогически специалисти. Предвидени са и дейности за овладяване на българския книжовен език от децата и учениците от етническите малцинства, както и мерки за продължаването на обучението на ромчетата в гимназиален етап. Също така планът включва и провеждане на обучения с подрастващите и техните родители за предпазване от ранна бременност, разясняване за рисковете от нея като риска от раждане на деца с вродени аномалии и наследствени болести. Предвидени са и политики за компенсиране на преждевременно напусналите ученици. Сред тях са курсове за ограмотяване на лица над 16 години, както и реинтегриране в образователната система на младежи до 18 г., отпаднали от училище. Както „Монитор“ вече писа общият дял отпаднали ученици в страната е 13,8%. В големите градове тази тенденция е много слабо изразена - само 2,8% от децата напускат преждевременно класните стаи. Почти една трета (30,3%) от учениците в селските райони, обаче напускат класните стаи преждевременно. Напишете съобщение...\n                    ", "date": "2018.02.23", "title": "И 4-годишните задължително на предучилищна "}
{"url": "http://www.monitor.bg/a/view/55312-%D0%9D%D0%B8%D0%BA%D0%BE%D0%BB%D0%B0%D0%B9-%D0%91%D0%B0%D1%80%D0%B5%D0%BA%D0%BE%D0%B2-%D0%A4%D0%B0%D0%BB%D1%88%D0%B8%D0%B2%D0%B8%D1%82%D0%B5-%D0%BD%D0%BE%D0%B2%D0%B8%D0%BD%D0%B8-%D0%BF%D0%BE%D1%80%D0%B0%D0%B6%D0%B4%D0%B0%D1%82-%D0%BA%D0%BE%D1%80%D1%83%D0%BF%D1%86%D0%B8%D1%8F/", "text": "Кръгът „Капитал“ е овладял отвътре националните телевизии, смята евродепутатът \n                    Проблемът с фалшивите новини се корени в това, че те се раждат в анонимност, но са спонсорирани с пари, които идват от корупция и нелегитимни политически практики. По този начин самите фалшиви новини продуцирали корупция. Тази теза защити евродепуатът Николай Бареков по време на кръгла маса, посветена на фалшивите новини. Според него у нас вече имало симбиоза между големите национални телевизии, социалните мрежи и определена група информационни агенции, които официализират фалшивите новини.Бареков е категоричен, че у нас има абсолютен медиен монопол. Като явен пример за това той посочи т.н кръг „Капитал”, който по думите му не само притежава собствени медии, но е овладял цели журналистически екипи, които работят в националните телевизии.Според него проблемът с целевото дезинформиране на гражданите се корени в националните телевизии и интернет сайтове, а не в печатните издания, тъй като пазарът при тях е силно стеснен. \"Електронните медии, които са под абсолютен медиен монопол, генерират огромното доверие в огромната група хора”, каза Бареков и допусна, че именно от това се възползват определи кръгове от хора, борещи се за политическо и икономическо влияние у нас.По думите му първият признак, по който да познаем една фабрика за фалшиви новини, е когато няма лигитимна причина за възникването на капитала, който издържа определени медии. „Този капитал изсветлява своите фалшивите новини през националните телевизии, защото това са истинските медии, на които хората вярват”, категоричен е Бареков. Така по думите му една фабрика за фалшиви новини успява да ги продаде не чрез мениджмънта на дадена медия, а чрез журналистическия й състав и даде пример с телевизия BiT.В тази връзка той посочи, че не разбира критиките срещу промените в Закона за задължителното депозиране на печатни издания, които целят осветляване на медийните собственици. Според него те са недосатъчни и трябва да се помисли за някакви рестрикции, когато се финансират медии с неясен капитал и дори да се въведе термина журналистически лобизъм.\n                    ", "date": "2018.02.23", "title": "Николай Бареков: Фалшивите новини пораждат корупция"}
{"url": "http://www.monitor.bg/a/view/37785-%D0%A7%D0%B8%D0%BD%D0%BE%D0%B2%D0%BD%D0%B8%D1%86%D0%B8-%D1%81%D0%BF%D0%B8%D1%80%D0%B0%D1%82-%D0%B4%D0%B0-%D1%81%D0%B8-%D0%BF%D1%80%D0%B0%D1%89%D0%B0%D1%82-%D0%B4%D0%BE%D0%BA%D1%83%D0%BC%D0%B5%D0%BD%D1%82%D0%B8-%D1%81-%D0%BA%D1%83%D1%80%D0%B8%D0%B5%D1%80%D0%B8/", "text": "КАТ ще облекчи процедурата за продажба на автомобили\n                    До началото на ноември всички администрации ще трябва да обменят документи изцяло по електронен път, а не чрез куриери. Това съобщи шефът на агенцията за електронно управление Атанас Темелков на кръгла маса по темата в София.154 администрации обменят документи през мрежата, а още 170 са изпълнили изискванията и са подали заявление за присъединяване към системата. От готовите към момента 80 на сто са общини, 13 от 26 областни администрации, няколко министерства и агенции. Сред големите отсъстващи е Министерският съвет.„В края на месец март около 300 администрации ще могат да обменят документи в електронен вид”, смята председателят на ДАЕУ Атанас Темелков. Дотогава се очаква 100% от министерствата и първостепенните разпоредители на средства да работят електронно. Темелков очаква следващата седмица КАТ да предложат на гражданите ново облекчение при продажбата на автомобили.„Възможно е в последния момент да има натиск от администрации, които не са се присъединили към системата, и да се наложи в последния момент да търсим решение на възникнали технически проблеми”, допълни Темелков.В близо 60% от законите се споменава електронното управление. „Това законодателство трябва да бъде прегледано отново и където е необходимо, да се предприемат промени“, заяви председателят на ДАЕУ и напомни, че за отпадането на свидетелството за съдимост на хартиен носител бяха необходими изменения в 66 закона и две наредби, а процесът е отнел повече от половин година.„Работата по електронното управление не е свързана толкова с технологиите, колкото с чисто административните процедури. Затова търсим как да развием и да направим да работи вече наличното“, заяви председателят на ДАЕУ пред участниците във форума. Обръщение към тях по темата отправи задочно и ресорният вицепремиер Томислав Дончев. По думите му няма как да имаме Индустрия 4.0 с Образование 1.0 и Администрация 2.0. Процесът по намаляване на административната тежест за бизнеса и гражданите, който е основен приоритет за правителството, е поне толкова важен, колкото и внедряването на е-услугите. „Защото, ако услугите ни са тежки и мудниняма да има голямо значение дали се случват по електронен или физически път“, допълни зам.-министърът Александър Манолев. Той съобщи, че само в министерството на икономиката се въвеждат промени и облекчения в 60% от всички услуги и режими, които се предоставят, а подобни процеси се случват във всички институции.\n                    ", "date": "2018.02.23", "title": "Чиновници спират да си пращат документи с куриери"}
