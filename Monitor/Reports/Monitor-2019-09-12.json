{"url": "https://www.monitor.bg:443/bg/a/view/54-ubiti-i-raneni-po-vreme-na-lov-za-5-godini-temata-175265", "text": "54 са ранените и убитите ловци за последните 5 години, сочат данни на МВР, предоставени на „Монитор”. От тях ранените без опасност на живота пък са 44, а загиналите - 10. В периода между 2014 и 2016 убитите са общо само двама, а ранените - 13. За последните два ловни сезона обаче има увеличаване на броя на загиналите, които са по 3 на година, а ранените са общо 21. От началото на новия сезон, който бе открит на 10 септември с лов на пъдпъдъци, гургулици, гривяк, горски бекас и обикновена бекасина вече има трима ранени без опасност за живота. По думите на председателя на Съюза на ловците Васил Василев, в единия от най-новиште случаи ловец е бил прострелян в бедрото от свой колега от далечно разстояние. „Виновникът за инцидента отишъл да си прострелва ловната карабина в гората в Еленския Балкан, но не улучил дървото, в което се целил, а човека, тръгнал да лови пъдпъдъци. За късмет куршумът не е засегнал главен кръвоносен съд”, обясни той. Според Асен Пиперков, председател на Българския ловно-рибарски съюз (БЛРС) най-честата причина за инцидентите с ловци е неспазването на правилата за боравене с огнестрелно оръжие. „Например нерядко нещастията стават при стрелба по неясна и невидима цел, а само по шума от стъпките на животното или храстите”, каза още той. По думите му, имало намаляване на инцидентите като цяло, защото непрекъснато се обсъжда проблемът. „По закон оръжието се носи от място на място без да е заредено с боеприпасите. Освен това от 2 години насам ловците носят и светлоотразителни жилетки и шапки, за да са видими от по-голямо разстояние”, поясни Пиперков. Повече авджии ще излизат на индивидуален лов ежедневно заради чумата по свинете и това може да донесе допълнителни рискове, смята той. Причината е никой от тях няма да знае къде се намира колегата му и дали той не стреля отсреща по същото животно. Преди групов лов обикновено се дават инструкции къде са пусиите, откъде се гони дивечът и къде са ловците. От МВР предупреждават, че друга причина за злополука по време на лов може да е неправилно боравене с оръжие. То не трябва да е заредено до неговата употреба и винаги да се насочва в безопасна за хората посока. Освен това то задължително трябва да е технически изправно. Опасност има и при самоволно напускане на позицията, определена за ловеца при груповия лов. На въпрос колко често ловците по невнимание прострелват кучето си, Пиперков обясни, че се случва, но не е толкова често. „Най-голяма е опасността при лов на дребен дивеч. Тогава ловецът следи основно дивото животно, а не кучето и, когато то попадне в една огнева линия с дивеча понякога бива улучван и домашният любимец. Кучетата могат да пострадат и когато се гонят диви прасета. Случаите с прострелване на куче са по 2-3 пъти на година”, поясни ловецът. Една от основните цели на ловците е по възможност да отстрелят качествен трофей. „От разрешените за отстрел диви животни за най-ценни се смятат трофеите от благородни елени, обясни още Асен Пиперко. „Там най-важният показател е тежестта на черепа с рогата. Мечките също са ценен трофей, но за тях разрешение се дава много рядко. „Миналата седмица бе дадено такова позволение и служители на горското са убили опасна мечка в Смолянско”, добави той. По информация на Изпълнителната агенция по горите (ИАГ), за миналия ловен сезон държавните ловни и горски стопанства и ловните сдружения отчитат приходи от ловен туризъм възлизат на почти 7,5 млн. лв. Основна част от чуждестранните ловци, посетили страната за лов на едър дивеч са от Германия, Испания, Италия и Франция. Към дребния дивеч предпочитания имат авджии предимно от Италия, Гърция, Испания и Франция. 191 от трофеите от отстреляните диви животни по линия на организирания ловен туризъм на ловците в България през миналия сезон са оценени за златен медал, сочат данни на ИАГ. 162 са медалите за трофеите от благороден елен, като 39 от тях са златни, сребърните са 74, а бронзовите - 49. При елените лопатари общо медалите са 71, 33 - златни и по 19 сребърни и бронзови. От отстреляните диви свине по линия на организирания ловен туризъм през миналата година, 86 са златните медали, 80 са сребърните и 123 са бронзовите - общо 289. От отстреляните сърни през 2018-та оценените с медали са 75, като 21 са златните, 23 са сребърните и 31 - бронзовите. Най - добрите трофеи за 2018 г., са добити от благороден елен, елен лопатар, муфлон, дива свиня и сърна. Благороден елен отстрлелян на територията на ТП „ДЛС Паламара”е оценен с 239,27 точки по системата CIC. От елените лопатари с най-много точки - 206.72 т. е екземпляр добит ДУ „Студен кладенец”. В ТП „ДЛС Паламара” са отстреляли най-високо оцененият муфлон с 225.25 т. по CIC. Най-ценният трофей от дива свиня със138,75 т. по CIC е отстрелян в ТП „ДЛС Извора”. В ТП „ДГС София” е добита сърна, оценена със 175,58 т. по СІС. Сроковете за ловуване да се променят със заповед на министъра на земеделието, храните и горите в случаи на епизоотии, каквато е африканската чума по свинете. Това предвиждат приетите на второ четене промени в Закона за лова и опазване на дивеча. В зала гласуваха 149 народни представители, от които 145 бяха \"за\", а четирима се въздържаха. Заповедта на ресорния министър ще се издава след съгласуване с министъра на околната среда и водите, по предложение на изпълнителния директор на Изпълнителната агенция по горите или на изпълнителния директор на Българската агенция по безопасност на храните. Обжалването на заповедта няма да спира нейното изпълнение. Промените в закона се мотивират с щетите, които се нанасят в резултат на увеличаването на запасите от дивеча при възникването на усложнена епизоотична обстановка. Основната цел на промените е да се разреши по-голяма гъвкавост при разрешаване на лова и особено на груповия лов на диви прасета, който в момента е ограничен основно в зимните месеци от ноември до януари. Според властите популацията на дива свиня в България в момента трябва да бъде намалена с около 80%, за да се постигне такава гъстота, че да не позволява разпространението на африканската чума. От опозицията заявиха, че подкрепят промените, но те са много закъснели - поне с около две години. Попитаха - защо когато миналата година на министъра е било дадено такова право да издава заповеди с предишни законодателни промени, той се е отказал сам от него.", "date": "2019.09.12", "title": "54 убити и ранени по време на лов за 5 години (ТЕМАТА)"}
{"url": "https://www.monitor.bg:443/bg/a/view/obvinjavat-selski-kmet-v-prisvojavane-na-zemi-175263", "text": "Жители на бобовдолското село Мламолово твърдят, че кметът на населеното място Георги Александров е присвоил земите им. Опарени били не един или двама човека, а цели 16, които са категорични, че с фалшиви подписи имотите им са били отнети от кмета на селото Георги Александров. По повод проблема тръгна и дело за документно престъпление в Районен съд – Дупница, срещу Александров, като до този момент то е отлагано няколко пъти по различни причини. Местните хора разказват, че кметът е правил фиктивни договори за отдаване на земите им под аренда, като те не взели и стотинка. По документ „Фарм Био консулт“ ООД – София, е взела под аренда земите на хората в Мламолово през юни 2016 г. „10 декара земя ми е блокирана, не мога да правя нищо. Кметът е подписал договор за 15 години напред, тоест аз съм никой. Да не говорим, че дори не можем да си продадем земите ако искаме”, казва Райчо, който е сред потърпевшите. Кметът Георги Александров все още е на поста и той не е отстраняван от длъжност, тъй като делото не е приключило. „Не искам да отговарям на всички тези нападки към мен. Аз на никой не съм взел земята, нито пък я стопанисвам. Аз не обработвам и 1 квадрат даже. Като приключи делото бъдете сигурни, че ще се разбере истината. Хората са си дали земята на въпросната фирма, с която имат договори. Всички доброволно са си предоставили земите, като в случая при нас в кметството единствено се заверяваха договорите“, обяви Александров, който е на кметското място в продължение на 25 години. По негови думи въпросните земи представляват стар черешарник, който е останал необработваем през последните 30-40 години. Въпросната фирма изчистила старите дървета, посадила нови, но заради това, че не е получила финансиране, преустановила дейността си и съответно собствениците на земите не получили и стотинка.", "date": "2019.09.12", "title": "Обвиняват селски кмет в присвояване на земи"}
{"url": "https://www.monitor.bg:443/bg/a/view/fatalnijat-loven-tarikatlyk-175262", "text": "Безотговорен човек с оръжие е като шимпанзе с граната. За зла участ си припомняме тази фраза от „черния“ хумор с началото на всеки ловен сезон. Оставаме настрана административните въпроси - сроковете за ловуване и за регистрациите, опазването на животните, борбата с бракониерите и прочее. Проблемът е в друго. Сред ловците инцидентите с нараняване или фатален край започват да зачестяват правопропоционално с нервността им от ограниченията заради африканската чума по свинете. Защото в любимия за практикуващите този спорт и хоби, така идва и заплахата. И тя не е само за пернатите и чифтокопитните, а и за придвижващите се на два крака обитатели на тази земя. Полицейската статистика сочи, че за последните пет години има 44 инцидента, при които са ранени хора, без опасност за живота. 13 пък са жертвите на грешна ловна преценка. Полицаите изтъкват три основни причини - стрелба по шум или неясно определена цел, неправилно боравене с огнестрелно оръжие и напускане на предварително определената от ръководителя ловна позиция. Стрелбата по шум е особен деликатес при тези инциденти. Тя е наречена на името на македонските комити, които пуцали с шишанета и пищови по разни мърдащи шубраци в емоционалните години в българската история. Е, това ли трябва да бъде организираният лов? В крайна сметка всичко опира до безотговорност. Тя е под чертата и тя причинява тежки телесни повреди и дори смърт на хора, отдали се на любимото си хоби. Затова в началото стана дума и за маймуната с граната. Ако носиш пушка за 5000 лв. и се държиш лекомислено, пренебрегваш указанията и правилата, какво ще се случи – очевидно някаква гадна история, която помрачава целия излет и почерня нечие семейство. Проблемът не е от днес или вчера и не засяга само ловците. Той е зароден в корените на българския злополучен тарикатлък и лекомислие. Често оставаме с впечатлението, че у нас всеки е роден научен. Пълно е с тарикати, които се чудят как да прескочат правилата, за да докажат кой е по-по-най по хитруване. Шофьорите превишават скоростта, за да спестят минута или две, онези с по-скъпите коли изпреварват дори когато е забранено, а най-нетърпеливите на опашката търсят „наш човек“, за да избегнат досадното чакане, отредено на простосмъртните. Някаква извратена народо-психологическа представа за превъзходство, очевидно. Страната ни е в постоянна битка между тарикати и „балами“ и изглежда сякаш няма изход от ситуацията. Макар да преглъщаме с болка някои неприятни особености на националния характер, загубата на човешки живот по невнимание е прекалено голям залък, за да бъде преглътнат на сухо. Пренебрегването на правилата по време на лов е сигурна рецепта за убийство. Ловът не е само хоби или екзотичен в наше време начин за препитание – той е и изключително голяма отговорност. Оръжието в човешките ръце е власт, сила и същевременно създава голяма опасност. Най-малкото то трябва да бъде изправно и използвано с особено внимание, за да бъдат предотвратени трагичните инциденти. И на последно място – спрете пиенето ! Преди 40 г. на един ловен излет в малко планинско градче бяха дали жертва като при престрелка на колумбийски гангстери. И то само защото си опитвали един на друг ракията, а след това стреляли по бутилки, докато се опече агнето по хайдушки. И в пиенето след лова трябва чувство за отговорност. Ловният сезон не е време за безотговорно веселие на подпийнала дружинка, нито пък е подходящ момент да спестиш 2-3 лв. за светлоотразителна жилетка, защото човешкият живот е по-важен от нечий тарикатлък.", "date": "2019.09.12", "title": "Фаталният ловен тарикатлък"}
{"url": "https://www.monitor.bg:443/bg/a/view/car-boris-iii-bil-vyv-velikobritanija-kogato-se-razviva-dejstvieto-v-imenieto-dauntyn-175261", "text": "Със стилно парти в емблематичния дух на двайсетте години на миналия век беше ознаменувана българската премиера на дългоочакваното киносъбитие „Имението Даунтън“, предаде БГНЕС. Резиденцията на британския посланик в България беше домакин на светското събитие, което е част от отбелязването на 140 години от установяване на дипломатически отношения между България и Обединеното кралство. „Имението Даунтън е най-успешната телевизионна продукция на Великобритания, гледана от милиони почитатели по света. А сега зрителите ще имат възможност да видят и внушителна киноекранизация, продължаваща историята на семейство Кроули. Интересен факт е, че действието във филма се развива именно в 1927-ма година, когато цар Борис III прави официална визита в Обединеното кралство и се среща с крал Джордж V,” сподели посланик Ема Хопкинс в своята реч по време на партито. Именно кралска визита е и в основата на историята на „Имението Даунтън“. През 1927 аристократичното семейство Кроули определено не тъне в обичайния лукс заради тежките години след края на Първата световна война. Но за посещението на техни кралски височества Джордж V и съпругата му Мери Тек всичко трябва да е по конец. Визитата им ще предизвика скандали, романтични трепети и интриги, които ще поставят на карта бъдещето на Даунтън. А критиците вече не пестят суперлативи за най-изисканото киносъбитие на сезона. „Сериалът не е на екран от едва три години. И точно навреме се завръща на сцената“, споделя Джен Чейни, сп. New York/Vulture. А Марли Мариус, сп. Vogue: „Удоволствие е да се завърнеш красивия малък свят на Даунтън“. „Филмът е възхитителна наслада“, обобщава пък Карин Джеймс от BBC. Българската премиера на „Имението Даунтън“ ще се състои в петък.", "date": "2019.09.12", "title": "Цар Борис III бил във Великобритания, когато се развива действието в „Имението Даунтън”"}
{"url": "https://www.monitor.bg:443/bg/a/view/vishegradskata-grupa-iska-makedonija-i-albanija-v-es-175260", "text": "Премиерите на страните от Вишеградската група приеха днес декларация, в която призоваха Европейския съюз да започне преговори за членство на Северна Македония и Албания, предаде агенция МИА. В декларацията, приета след среща с премиерите на страните от Западните Балкани в Прага, Вишеградската група (Чехия, Словакия, Полша и Унгария) потвърди недвусмислената си подкрепа за разширяването на ЕС към Западните Балкани и увереността, че обединяването на Европа няма да бъде пълно без включването на този регион. Премиерите от Вишеградската група оцениха, че започването на преговори за членство на Северна Македония и Албания в ЕС през октомври тази година не само ще насърчи двете държави да продължат реформите, а ще послужи като подтик за целия регион и гаранция, че ЕС ще продължи да играе водеща роля в позитивната трансформация на региона. В декларацията се изразява очакване, че преговорите за членство на Сърбия и Черна гора ще се ускорят в мандата на новата Европейска комисия, а процесът на реформи в Босна и Херцеговина и Косово ще засили шансовете им за членство в съюза. Вишеградската група подчерта готовността си да продължи да подкрепя регионалното сътрудничество, добросъседските отношения и помирението в Западните Балкани, включително и чрез Международния вишеградски фонд и програми за стипендии. Чешкият премиер Андрей Бабиш, чиято страна бе домакин на срещата, оцени, че най-добри шансове за приемане в ЕС имат Сърбия и Черна гора, които може да влязат в съюза до 2027 г., а Босна и Херцеговина реализира реформи, които й откриват перспективи за членство в близките 10 години. Участниците в срещата обсъдиха планове за активизиране на икономическото сътрудничество между техните страни. Бабиш съобщи, че премиерите от Вишеградската група са се изказали за по-скорошно приемане на България, Румъния и Хърватия в Шенгенското пространство. На срещата в Прага освен премиерите от Вишеградската група присъстваха и премиерите на Северна Македония, Черна гора, Албания, Босна и Херцеговина и Сърбия.", "date": "2019.09.12", "title": "Вишеградската група иска Македония и Албания в ЕС"}
{"url": "https://www.monitor.bg:443/bg/a/view/shefyt-na-tad-grup-s-novo-obvinenie-175264", "text": "Арестуваният шеф на ТАД Груп Иван Тодоров е обвинен като ръководител на организирана престъпна група, създадена с користна цел.   Новото обвинение спецпрокуратурата повдигнала на Тодоров в понеделник, стана ясно по време на днешното заседание на Апелативния спецсъд. Магистратите трябваше да решат дали да оставят Тодоров в ареста, но отложиха произнасянето си за днес. Преди месец шефът на ТАД бе обвинен, че е подбудил служителя си Кристиян Бойков да хакне базата данни на НАП. При удара Тодоров, Бойков, както и търговският директор на дружеството Георги Янков бяха обвинени и в тероризъм. Според държавното обвинение с атаката те искали да дестабилизират държавното обвинение. С нови обвинения от понеделник са се сдобили и Бойков и Янков. Те са сочени от прокуратурата като участници в бандата, създадена с цел изнудване. Вчера от държавното обвинение се позоваха на свидетелски показания, според които Тодоров е карал служителите си да пробиват системите на редица сайтове и платформи, да източват данните им, след което да се свързват с тях и да ги карат да им стават клиенти. Според прокуратурата Тодоров и Бойков дори обсъждали да съставят и след това да бъдат изнудвани да станат клиенти на компанията. След хакерския удар срещу НАП стана ясно, че изтеклите данни са били изпратени от Бойков първо на рекетьорския сайт „Бивол“, който е пощенската кутия на банкера беглец Цветан Василев и Драгалевския лаборант Иван Костов, услужливо обслужвани от медиите на подсъдимия олигарх Иво Прокопиев. Връзката на хакерите с „Бивол“ лъсна, след като прокуратурата разкри комуникацията между обвиняемите в чат приложението „Телеграм“.", "date": "2019.09.12", "title": "Шефът на ТАД Груп с ново обвинение"}
{"url": "https://www.monitor.bg:443/bg/a/view/ucheni-s-revolucionen-eksperiment-v-borbata-sreshtu-virusa-hiv-175251", "text": "Учени от Китай за първи път са приложили техника за генно редактиране в опит за лечение на пациент с ХИВ и рак, снабдявайки го с клетки, които са били променени, за да бъдат устойчиви на вируса причинител на СПИН, съобщиха Асошиейтед прес и сайтът Wired, позовавайки се на публикация в \"Ню Ингланд джърнъл ъв медисин\", предаде БТА. През юли 2017 г. лекари от Пекин третират 27-годишен ХИВ-позитивен пациент, страдащ и от левкемия, с химикали и радиация, за да \"изтрият\" костния му мозък, правейки място за милиони стволови клетки, вкарани интравенозно в тялото му. Целта е новите клетки от здрав донор да заменят болните и да излекуват пациента от рак. За разлика от рутинните трансплантации на костен мозък, този път учените вкарват в тялото на пациента редактирани с помощта на технологията CRISPR-Cas9 стволови клетки. Редакцията е направена, за да се \"парализира\" ген, известен като CCR5, без който вирусът ХИВ не може да прониква в клетките на имунната система.  Сега, над две години по-късно, пациентът е в добро здраве и ракът му е в пълна ремисия, според публикацията в \"Ню Ингланд джърнъл ъв медисин\".  Изследователите съобщават, че редактираните стволови клетки все още функционират, като малък процент от тях продължават да носят защитната мутация на гена CCR5. Въпреки това те са недостатъчни, за да го излекуват от ХИВ. Пациентът все още е носител на заразата и приема антиретровирусни лекарства, които държат вируса под контрол.  Въпреки това според експертите случаят е показателен за безопасното приложение на технологията CRISPR-Cas9 при хора и приближава науката към създаването на лечение срещу ХИВ без медикаменти. Един от окуражаващите резултати от изследването е, че според многобройни тестове редактирането не е предизвикало нежелани ефекти върху други гени. \"Настоящото изследване дава зелена светлина в областта на генното редактиране\", казва в придружаващ публикацията коментар Карл Джун от университета на Пенсилвания - пионер в използването на генна терапия за лечение на ХИВ и рак.", "date": "2019.09.12", "title": "Учени с революционен експеримент в борбата срещу вируса ХИВ"}
{"url": "https://www.monitor.bg:443/bg/a/view/misteriozna-smyrt-na-jivotni-v-tundja-174873", "text": "Случаят със стадото крави край река Бистрица не е прецедент. Преди две години на 15 август медиите съобщиха за не по-малко мистериозна смърт на крави, пили вода в река Тунджа в с. Кукорево, Ямболско. Тогава фермерите, загубили животните си, обвиниха институциите в безхаберие, подозирайки, че реката е отровена, но случката заглъхна. Случаят е публикуван в Novini.bg. Илчо Илчев, който гледа над 70 крави и телета в село Кукорево, разказва, че по време на водопой в реката две от животните паднали и умрели. „Умряха още като пиха вода. От водата, няма от какво да е друго“, допуска фермерът пред камерата на БТВ. „Не може едно животно 400-600 кг да падне за три минути в река Тунджа, това явно е много силна отрова“, допълва фермерът Митко Желев. Притеснени да оставят мъртвите животни в реката, собствениците започнали да търсят институциите. „Никой не реагира по системата, като се започне от 112 – два пъти звъняхме. После уведомихме ветеринарната служба в Ямбол, след това сутринта рано – и кмета на общината. Пълно безхаберие отвсякъде“, разказа Желев. „Нямало кой да вземе проби, нямало такава лаборатория, накрая местната лекарка взе\", оплака се Илчев. От ветеринарната служба в града в началото им казали сами да закарат труповете за проба. „Вмирисаните трупове да ги закараш в центъра на Ямбол е несериозно\", коментира Желев и допълва, че са казали, че ще ги закараме на елховския път и ще затворим пътя“. Телата са изнесени към екарисажа във Варна. Заради случилото се фермерите от региона не изкарват животните на водопой. Местните казват, че водата често е мръсна, защото в нея се изливат отпадъци от всички предприятия в града. Във водата обаче ежедневно се къпели и деца. \"Преди месец измря рибата в Тунджа, на друг колега две крави оттогава са болни, на трети в Ямбол са умрели шест крави и две телета. От водата е, няма от какво да е друго, някой системно си хвърля отровите вътре\", казаха фермерите. Случаят е приключил с обещанията на РИОСВ – Стара Загора, че ще изследват водата. От Агенцията по безопасност на храните са отговорили, че очакват пробите да покажат от какво са починали животните.    ", "date": "2019.09.12", "title": "Мистериозна смърт на животни в Тунджа "}
{"url": "https://www.monitor.bg:443/bg/a/view/8-shkola-posreshtat-uchebnata-godina-v-chujda-sgrada-175254", "text": "8 от всички 2 367 училища в страната ще посрещнат новата учебна година в друга сграда заради недовършени ремонт, а в други над 50 дейностите ще продължат след първия учебен звънец. Това съобщи образователният министър Красимир Вълчев по време на семинар в Правец. Това са ПГИУ \"Елиас Канети\" в Русе, Професионална Гимназия по Строителство,Архитектура и Геодезия Любо Байер\" Стара Загора. Второ Основно Училище “Гоце Делчев” в Гоце Делчев, ПМГ „Иван Вазов” в Добрич. Начално училище „Васил Левски” във Варна, ПГ „Найден Геров” в Лом и Варненската търговска гимназия „Георги Стойков Раковски“, както и училището в с. Горно Черково, което е преместено в Бузовград, след като беше срутена стена по време на ремонта. „С очакването на стартирането на ремонтни дейности на други училища е възможно по време на учебната година и други училища да имат нова локация. Учебният процес със сигурност ще тече нормално и когато приключат ремонтните дейности, тези ученици ще бъдат върнати в обновени сгради”, допълни зам.-министър Таня Михайлова. Тази учебна година в класните стаи ще влязат над 700 000 ученици, от тях близо 60 000 ще бъдат в първи клас. Близо 44  000 деца все още не са обхванати в училище, стана ясно още по време на семинара. „Има 25 000 деца, за които все още не знаем къде се намират и около 19 000 все са идентифицирани, но родителите са отказали да влязат в клас.”, обясни зам.-министър Деница Сачева. Тя обясни, че по работата на механизма за обхват ще се насочи към съвместни дейности с родителите с помощта на национални програми и проекти. За работата за децата със специални образователни потребности (СОП), които са около 22 000 - 18 198 – общо деца със СОП в средните училища и 4 065 в детските градини, пък ще бъдат предоставяни и за малчуганите, които са в частни образователни институции. „Предлагаме финансирането за ресурсното подпомагане да може да се насочва и към частните училища и детски градини, тъй като има деца прецеденти, при които децата се записват в такива и трябва да получат и тази грижа от държавата.”, обясни Сачева. За да бъде осигурено медицинско обслужване в училища ще бъде дадена възможност общините да сключват договори с медицински или консултативни центрове, за да се осигури медицинско обслужване там където няма физическо лице. В момента в страната има близо 180 школа без лекар или медицинска сестра. 94% или 2362,5 от всички 2499 паралелки заложени в план приема след седми клас ще се реализират и ще стартират тази учебна година, сочат предварителни данни на МОН. Само Варна и Габрово от всички 28 области ще запълнят всички заложени бройки. От тях 1 335, 5 са в професионални. Сред нереализираните са в направление машиностроене и строителство. „Това е тенденция , която трябва да преобърнем, тъй като се търсят кадри в тези направления и икономически сектори.”, обясни Михайлова. Реализираните паралелки в дулано обучени пък са 133. Толкова си и всички от 9-и до 12-и клас. В края на тази учебна година за първи път ще има и допълнителен план-прием за над 700 ученици от обединените училища, в които се обучават до 10-и клас.", "date": "2019.09.12", "title": "8 школа посрещат учебната година в чужда сграда"}
{"url": "https://www.monitor.bg:443/bg/a/view/ataka-shte-podkrepi-fandykova-za-kmet-na-sofija-175246", "text": "„Атака\" ще подкрепи Йорданка Фандъкова за кмет на София, тъй като тя била най-подходящата кандидатура и трябва да продължи да ръководи общината. Това заяви в Дряново лидерът на формацията Волен Сидеров, цитиран от БГНЕС. По думите му било редно \"Атака\" да подкрепя ГЕРБ, тъй като двете партии продължават да са коалиционни партньори, въпреки \"комплексарските опити на Симеонов и Каракачанов да изключат \"Атака\". \"Да, има какво да се критикува в София, но това става с присъствие в съвета, а не отвън. Ние ще се борим за силна листа, ако се налага ще имаме и кандидат за кмет\", каза още Сидеров. Относно възможността ВМРО да издигнат свой кандидат за кмет, той допусна, че това ще бъде евродепутаът Ангел Джамбазки, „който само за патриарх не са предлагали още\". Сидеров бе категоричен, че ако воеводите излязат със собствена кандидатура, това ще е удар срещу коалиционния им партньор ГЕРБ. Сидеров коментира и т.нар. шпионски скандал, като според него целта е да се атакува Бойко Борисов заради енергийните проекти. \"Борисов иска балансирана политика на България, но това пречи на плановете му,\" заяви Сидеров. Според него много хора, които симпатизират на Русия, ще си го изкарат на ГЕРБ, без премиерът да има вина за това.В политически план Борисов може да понесе щети, допусна Сидеров.", "date": "2019.09.12", "title": "\"Атака” ще подкрепи Фандъкова за кмет на София"}
{"url": "https://www.monitor.bg:443/bg/a/view/i-shemata-za-krajbata-na-dunarit-izpluva-ot-shpionskija-skandal-175256", "text": "И цялата схема по кражбата на „Дунарит“ от престъпния тандем между Цветан Василев и Емилиан Гебрев изплува от шпионския скандал, тресящ държавата вече трети ден. Едностраничната докладна, озаглавена „Придобиване на контрол върху Дунарит АД от ЕМКО ЕООД“ лъсна сред документите, иззети от прокуратурата в хода на разследването, по което обвиняем е бившият соцдепутат, ексиздател на „Дума“ и председател на движение „Русофили“ Николай Малинов. Към момента той е единственият обвиняем по делото за шпионаж в полза на две организации на руския олигарх Константин Малофеев и генерала от ГРУ Леонид Решетников, но още при подвеждането му под отговорност от държавното обвинение не изключиха варианта да бъде последван и от други лица. Излезлите дотук документи потвърждават, че в заверата участие са имали и Цветан Василев и Емилиан Гебрев. Самият скандал избухна в началото на седмицата, когато лъсна, че Малинов е помагал на Малофеев и Решетников да реализират план, условно озаглавен „Проект България“, чиято крайна цел е била да се промени геополитическата ориентация на страната от прозападна към сателит на Русия чрез овладяване на стратегически компании в медийния, телекомуникационния и оръжейния сектор у нас и сформиране на партия. За целта била постигната уговорка банкерът-беглец Цветан Василев да прехвърли на Малофеев активи за над половин милиард евро, срещу което той да получи протекциите на приближения до Кремъл руски олигарх, а Малинов – финансиране на грандоманския проект за манипулиране на цялото българско общество. След като политици от левия сектор в един тон с медии, финансирани от Василев и ортаците му подсъдими олигарси у нас обявиха акцията и обвиненията за шпионаж за своеволие, неподкрепено от конкретни данни, вчера прокуратурата разпространи част от доказателствата, събрани при обиските в началото на седмицата. Оттам посочиха, че данните се публикуват с разрешението на наблюдаващия прокурор, самите обиски са били проведени след предварително разрешение от Специализирания наказателен съд, а в своята цялост данните ще бъдат представени пред съда, когато приключи досъдебното производство. „На опитите за компрометиране на действията на правоохранителните органи, ПРБ ще отговаря с публичност и прозрачност, при спазване на презумпцията за невиновност и законовите права на гражданите“, посочиха от държавното обвинение. Разпратените копия на доказателства са в обем от общо 10 страници, представляващи 4 документа. Единият от тях е вече споменатата схема за задкулисна кражба на „Дунарит“. Документът е от 17 февруари 2016 г. и в него са описани основните стъпки, чрез които ЕМКО да придобие основния пакет акции във военния завод. Схемата е задействана, след като вече са се провалили първите два опита за кражба на завода заедно с други активи, финансирани от КТБ в полза на Малофеев и с помощта на Василев. Първият бе през пролетта на 2015 г., когато банката за 1 евро на белгиеца с московски паспорт Пиер Луврие (отново приближен на руския олигарх) се опита да открадне от масата на несъстоятелността на КТБ „Дунарит“, „Авионамс“, БТК, НУРТС, Фърст диджитал и ГАРБ с твърденията, че ги била откупила от Василев. А вторият бе през есента на същата година, когато на хоризонта излезе друг приближен на Малофеев – Дмитрий Косарев, който също се опита да сложи ръка на част от тези активи. След неговия провал, бе задействана друга схема, основни действащи лица, в която вече бяха българи – ТМН на Иван Езерски и ЕМКО на Емилиан Гебрев. Документът, разпространен в четвъртък показва ясно как престъпната група е възнамерявала да сложи ръка на „Дунарит“, като изрично е записано, че в края на цялата операция, включваща увеличение на капитала на „Дунарит“ с абсолютно фиктивни врътки ЕМКО трябва да притежава 88% от военния завод, а ТМН да бъде „мажоритарен хирографарен кредитор (бел.р. ползващ се от обезпечението на цялото имущество на длъжника)“ на фирмата-майка на предприятието – Хедж. Само два дни по-късно схемата вече е пусната в обръщение - ЕМКО заявява в КЗК концентрация с „Дунарит“. Схемата де факто не само потвърждава разкритията, правени през годините от изданията на „Телеграф медиа“ за това как Василев и Гебрев се опитват да откраднат военния завод и го точат незаконно вече три години, но разбива на пух и прах лъжите и на двамата, регулярно разпространявани от тях чрез ефира на удобни тв предавания. Поредното такова представление бе вчера, когато оръжейният търговец, отново в сутрешния блок на bTV, където по традиция се изявява, пак се опита да се изкара собственик на „Дунарит“, както и че бил отровен, защото искал да го закупи. Старо твърдение, опровергавано десетки пъти, както впрочем и от разпространения документ, който датира 9 месеца след опита за отравяне (повече за лъжите на Гебрев виж в карето). Доказателствата опровергават и твърденията на обвиняемия по аферата – Николай Малинов, който в интервю отново за същия сутрешен блок се опита да заяви, че бил стратег и не се занимавал с пари. Сред разпространените документи е цитираната вече от прокуратурата докладна записка от председателя на „Русофили“ до Малофеев, в която подробно е описан „План България“ и иска финансови средства за реализирането му. „България трябва да бъде държава, която гради своето бъдеще с Русия. Русия е по-силна от нас и ние на свой ред си даваме сметка, че без нея няма да оцелеем......Наша основна цел е геополитическата преориентация на България на основата на православието, славянската култура и традиции, които неизменно ни обединяват с Русия“, пише Малинов, като изброява 5 точки за постигането на тази цел. Първата е действия в неправителствения сектор чрез НД „Русофили“, втората – създаване и поддържане на интернет сайтове, третата – създаване на аналитично-политически център (тинк-танк), четвъртата – създаване на собствен телевизионен канал, а петата – на русофилска партия на основата на оглавяваното от него движение. Изрично е посочено, че за целта трябва да се установи контрол върху БТК (Виваком) със съдействие на „Внешторгбанк“ и намиране на инвеститор, чрез който тя да „остане под руски контрол“, а също върху „Дунарит“, „Авионамс“ (бел.р. „Авионамс“ е откупена от държавата в началотона 2016 г., което потвърждава, че докладната е от 2015 г.) и групата на TV7 (каналите TV7, News7 и Super7). Предлага се и Малофеев да направи инвестиции в сектора на земеделието и преработвателни предприятия на стойност до 120 млн.евро. Към докладната записка има три приложения, като второто започва с думите: „С цел създаване на адекватна икономическа основа за дейността ни ние предприехме действия по безвъзмездно предаване на активи на сума, по-голяма от половин милиард евро от страна на бившия банкер Цветан Василев към бизнесмена Константин Малофеев. Тези активи не трябва да попадат в български ръце, защото българската държава със своята мощ ще се намесва във владението и ползването им“. Както можем да се досетим в текста няма и дума, че всички тези активи са финансирани с кредити от фалираната от Цветан Василев КТБ и бидейки такива са част от масата на несъстоятелността на банката и съответно средство за разплащане с ужилените вложители в нея. Става ясно също, че Малинов се е свързал с Малофеев не само по препоръка на Решетников, но и по съвет на Игор Шогалев (бел.р. не е уточнено дали става въпрос за бившия министър на информацията и комуникационните технологии на Русия). Прелюбопитен е и четвъртият документ, разпратен от прокуратурата – той е подписан от самия Цветан Василев, представил се за „собственик на КТБ Груп“. Той представлява оферта, с която банкерът-беглец предлага „продажба на активи на КТБ груп“, сред които БТК и НУРТС без да уточнява, че те не са негова собственост, а на фалирания трезор. В поредно интервю в очевидно удобния за него (и други олигархични играчи и пионки) ефир на сутрешния блок на bTV, оръжейният търговец и ортак на банкера-беглец Цветан Василев – Емилиан Гебрев, отново произнесе цял куп лъжи. Ето най-големите лъжи, произнесени от него, както и фактите, опровергаващи ги. Преди 20 дни съд бил постановил и указал на Търговския регистър да впише увеличението на капитала на „Дунарит“, чрез което той се опитва още от 2016 г. да да се узакони като собственик. Търговският регистър обаче не си изпълнявал задълженията заради натиск (Гебрев не казва чии).  Истината е, че Търговският регистър не вписва въпросното увеличение по изключително проста причина – това би било нарушение на закона. Вчера Блиц публикува информация, придружена от документ, според която още през август 2017г. държавата, в лицето на КПКОНПИ е спряла с окончателен съдебен акт тези опити за заграбване на русенското предприятие. Искът, заведен от комисията, е за отнемане в полза на държавата на присвоени от Цветан Василев активи за над 2.2 милиарда лева, сред които попада и „Дунарит“. Предполагаемият опит за отравяне на Гебрев бил свързан с искането му да придобие „Дунарит“.  Това е лъжа, лансирана от оръжейния търговец при почти всяко негово интервю и опровергавана също толкова пъти, в това число и от документа, иззет от прокуратурата при обиските по шпионския скандал. Датата на документа е 17 февруари 2016 г., когато и за първи път в схемите за кражба на „Дунарит“ се появява Емилиан Гебрев. Той самият е хоспитализиран в болница със симптоми на отравяне 10 месеца по-рано – през април 2015 г. По това време главно действащо лице в опитите за прилапване на „Дунарит“ е подставеното лице на Цветан Василев и покровителя му Малофеев – Пиер Луврие. А самият Гебрев има апетити към друго военно предприятие – НИТИ.   Русенският военен завод „Дунарит“, който вече над две години е под контрола на Цветан Василев чрез оръжейния търговец и негова марионетка Емилиян Гебрев, е осигурил финансирането на протестите в София срещу кандидата за главен прокурор Иван Гешев. Това става ясно от сигнала на русенеца Йордан Бонев, който бе внесен в прокуратурата. Банкерът беглец отдавна използва предприятието за касичка, с която се разплаща за охолния си начин на живот в Белград, за медийните си балони, за отчисления към руския си покровител Константин Малофеев, а както лъсва от сигнала - и за да буни протести. Бонев съобщава на прокуратурата, че се подготвя заговор за сваляне на правителството, щедро финансиран от укриващия се от правосъдието банкер беглец Цветан Василев и подсъдимия разградски олигарх Иво Прокопиев. Осигурени са били 400 000 лв., които са платени за протести на 10 и 12 септември на организации като „Правосъдие за всеки“ и „Боец“, както и на рекетьорите от сайта „Биволъ“. Бонев придружава сигнала си скрийншотове на чат, както и аудио и видео записи между осъдената за подкуп от 75 000 евро бивша кметица на „Младост“ Десислава Иванчева и баща му Венцислав Ангелов – Чикагото. Самият Бонев признава, че първоначално е бил част от разговора, но се е разочаровал. \"Иванчева се главозамая, помисли се за лидер и започна да върти телефони като диктатор. Държеше ми сметка защо съм закъснял с 15 минути, а аз събирах през това време подписка за нея, разкрива Бонев. Иванчева вчера бе поканила медии на брифинг, в който да обясни, че сигналът срещу нея е фалшив, но изненадващо не се появи, като обясни отсъствието си с хранително отравяне. По-късно обаче бе сгащена от журналисти в сградата на Специализирания съд, където се озова, водейки две кучета, докато в една от залите течеше дело срещу хакера от „ТАД Груп“ Иван Тодоров. Самата Иванчева се води в домашен арест и е абсолютно непонятно защо се разхожда по улиците. За разлика от вторник, когато бе сред активните участници в първия протест на едно от олигархичните НПО-та - „Правосъдие за всеки“, срещу Гешев, тя отсъстваше от вчерашния. Той бе насрочен за 15 часа и този път беше организиран от друго олигархично НПО – финансираното от Василев БОЕЦ. Освен осъдената на първа инстанция за корупция бивша кметица, след провала на протеста във вторник, който преобладаващо бе превзет от ултраси и роми, на вчерашния липсваха и други емблематични лица за задкулисието у нас – дясната ръка на Командира и председател на ДСБ Атанас Атанасов, както и лидера на друго олигархично партийно отроче - „Да, България“, Христо Иванов. За сметка на това, скандалният съдия Методи Лалов отново бе редом с татуираните платени гамени. Единствени с мегафон в ръка на стълбите на Съдебната палата се изправиха разследваният за нападение над журналист „боец“ на БГ Мадоф Георги Геогиев, „биволът“ Димитър Стоянов и професионалният протестър и безделник Манол Глишев. Шепата пригласящи им протестъри обаче бяха подкрепени от откровено платена агитка – 200 мускулести и татуирани момчета от Перник. Отново бяха докарани видински роми, присъстваха и батките от Бургас, които преди два дни бяха в компанията на дъщерята на Митьо Очите Станислава и издигнаха плакат с надпис „Свобода за Димитър Желязков“. На площада пред Съдебната палата дойдоха и 10 мъже и жени с вид на клошари, които размахваха метли и бяха видимо пияни. Агитките, батките и клошарите ведно с протестърите викаха с цяло гърло: „Гешев е затвор!“, „Оставка“ и \"Мафия\". Част от ромите признаха, че са дошли с автобуси и са им били осигурени сандвичи за през деня. Запитани дали са получили пари и по колко, предпратиха: „Питайте организатора“. Георгиев естествено се разграничи. Самият протест пък в един момент се разцепи като две групи взаимно се обвиняваха в провокации. Хибридната война, водена от Русия, е сред основните заплахи за националната сигурност на България и на страните-членки на НАТО. Това става ясно от доклада за 2018 г., който бе приет през лятото от Министерския съвет и одобрен днес от Народното събрание. „За“ него гласуваха 97 народни представители, „против“ - 47, а въздържали се – 10. Срещу доклада се обявиха от БСП, с мотива, че нямало „анализи и оценка“. Документът е 223 страници, в които са обхванати всички рискове пред страната ни, като на две от страниците са описани тези, произтичащи от Руската федерация. „Продължаващото неизпълнение и избирателно прилагане от Руската федерация на фундаментални международни договори в областта на контрола на въоръженията, в т.ч. развитието и разполагането на ракетна система в нарушение на Договора за премахване на ракетите с малък и среден обсег на действие, засили рисковете за евроатлантическата сигурност. Нападението срещу семейство Скрипал във Великобритания създаде прецедент за употребата след Втората световна война на  отровни вещества, разработвани като химическо оръжие, на територията на Европа. Кибератаките и дезинформационните кампании, част от т.нар. „хибридна война“, продължиха да бъдат основно средство за  формиране и  разпространение на  превратни представи и стереотипи с антиевропейска насоченост в редица  държави членки и кандидати за членство в ЕС и за подкопаване на единството в ЕС и НАТО“, се посочва в документа. В него се подчертава също, че през 2018 г. е продължило интензивното засилване и модернизация на военните способности на Руската федерация на територията на незаконно анексирания Кримски полуостров, включително и на прилежащите акватории, което задълбочи геостратегическия и военния дисбаланс в Черноморския регион. „Инцидентът в района на Азовско море през ноември 2018 г. и пленяването на украински плавателни съдове и екипаж в Керченския проток от бойни кораби на Руската федерация бе сериозно нарушение на международното право и на свободата на корабоплаване. Демонстрациите на военна мощ повишиха потенциала за военна ескалация. Всичко това засили  предизвикателствата за сигурността на Република България в социално-икономическо отношение, предвид затрудняването на търговско-икономическите и транспортните връзки в региона, както и във военнополитическо отношение поради милитаризирането на Кримския полуостров и продължаващата криза на доверие в отношенията на ЕС, САЩ и НАТО с Русия“, пише в доклада. В него се припомня също, че предвид географската ни близост до Украйна и наличието на над 200-хилядна българска общност на нейна територия, ситуацията продължава да бъде „силно чувствителна за страната“. В доклада се отчита също повишение на честотата, обхвата и разнообразието на киберпрестъпленията в България. Друг вид заплахи за сигурността са свързани с миграционния натиск към страната. В борбата с тероризма се отправят препоръки за по-засилено сътрудничество на международно ниво. Актуални остават деянията, свързани с нерегламентиран достъп и хакерски атаки към интернет сайтове на лица, държавни и частни организации, потребителски профили в различни социални мрежи и нерегламентиран достъп до пощенски кутии, се казва още в доклада. Като основни заплахи се сочат вирусите и шпионските програми и зловредни кодове.", "date": "2019.09.12", "title": "И кражбата на „Дунарит“ изплува от шпионския скандал (ОБНОВЕНА)"}
{"url": "https://www.monitor.bg:443/bg/a/view/d2-i-100-kila-pusnaha-video-kym-divi-i-shtastlivi-vijte-go-tuk-175252", "text": "Рокаджиите от D2 и рапърът 100 Кила направиха премиера на съвместното си парче „Диви и щастливи“. Парчето е част от саундтрака към едноименния филм с участието на Яна Маринова, Луиза Григорова-Макариев, Александър Сано, Дария Симеонова и международната звезда Базил Айденбенц, който ще излезе на голям екран на 29 ноември. Сингълът е с препратки към осемдесетарския „синт-поп и \"олд-скул\" хип-хоп. Видеото към него включва кадри от лентата „Диви и щастливи“, както и близки сцени с музикантите, които стоят върху стари автомобили в пламъци. „Музиката е неизменна част от един филм, тя е похлупакът на добрата история. Голяма част от тях са в музиката. Това е за хора, които могат да видят нещо повече от основната история, ако гледат и слушат внимателно”, разказа режисьорът на филма Мартин Макариев. Именно той се обръща първо към Димитър Кърнев от D2, за да запишат парче към новата романтична екшън комедия, след което всички са единодушни, че 100 Кила е най-подходящият артист за съвместния сингъл. „След нашата покана, той с готовност прие да участва в песента. Партиите му паснаха идеално и вече знаехме, че сме на прав път. Килата е уникален по своята същност артист и сме щастливи, че имахме възможността да работим заедно.” – добавя Димитър Кърнев. „Успяхме да заснемем видеото по време на последните снимачни дни на филма. Това не беше предвидено по сценарий, но се случи заради една каскада. Адреналинът така ни беше хванал, че не обърнахме внимание, колко е опасно всъщност.Х убавото беше, че на терен имаше и експерти по сигурността по време на снимки“, добави вокалистът на D2 Деян Каменов-Дидо. Песента „Диви и щастливи” е по музика на Димитър Кърнев и Александър Обретенов, а текстът е дело на D2 и 100 Кила. Режисьор на видеото е Мартин Макариев, оператор Андрей Андреев и монтажист Никола Миленов.", "date": "2019.09.12", "title": "D2 и 100 Кила пуснаха видео към „Диви и щастливи“ (ВИЖТЕ ГО ТУК!)"}
{"url": "https://www.monitor.bg:443/bg/a/view/iznosyt-ni-kym-es-za-polugodieto-nagore-s-5-1-175255", "text": "През периода януари - юли 2019 г. износът на стоки от България за трети страни нараства с 3.0 на сто в сравнение със същия период на предходната година и е на стойност 10 510.3 млн. лева, съобщава Националният статистически институт (НСИ). Основни търговски партньори на България са Турция, Китай, Сърбия, Русия, САЩ и Република Северна Македония, които формират 50.3 на сто от износа за трети страни. През юли 2019 г. износът на стоки от България за трети страни нараства с 2.2 на сто спрямо същия месец на предходната година и е в размер на 1682.9 млн. лева. Вносът на стоки в България от трети страни през периода януари - юли 2019 г. намалява с 2.6 на сто в сравнение със същия период на 2018 г. и е на стойност 12 265.3 млн. лева. Най-голям е стойностният обем на стоките, внесени от Русия, Турция, Китай и Сърбия. През юли 2019 г. вносът на стоки в България от трети страни намалява с 9.3 на сто спрямо същия месец на предходната година и е в размер на 1843.6 млн. лeвa.", "date": "2019.09.12", "title": "Износът ни към ЕС за полугодието нагоре с 5,1%"}
{"url": "https://www.monitor.bg:443/bg/a/view/rekord-na-gines-amerikanec-schupi-98-moliva-za-minuta-175249", "text": "Американец от Айдахо, който има склонност към подобряване на световни рекорди на Гинес, регистрира поредното си свръхпостижение, счупвайки 98 молива само за една минута, съобщи ЮПИ. Дейвид Ръш, който е поставил над 100 рекорда на Гинес, участвал в училищна конференция в Айдахо и се опитал да подобри рекорда по счупване на моливи пред присъстващите. Той се изказал за значението на STEM обучението в областта на науката, технологиите, инженерството и математиката и счупил 98 молива за една минута, подобрявайки предишния рекорд от 90 строшени молива. Американецът разказа, че се подготвял за рекорда, като ползвал бамбукови пръчици за хранене, така че не било нужно да купува стотици моливи.", "date": "2019.09.12", "title": "Рекорд на Гинес: Американец счупи 98 молива за минута "}
{"url": "https://www.monitor.bg:443/bg/a/view/planyt-yellowhammer-udrja-velikobritanija-175236", "text": "Планът на британското правителство за Брекзит без споразумение предупреждава, че тежки нарушения на трафика през Ламанша ще засегне доставките на лекарства и някои видове свежи храни, а протести и контрапротести в страната може да бъдат придружавани от безредици, предаде Ройтерс. Текстът е много подобен на изтеклия още в края на август документ, който съдържаше подобни данни. Лондон се опира на този документ при подготовката за най-лошия възможен сценарий. Планът за най-лошия възможен сценарий носи името \"Операция Йелоухамър\" (Жълт чук или изчезващия вид птичка от семейство Чинкови жълта овесарка) и е бил подготвен на 2 август. Не е ясно защо планът е кръстен така, но биолози припомнят, че чинката е мъдра птица, която се оттегля в страни от другите, когато се разболее. Документът разглежда най-лошото, което може да се случи, ако на 31 октомври Великобритания напусне ЕС без споразумение. Според него обществото и бизнеса вероятно няма да са добре подготвени за този сценарий, отчасти поради продължаващото политическо объркване преди деня на Брекзита. Според предвижданията е възможно броят на камионите, преминаващи Ламанша, да намалее с между 40 и 60 на сто в рамките на един ден, отбеляза Асошиейтед прес. Транспортните проблеми може да продължат до 3 месеца, а цените да нараснат. Лекарствата са „особено уязвими“ към сериозни продължителни забавяния; някои не могат да бъдат складирани, а за други не е практично да се складират за „очаквани закъснения до шест месеца“ - Снабдяването с някои пресни храни ще намалее; също така ще има намален избор на продукти. Въпреки че заплахата за доставките на чиста вода е „ниска“, възможно е стотици хиляди хора да изпитат проблеми. - Някои трансгранични финансови услуги във Великобритания ще бъдат прекъснати - Протестите ще се провеждат в национален мащаб, като ще са нужни полицейски ресурси. Планът беше публикуван по искане на британски депутати. Според документа е възможно и британските граждани да бъдат подложени на засилени имиграционни проверки на границата с ЕС, подчертава Ройтерс. Сценарият подкопава твърдението на премиера Борис Джонсън, че Обединеното кралство може да се справи с твърд Брекзит и ще подхрани допълнително противопоставянето към стратегията му да изведе Великобритания от ЕС „да става каквото ще“ на 31 октомври. Парламентът вече прие закон, предназначен да предотврати усилието на Джонсън за твърд Brexit, но той казва, че е готов да го направи така или иначе. „Напълно безотговорно е правителството да се опита да пренебрегне тези строги предупреждения и да попречи на обществеността да види доказателствата“, заяви говорителят на опозиционната Лейбъристка партия по темата Брекзит Кейр Стармер. „Борис Джонсън трябва да признае, че е бил непочтен с британския народ и е лъгал за последиците от Brexit без сделка“, коментира той. Същевременно стана ясно, че британските власти ще разрешат на чуждестранните студенти да остават във Великобритания две години след дипломирането си. Според министър на бизнеса, енергетиката и индустриалната стратегия Андреа Ледсъм, Лондон ще увеличи броя на чуждестранните студенти с 30 процента и до 2030 г. те ще достигнат 600 000.", "date": "2019.09.12", "title": "Планът Yellowhammer удря Великобритания"}
{"url": "https://www.monitor.bg:443/bg/a/view/bylgarija-skochi-s-9-mesta-po-ikonomicheska-svoboda-175257", "text": "За една година България се е изкачила от 46-то на 37-мо място в индекса „Икономическа свобода по света”, изготвян от института Fraser. Анализът е въз основа на данни от 2016 и 2017 г. От 2009 до 2015 г. е имало постоянно падане на страната ни в индекса, а от 2015 г. тенденцията се е обърнала. Преди нас се нареждат Испания и Швеция, а след нея - Израел и Белгия. Общият ръст в стойността на индекса е 0.12 - от 7.43 до 7.55. За сравнение, в първата година в която страната участва (1985 г.), стойността му е била 5.27. В сферата на регулациите се наблюдава леко подобрение спрямо предходната година. По критерии започване на бизнес и лицензирането страната получава близки до максималните резултати, но ниски оценки за административните изисквания за правене на бизнес, както и поради наличието на корупция. При свободата на международната търговия заради което категориите за мита и регулаторни пречки пред търговията са с висока оценка. Индексът „Икономическа свобода по света“ комбинира множество индикатори, които изграждат пет подиндекса - размер на правителството, правна система и защита на правата на собственост, стабилни пари, свобода на международната търговия и регулации. Валутният борд остава гарант за стабилността на лева, като това е категорията, в която България традиционно постига най-добрите си резултати в подиндекса „Стабилни пари“. Високи оценки страната ни получава за подобрение в правна система и право на собственост. Изменението на този подиндекс е причината за чувствителното подобрение на общото класиране на България от изданието от 2018 г., въпреки това той остава най-слабият аспект на икономическата свобода у нас. Тук обаче своята роля играе изменение в множителя за равенството в третирането на половете, по който страната получава максимален резултат, което от своя страна я тласка нагоре спрямо тези с по-значителни полови неравенства. и надеждността на полицията. Няма изненади в подреждането на лидерите по икономическа свобода и тази година - на първите места се нареждат Хонконг (със стойност на индекса 8.91 от възможни 10), Сингапур (8.71) и Нова Зеландия (8.5), а челната десетка се допълва от Швейцария, САЩ, Ирландия, Обединеното Кралство, Канада, Австралия и Мавриций, като всички са със стойност на индекса над 8. На другия край на класацията са Венецуела, Либия и Судан, като повечето от страните на дъното са в условия на гражданска война и тежка икономическа криза.", "date": "2019.09.12", "title": "България скочи с 9 места по икономическа свобода"}
{"url": "https://www.monitor.bg:443/bg/a/view/okonchatelno-vyvejdame-rouming-kato-u-doma-175258", "text": "Депутатите въведоха санкции за нарушения на правилата за цените на роуминг услугите в Европейския съюз. Те приеха на второ четене промени в Закона за електронните съобщения. Когато пътувате извън вашата страна в друга страна от ЕС (В този случай 28-те държави от ЕС + Исландия, Лихтенщайн и Норвегия), не трябва да плащате допълнителни такси за използването на вашия мобилен телефон. Вашите обаждания до мобилни или стационарни телефони, текстовите ви съобщения (SMS) и услугите с данни се тоест цената е същата като за обажданията, текстовите съобщения и данните във вашата страна. Мобилните оператори могат да прилагат „политика за справедливо ползване\", за да гарантират, че всички клиенти, използващи роуминг, имат достъп и могат да се възползват от правилата за „роуминг като у дома\" (т.е. роуминг услуги на национални цени), когато пътуват в ЕС. Това означава, че вашият мобилен оператор може да прилага справедливи, разумни и пропорционални механизми за контрол, за да се избегнат злоупотреби с тези правила. Заради нарушения депутатите въведоха и относно достъпа до отворен интернет и роуминга в обществени мобилни съобщителни мрежи в рамките на ЕС. От 15 май 2019 г. са в сила нови правила, ограничаващи цените, които доставчиците на съобщителни услуги с номера могат да налагат на потребителите за мобилни и фиксирани гласови и текстови съобщителни услуги в рамките на ЕС. С промените в Закона за електронните съобщения се цели своевременно да се въведе система от ефективни, пропорционални и възпиращи санкции за нарушение на тези правила. Предвидени са санкционни разпоредби за нарушение на изискването доставчиците да не прилагат цени на дребно (без данък върху добавената стойност) за потребители на регулирани съобщения в рамките на ЕС, надвишаващи 0,19 евро цента на минута за повиквания и 0,06 евро цента за текстови съобщения. За такива нарушения ще се налага имуществена санкция от 20 000 до 400 000 лева.", "date": "2019.09.12", "title": "Окончателно въвеждаме „роуминг като у дома“"}
{"url": "https://www.monitor.bg:443/bg/a/view/zapochnaha-sybarjaneto-na-38-nezakonni-postrojki-v-maksuda-175237", "text": "Багери започнаха събарянето на незаконни постройки в най-голямото ромско гето във Варна – „Максуда“\". Имаме още много за събаряне, като в момента разчистваме една част от района от 38 незаконни постройки, каза кметът на район „Младост“ Христо Христов. Той добави, че повечето от обитателите им са били предупредени и повечето от тях са се преместили. Само за 1 семейство и един човек с увреждания е предвидено да бъдат настанени в общежитието на бившето СУПЦ – Варна“, добави Христов. Заповедите за премахването на сградите са влезли в сила на 17 май, като за две от тях съдът е спрял изпълнението. „Продължаваме обследването на незаконните постройки под моста на ул. „Свобода“. Започнахме от тези между ул. „Под игото“ и „Свобода“. Тежка е процедурата, гледаме да изпипаме нещата, за да нямаме проблеми със съда и прокуратурата. Няма да спрем да работим. Варна ще бъде изчистена от незаконните постройки“, категоричен бе кметът. Той уточни, че събарянето на тези постройки няма касателство към изграждането на новото кръгово кръстовище под „Максуда“, а са част от премахването на незаконните и опасни постройки в гетото. „Като юрист считам, че никой не може да черпи права от собствената си недобросъвестност“, обясни още районният кмет на „Младост“, на територията на който е по-голяма част от „Максуда“. Според Христов, досега са съборени над 200 незаконни постройки, но в махалата има още много. Неотдавна зам.-кметът по сигурността Тодор Иванов сподели, че един от сериозните проблеми при премахването на постройките са малките циганета, които влизали между багерите, за да събират метални отпадъци. Това става в присъствието на родителите им, които са дезинтересирани какво може да стане с децата им, каза още Иванов.", "date": "2019.09.12", "title": "Започнаха събарянето на 38 незаконни постройки в „Максуда“ "}
{"url": "https://www.monitor.bg:443/bg/a/view/100-vojvodi-gotvjat-s-uti-v-sliven-175235", "text": "С кулинарното шоу на артиста Ути Бъчваров ще се открие в петък в Сливен традиционният фестивал, посветен на местните 100 войводи. Голямата тенджера и тиган, направени от части на парен локомотив  ще бъдат подгрети още около обяд насред градската градина , засега готвачът пази в тайна какви точно вкусотии и за колко души ще приготвят той и помощниците му. В тазгодишното, пето по реда си издание на феста са се включили 20 местни фирми , които ще предложат специалитетите си: колбаси, сирене, кашкавал, мед и др. За първи път на импровизирания пазар ще се появи и  местен производител на лютеница и пюрета. След програма на читалищни състави на сцената ще излязат голямата Валя Балканска с гайдаря си Петър Янев. От 21,00 часа са изпълненията на Стефан Вълдобрев и „Обичайните заподозрени“, а в съботния ден програмата включва  куклен театър за най-малките, , подготвен от гостуващия режисьор Ивет Лазарова – Торосян,песните на Куку-бенд и Борис Салтарийски и голям концерт на Емилия.  ", "date": "2019.09.12", "title": "100 войводи готвят с Ути в Сливен"}
{"url": "https://www.monitor.bg:443/bg/a/view/bylgarija-s-lesen-start-na-evrovolej-2019-175247", "text": "Националният ни волейболен отбор постигна лесен успех в мача на откриването на европейското първенство за мъже, което се провежда в 4 държави на континента. Момчетата на Силвано Пранди надиграха без особени усилия състава на Гърция с 3:0 (22, 16, 20) в среща от група „А“ във френския град Монпелие. За България играха Георги Сеганов, Виктор Йосифов, Светослав Гоцев, Цветан Соколов, Мартин Атанасов, Тодор Скримов и либерото Теодор Салпаров. А като смяна за кратко влезе и Георги Петров, който в последния момент замени контузилия се Розалин Пенчев. Нашите минаха почти „на ходом“ през мача, който послужи по-скоро за вработване в европейското. Със 17 точки за успеха завърши Цветан Соколов, а по 10 добавиха Гоцев и Скримов, който изигра първи мач след контузията на глезена в срещата с Бразилия във Варна. За Гърция никой не успя да запише двуцифрен точков актив, като най-резултатни с по 8 точки бяха Никос Зупани и Йоргос Петреас. Утре \"лъвовете\" ще изиграят втората си среща в групата срещу Румъния, която по-късно довечера стартира с мач срещу домакините от Франция. Двубоят на нашите е от 18.15 часа българско време и ще бъде излъчен на живо по БНТ 3. Останалите два тима в групата ни са Италия и Португалия. За 1/8-финалите се класират първите 4 състава. Още преди старта на шампионата вицепрезидентът на федерацията ни Любо Гонев сподели своя оптимизъм за добро представяне на отбора. „Винаги съм оптимист. Знам какво могат момчетата и вярвам в тях. Програмата на групата ни е добра. Сигурен съм, че ще направим страхотни мачове. Надявам се волейболистите ни да играят така, както играха срещу Бразилия - със сърце, с душа и всичко останало ще дойде. Очаквам второ или дори първо място в групата. Вярвам, че ще играем на осминафинали и се надявам да имаме успех и на четвъртфиналите“, заяви пред БНР Ганев, който ще подкрепя тима на място в Монпелие.", "date": "2019.09.12", "title": "България с лесен старт на Евроволей 2019"}
{"url": "https://www.monitor.bg:443/bg/a/view/i-unker-v-spor-s-ursula-za-migracijata-175240", "text": "Председателят на бъдещата Европейската комисия Урсула фон дер Лайен отново бе обсипана с искания да промени наименованието на ресора на еврокомисаря Маргаритис Схинас, обвързващо миграцията със защитата на европейския начин на живот. Критики към наименованието отправиха евродепутати, а и председателят на настоящата Европейска комисия Жан-Клод Юнкер също нададе глас. Юнкер, който е от същата политическа сила като Схинас и Фон дер Лайен, заяви че не му харесва идеята, че европейският начин на живот се противопоставя на миграцията. \"Да приемаме онези, които идват отдалеч, е част от европейския начин на живот\", допълни той. Говорителка на ЕК обаче не съзря в това изявление критики към решението на Фон дер Лайен за наименованието на ресора на Схинас. Социалистите, либералите и зелените - трите основни политически противници на ЕНП в Европейския парламент, отправиха призив това наименование да бъде променено. От обкръжението на Фон дер Лайен казаха, че няма да се взима прибързано решение и че се проучват всички аргументи. В писмо, в което се дефинира мисията на Схинас, Фон дер Лайен пише, че \"Европейският начин на живот се основава на солидарността, душевния мир и сигурността. Ние трябва да отговорим и успокоим основателните страхове и безпокойства от въздействието на незаконната имиграция върху нашата икономика и нашето общество\". Новият екип на еврокомисията трябва да започне работа на 1 ноември. Изслушванията на номинираните са еврокомисари ще бъдат от 30 септември до 8 октомври. Сега номинираните за еврокомисари се подготвят за тях.  ", "date": "2019.09.12", "title": "И Юнкер в спор с Урсула за миграцията"}
{"url": "https://www.monitor.bg:443/bg/a/view/anglija-plashi-s-prekratjavane-na-macha-v-sofija-175238", "text": "Расисткият скандал, който английските медии раздухаха дни след мача с България на „Уембли“, може да доведе до сериозни последици за БФС и националния ни отбор по футбол. Звездите на „трите лъва“ дори обмислят да прекратят предстоящия на 14 октомври двубой в София, ако са третирани зле от трибуните. Както е ясно, англичаните твърдят, че 69-годишен български фен е обиждал на расова основа Рахийм Стърлинг в последните минути на евроквалификацията, спечелена от домакините с 4:0. Той е бил чут от стюард да крещи по играча „маймуна“ и веднага е изведен от трибуните, като след това е бил задържан в местен полицейски участък. След часове обаче е освободен, като не са предявени обвинения срещу него. Това обаче се оказа достатъчно на английските медии да раздухат скандала, което принуди местната федерация да сезира делегата на УЕФА. Очаква се България да получи тежка санкция, тъй като това обвинение е рецидив в държанието на родните фенове – трети път само в рамките на тази кампания. Сред възможните санкции е дори затваряне на стадиона и мач пред празни трибуни. “Рано е да говорим за това все още, защото има цял месец до мача. Загрижени сме. Трябва да сме готови за това, което ни очаква в София като провокации и да знаем какъв ще е отговорът ни”, коментира Саутгейт. Сред възможните сценарии влиза и напускане на терена, но това е нещо, което самият Стърлинг не приема. “Аз лично предпочитам да останем и да спечелим мача, защото това ще нарани най-много българите”, каза Стърлинг. Очаква се все пак англичаните да не предприемат крайни действия, а да се придържат към протокола на УЕФА за действия в случай на расизъм, но Саутгейт ще се консултира с отбора, който може да има други предпочитания за действия. Към момента топката е в полето на УЕФА, от където трябва да обявят санкцията. Възможно е централата да се произнесе до края на месеца, но също така може да се забави с решението за след мача с Англия и така евентуално наказание да влезе в сила за следващите ни домакински мачове от Лигата на нациите. Британците вече издействаха наказание за Черна гора в началото на квалификациите, когато част от футболистите на Гарет Саутгейт бяха обиждани в Подгорица.", "date": "2019.09.12", "title": "Англия плаши с прекратяване на мача в София"}
{"url": "https://www.monitor.bg:443/bg/a/view/goran-bregovich-bylgari-gotvete-se-shte-byde-ludo-video-175229", "text": "Иконата на балканската музика, големият Горан Брегович, отправи специален видео поздрав на български език към всичките си фенове, които вече нямат търпение да го видят и чуят на живо в рамките на предстоящото му бляскаво турне в София, Варна и Велико Търново тази есен. заканва се закачливо най-популярният балкански изпълнител в международен мащаб. На 4 октомври Брегович и неговият невероятен “Оркестър за сватби и погребения”, ще стартират от Варна в Дворец на културата и спорта. На следващия ден, 5 октомври музикантите гостуват за първи път на Велико Търново (ДКС „Васил Левски“) и на 6 октомври завършват с бляскав мащабен концерт в зала 1 на НДК, София. Програмата, която Брегович и оркестъра са подготвили за българските маниаци на балканската музика е the Best of Goran Bregovic – най-отбраната селекция от вечни негови хитове като „Месечинка“, „Калашников“, „Буба Мара“, „Аризонска мечта“ и много други. Билетите за трите концерта влизат вече са в продажба на цени между 35 и 65 лв. Горан Брегович пристига в България по покана на Продуцентска агенция АРТ БГ.", "date": "2019.09.12", "title": "Горан Брегович: Българи, гответе се! Ще бъде лудо! (ВИДЕО)"}
{"url": "https://www.monitor.bg:443/bg/a/view/chujdencite-v-levski-vljazoha-v-chas-video-175243", "text": "Чуждестранните футболисти в „Левски“ проведоха своя първи час по български език на „Герена“. Инициативата на ръководството на „сините“ е свързана с това не само да подобри комуникацията в първия отбор, но и да помогне за по-лесната адаптация на играчите към тима и страната. „Сините“ предвиждат освен серия от уроци със специализиран преподавател и опознавателни часове, свързани с историята на клуба и българската държава. На първия урок футболистите и главният скаут Богдан Патрашку демонстрираха отлично настроение и голямо желание да научат бързо основни думи, които да демонстрират пред българите в тима. В същото време „Левски“ покани всички свои малки привърженици на двубой срещу представителния тим. Демонстративната игра срещу играчите на Петър Хубчев ще се проведе на 14 септември на паркинга на магазин Sport Depot в Младост, където ще бъде изградено футболно игрище. Часът на срещата е 10.00, а „сините“ обещават на малките си фенове много изненади по случай първия учебен ден.", "date": "2019.09.12", "title": "Чужденците в „Левски“ влязоха в час (ВИДЕО)"}
{"url": "https://www.monitor.bg:443/bg/a/view/evanescence-vyrna-kym-jivot-nad-5000-v-arena-armeec-175248", "text": "С обявяването на българската дата, част от настоящото европейско турне на Evanescence, феновете получиха силна заявка, че след 2-годишни обиколки рамо до рамо със симфоничен оркестър, музикантите ще се завърнат ударно към рок корените си. Обещано и изпълнено – Ейми Лий и компания доказаха за пореден път, че са сред най-добрите в жанра. Причината, заради която и меломаните на терен щяха да чакат не два, а дори и четири часа, за да получат шанса да се докоснат до своите любимци. Целият концерт протече при почти спартанска дисциплина. Само секунди след 20 ч. на сцената в „Армена Армеец“ излязоха музикантите от родната банда Sevi. Публиката познаваше песните им, като най-бурни аплодисменти групата получи за парчетата си Don't Hesitate и One Time Thing. Истинска химична реакция пък се получи при излизането на китаристката на Evanescence - Джен Маджура, която записа и изпълни на живо с българската банда To Hell And Back. След кратко прекъсване Sevi бяха последвани от американците Verida. Групата от Нашвил представи десет заглавия от дискографията си. Най-личното от тях – I'll Never Be Ready, вокалистката Дийна Джейкъб посвети на покойния си баща, а за изпълнението по традиция на сцената излезе за първи път и Ейми Лий, като застана на пианото. Броени минути преди 22 ч. дойде паметният миг на появата на цялата група Evanescence. Над 5000 меломани в „Арена Армеец“ запяха в един глас с популярната певица още първото парче от сетлиста им – Imperfection. Последваха все така ударни изпълнения на класики като What You Want, Going Under и The Other Side. Групата успя да „прелисти“ цялата си музикална история в рамките на 90 минути, като държа на върха на екстаза публиката през цялото време. Lithium, Call Me When You're Sober, Bring Me To Life бяха само част от песните, които попаднаха в сетлиста за вечерта. За бис бе запазена нежната My Immortal, след която пък групата се постара да подари финално медли със свои изпълнения на българската публика в „Арена Армеец“, като изсвири комбинация от Haunted, My Last Breath, Cloud Nine, Everybody's Fool, Weight Of The World и Snow White Queen.", "date": "2019.09.12", "title": "Evanescence върна към живот над 5000 в „Арена Армеец“ (СНИМКИ)"}
{"url": "https://www.monitor.bg:443/bg/a/view/stojanka-mutafova-pretyrpja-syrdechna-operacija-175220", "text": "Стоянка Мутафова е претърпяла сърдечна операция и от състоянието й зависи кога спектакълът „Столетие мое“ ще се върне в афиша на Сатирата. Това заяви на пресконференция вчера директорът на театъра Калин Сърменов по повод въпрос на „Монитор“ дали голямата актриса ще излезе на сцената през новия сезон в една от коронните си роли. Мениджърът на звездата Евгени Боянов потвърди, че Мутафова е била за известно време в болница „Лозенец“ през юни за лека сърдечна интервенция, но не й е правен байпас, както смята Сърменов. „На 7 септември с нея и Муки бяхме в Копривщица за представяне на книгата „Добър вечер, столетие мое“. Там Стоянка получи почетния знак на града и имаше вълнуваща среща с публиката. Умишлено отказвахме всякакви ангажименти през лятото, за да може тя да си почине добре. Сега се чувства напълно възстановена и заредена“, обясни Боянов. На 25 октомври и 25 ноември кралицата на комедията, която след 5 месеца ще навърши 98, в Сатиричния театър. Няма да спре да пътува с биографичната си книга из страната, тъй като в момента директните разговори с публиката са й по-интересни от всичко останало, подчерта мениджърът й. Стендъп комедията „Аз, Александра“ пък ще бъде един от първите реализирани проекти на новата сцена „Хепи Сатира“ в бившия клуб на театъра. Той е по идея на актрисата Алекс Сърчаджиева, която ще бъде продължена и от други нейни колеги от трупата. „Аз, Славчо Пеев“, „Аз, Силвия Лулчева“ са следващите известни имена, заявили желание да се включат в поредицата, разказваща с много хумор любопитни случки от актьорското задкулисие. Актьорите и драматурзите на театъра вече работят по текстовете, очаква се проектът да стартира пред публика към края на октомври. В салона на Сатирата това лято обновяването е финализирано с поставяне на подлакътници на столовете, а от този сезон на трупата, като зрителите на тези места ще получават специална притурка с информация за съответния актьор. Предстои ремонт на вентилационната система, която поне от 40 години не е пипана, разкри Сърменов. Проектът е готов, избран е изпълнител, с който до седмица ще се подпише договор, и до Нова година ремонтът трябва да приключи. Министерство на културата предоставя ¾ от необходимата сума, а частта, която осигурява театърът, възлиза на 100 000 лв. Приходите на Сатирата за миналия сезон са абсолютен рекорд, откакто се води такава статистика – 1 200 000 лв.  ", "date": "2019.09.12", "title": "Стоянка Мутафова претърпя сърдечна операция"}
{"url": "https://www.monitor.bg:443/bg/a/view/skyrshete-vyrhovete-na-domatite-174870", "text": "На късните домати още в първите дни на септември, или около 40 дни преди обичайното в района време за образуването на първите есенни слани, върховете се прекършват независимо от броя на развилите се съцветия. Така ще се ускори наедряването и узряването на формиралите се плодове, което означава и че ще се получи повече продукция преди образуването на първите слани. Късните краставици приключват развитието си. До настъпването на неблагоприятните за тях условия ще се набира повече продукция, при извършване на редовно беритба, да не се допуска прерастване на плодовете и успоредно с оптимално развити и здрави, е задължително да се откъсват и деформираните и повредените, както и ненужните колтуци. Всичко това гарантира постигането на по-висок добив. Навременното прибиране на патладжана и готварските тиквички осигурява богата и качествена реколта от тези двата зеленчука. По-хладните нощни температури помагат за получаване на безсеменни или партинокарпни плодове, качество от сортовете патладжан, предназначени за консервиране и приготвяне на кьопоолу - любимо ястие в есенната трапеза. Разсадът за предзимно засаждане на ранно главесто зеле в районите, в които това е възможно, семената към средата на септември. По-ранният прераства, а по-късният може да се окаже незадоволително развит към времето за засаждане. От редовно поливане също така се нуждаят и празът, целината и морковите. Главестото зеле вече се нуждае от нарастващо внимание. От изключителна важност е поддържането на нормална влажност. Редовното поливане съобразено с количеството на валежи осигурява високи  количествени и качествени резултати. Обикновено септемврийските валежи не задоволяват изискванията на бързо нарастващите растения. При недостиг на вода много растения не формират или формират малки зелки. Валежите или поливките след допуснато засушаване са причина за напукване на формиралите се зелки. Цветното зеле вече ще започне да формира главите. Подхранването с 100-200 г на 10 кв. метър амониева селитра или с 5-6 кг размит в поливната вода пресен оборски тор се отразява добре на добива и качеството. Започне ли формирането на главите, достъпа на пряка слънчева светлина до тях се прекратява с подходящо привързване или пречупване на големи листа от листната розетка. Нуждата от поливане на праза вече не е така голяма, но все още не е отпаднала. От поливане се нуждаят морковите, целината и другите кореноплоди. Полива се веднъж в седмицата, освен ако голяма суша не налага скъсяване на междуполивния период или обилни валежи не отменят някоя от тях. За сеитбата на спанака възникват благоприятни условия още в началото на месеца. Поетапната сеитба през десетина дни до средата на следващия месец осигурява и поетапно прибиране. Късните посеви се оставят да презимуват за получаване на ранна пролетна продукция. Салатите и марулите през втората половина на септември настъпва времето за сеитба на разсада за предзимно засаждане на салатите (марулите). Разсадът се отглежда на открита леха, а грижите се заключават главно в поливане и плевене. В южните райони на страната салатите се засаждат и в неотопляеми оранжерии за получаване на качествена продукция през ноември и началото на декември. За късните моркови една обилна поливка в началото на септември обикновено е наложителна поради оскъдните валежи по това време и дори пълната им липса. Ако засушаването продължи, ще се наложи поне още една поливка. Засяването на късните репички обикновено става възможно към края на месеца. Ако температурите по това време са необичайно високи, отложете до захлаждане на времето. Те никнат бързо. Засетите в топло време често развиват дълги тънки стъбла, полягат и не стигат до развитие на кореноплоди. Те стават готови за прибиране за около 30 дни. Засява се на етапи през десетина дни. Сега се засажда и лук за консумация в зелено състояние. Хубавите дни на септември трябва да се използват за приготвяне на торопочвени смески за разсадите, които ще се засяват през декември, януари и февруари. Възможно е лошо време през следващите месеци да затрудни сериозно приготвянето им. Септември- 1-10: зимна салата, спанак и киселец; засаждане на зимен лук (батун). 10-20: спанак и киселец. 20-30: спанак. Октомври- 1 -10: спанак. Ноември- 1-10: моркови, магданоз и грах; засаждане на лук арпаджик (попска фракция), зимен чесън и хрян (коренища).  ", "date": "2019.09.12", "title": "Скършете върховете на доматите "}
{"url": "https://www.monitor.bg:443/bg/a/view/zadyrjan-zaradi-poboj-za-parkomjasto-ostava-v-aresta-175234", "text": "Постоянна мярка за неотклонение „задържане под стража“ постанови състав на апелативния съд в Пловдив спрямо 46-годишен жител на Казанлък, арестуван за жесток побой над негов съсед, следствие на което жертвата е издъхнал в болницата броени дни след инцидента. Мярката е постановена след продължила два месеца сага, след като Иван Меразчиев. е пребил пред дома му 64-годишния Велчо Г. след скарване за паркиране на семеен автомобил.Побоят е бил нанесен малко преди 22 часа на 4 юли , изпадналият в безсъзнание мъж е бил намерен от свои близки, които го откарали в старозагорската УМБАЛ „Проф. д-р Стоян Киркович“.Въпреки направената му операция жертвата издъхва без да дойде в съзнание  три дни по-късно. Апелативните съдии са потвърдили определение на колегите си от старозагорския окръжен съд. Срещу задържания и преминал през полиграф Иван Меразчиев е повдигнато обвинение за причиняване на смърт по непредпазливост вследствие на умишлено нанесена телесна повреда. Категорично е установено, че биячът е жертвата му са били съседи и от години водели спорове по различни поводи. Според свидетели между двамата е имало лют скандал заради паркомястото, обвиняемият е бил заварен надвесен над тялото на пребития. Обвиняемият има чисто съдебно минало, но заради тежестта на обвинението, както и заради съставен от органите на МВР протокол за предупреждение на задържания след предишен скандал, съдиите са решили че съществува реална възможност той да се укрие при евентуална по-лека мярка.", "date": "2019.09.12", "title": "Задържан заради побой за паркомясто остава в ареста"}
{"url": "https://www.monitor.bg:443/bg/a/view/kiril-rusinov-otpadna-rano-na-svetovnoto-po-boks-175230", "text": "Кирил Русинов отпадна на старта на световното първенство по бокс в Екатеринбург (Русия). В първия кръг на категория до 63 килограма той загуби от израелеца Ахмад Щиви с 1-4 съдийски гласа. Мачът беше изключително равностоен, като и двамата боксьори си вкараха доста удари. Израелецът обаче беше по-активен и спечели гласовете на съдиите. Същевременно Даниел Асенов научи съперника си във втория кръг на категория до 52 килограма. В събота Тайсъна излиза срещу индонезиеца Алдонс Сагуро, който на старта победи с 3-2 Риджън Дали от Ирландия. Както е известно, Асенов почива в първия кръг. Утре няма българско участие на световното.", "date": "2019.09.12", "title": "Кирил Русинов отпадна рано на световното по бокс"}
{"url": "https://www.monitor.bg:443/bg/a/view/evropejskata-centralna-banka-smykna-lihvata-po-depozitite-175226", "text": "Европейската централна банка (ЕЦБ) понижи основния лихвен процент по депозитите, предават световните агенции. Този път намалението е с 10 базисни пункта до -0.5%, което е изцяло в очакванията на участниците на пазара. Прогнозите на банката са или по-ниско, докато индексът на потребителските цени не се доближи стабилно до определената цел от 2%. Освен това, от ЕЦБ промениха и модалностите на новата серия от 3-месечни целеви операции за дългосрочно рефинансиране (програмата TLTRO III) така, че да се запазят благоприятните условия за банково кредитиране. Нова система пък ще позволи на кредитополучателите да бъдат обслужвани с ако допустимото им кредитиране надвиши дадена граница, което ще стимулира банките да използват тези пари. Програмата за количествено облекчаване (QE) ще бъде възобновена от 1 ноември като тя цели да помогне на забавящата се икономика в Еврозоната. С нея в купуване на активи като това ще продължи, колкото банката сметне за необходимо. Наред с очакванията на пазара, ЕЦБ представи и двустепенна система за лихви, насърчена от ръководителите на големи европейски банки. Целта й е да облекчи част от напрежението, което негативните лихви оказаха върху отчетите за баланса на институциите.", "date": "2019.09.12", "title": "Европейската централна банка смъкна лихвата по депозитите"}
{"url": "https://www.monitor.bg:443/bg/a/view/gerb-objavi-kandidatite-si-za-oblastnite-gradove-bsp-oficialno-zad-manolova-obzor-175219", "text": "ГЕРБ обяви кандидатите си за кметове за областните градове за местния вот наесен, след като имената бяха окончателно одобрени на заседание на Изпълнителната комисия на партията късно вечерта в сряда. Сред другите решения е по време на кампанията да не се приемат дарения, доброволни вноски от членове, както и участие с лични средства на кандидатите. За целта тя ще се финансира с пари от партийната субсидия. От всички 27 кандидати, 19 са настоящи кметове и ще се борят за нов мандат. 17 от тези градоначалници са изцяло партийни кандидатури на ГЕРБ, като сред тях са Атанас Камбитов на Благоевград, Димитър Николов на Бургас, Иван Портних на Варна, Калин Каменов на Враца, Йорданка Фандъкова в София, Живко Тодоров в Стара Загора и други. Един е кандидатът на СДС в лицето на кметът на Монтана Златко Живков, който ще се бори за 6-ти мандат начело на града. Кметът на Кюстендил Петър Паунов е бивш кадър на СДС, но от години се явява на избори като независим , подкрепен и от ГЕРБ. В листата с кандидатите има още 5 областни управители, 1 общинска съветничка, 1 директорка на училище. Изненадата е в Ямбол, където ГЕРБ предпочете за кандидат областния управител Димитър Иванов, вместо настоящия кмет Георги Славов, който на свой ред обяви, че ще се яви като независим и дори ще депозира оставката си като областен координатор на ГЕРБ. Междувременно градската структура на БСП в София официално подкрепи кандидатурата на Мая Манолова за столичен кмет. Това обаче трябва да бъде окончателно парафирано на пленума на левицата в неделя. Иначе столичната организация на БСП одобри и листата си за общински съветници, начело на която ще е Калоян Паргов. Подкрепата за Мая Манолова от страна на дясната партия ДБГ пък предизвика разцепление във формацията. Знаково лице на движението и зам-.лидер на ДБГ Найден Зеленогорски и още трима членове обявиха, че я напускат. Те ще създават свой нов десен проект, който ще работи за обединение на партиите вдясно. По думите на Зеленогорски подкрепата за Мая Манолова била заявена без да се спазен партийния устав, което лидерът на ДБГ Димитър Делчев категорично отрече. Останалите трима членове, които напускат са Виолета Донева, Пеню Пенев и Филип Симеонов. Те казаха, че нямат информация за други заявки за напускане, но смятат, че ще има още напуснали ДБГ. Напрежение се оказа, че има и в БСП във Варна, които подкрепят лидера на „Възраждане“ Костадин Костадинов за кандидат-кмет на морския град, а предложението дошло от местния лидер Борислав Гуцанов, след като всички други кандидати са дали самотовод. Всъщност преди няколко месеца ръководството на БСП свали доверието си от Гуцанов като шеф на БСП във Варна, но местните социалисти стоят зад него и наследник все още не е избиран. Именно затова се очаква на пленума в неделя, червените да не одобрят кандидатурата на Костадинов. Междувременно от ЦИК съобщиха, че 59 партии и 7 коалиции са регистрирани за местните избори през октомври. Отказана е регистрацията на 5 партии и 1 коалиция, тъй като представените документи не съответстваха на тези, които са предвидени. По отношение на Национално движение \"Единство\" и партия \"Солидарност\" броят на подкрепящите ги избиратели е по-малък от нужните 2500.", "date": "2019.09.12", "title": "ГЕРБ обяви кандидатите си за областните градове, БСП официално зад Манолова (ОБЗОР)"}
{"url": "https://www.monitor.bg:443/bg/a/view/milko-lazarov-zapochva-kampanija-za-nagradite-oskar-175217", "text": "Режисьорът Милко Лазаров стартира набирането на средства за рекламната кампания, в центъра на който ще застане родното предложение за „Оскар“ - „Ага“. „Ако има български компании, които искат да ни помогнат да направим една достойна кампания за филма в Холивуд и парите им са чисти, ние сме отворени към тях“, призова кинодеецът пред bTV. Независимо от качествата на самия филм (в случая „Ага“ е носител на над 40 фестивални отличия), преди да влезе в шортлистата от 10 заглавия в „международната“ категория на Американската филмова академия, предложенията от всички краища на света трябва да привлекат вниманието на членовете. Това означава организирането на редица прожекции, които да дадат шанс на имащите право на вот да се запознаят от първо лице с филма ни, както и реклама в американските медии. „Нямаме големи очаквания. Оскарите не са като другите фестивали“, уточнява Лазаров. За това, че „Ага“ ще ни представи на престижните награди през февруари стана ясно преди броени дни. Сюжетът на филма проследява живота на двама инуити, Нанук и Седна, които живеят някъде накрай света - сами в бялата пустош на далечния Север, така както са живели първите хора – без големи въпроси, без претенции и амбиции, без агресия – ден след ден. Дъщеря им Ага ги е напуснала и след смъртта на Седна, Нанук тръгва да я търси.", "date": "2019.09.12", "title": "Милко Лазаров започва кампания за наградите „Оскар“"}
{"url": "https://www.monitor.bg:443/bg/a/view/arda-vze-unosha-na-livyrpul-175232", "text": "Новакът „Арда\" продължи с ударната си селекция това лято. Клубът привлече бившия играч на „Ливърпул“ Конър Рандал, който вчера премина прегледи в България и парафира с тима на Стамен Белчев за две години. Десният защитник е на 23 години, като има осем мача с екипа на мърсисайдци под ръководството на Юрген Клоп. Три от тях са в Премиър лийг през сезон 2015/2016, три за ФА Къп и два за Купата на лигата. Рандал е продукт на школата на „Ливърпул“, от която е част още от 6-годишна възраст. Бил е капитан на тима до 18 години и редовен титуляр в отбора до 21 години. Дебютира за първия състав на 28 октомври 2015 в двубоя за Купата на лигата срещу Борнемут. На 7 април 2016 дебютира и в Премиър лийг. През лятото на 2017-а е пратен под наем в шотландския „Хартс“, за който изиграва 27 мача, а през август 2018 е преотстъпен на „Рочдейл“ до януари 2019. След края на миналия сезон е освободен от „Ливърпул“, след като договорът му изтича и става свободен агент. „Златан Ибрахимович го определя като невероятен талант, в телевизионно интервю след мач между „Ливърпул“ и „Манчестър Юнайтед“, в който двамата играят един срещу друг. Легендата на „Ливърпул“ Стивън Джерард също се изказва бляскаво за Рандъл”, похвалиха се в сайта на „Арда“.", "date": "2019.09.12", "title": "„Арда“ взе юноша на „Ливърпул“"}
{"url": "https://www.monitor.bg:443/bg/a/view/nova-istoricheska-zaguba-na-sa-sht-v-basketbola-175227", "text": "Националният отбор по баскетбол на САЩ допусна втора поредна загуба на световното първенство за мъже. Американците, които вчера паднаха от Франция в четвъртфиналите, отстъпиха пред Сърбия с 89:94 точки в мач за разпределение на местата от 5-о до 8-о. С успеха събрите си осигуриха двубой за петото място, а американците ще трябва се задоволят със седмо или осмо. Това ще е най-ниското класиране на представителния тим на САЩ в международен турнир, откакто играчите от НБА получиха правото да се включат през 1992 година. При последния голям провал на американците, през 2002 година на домакинското световно първенство в Индианаполис, отборът завърши на шесто място.  Страхотен мач изигра Богдан Богданович, който завърши с 28 точки, от които 7 тройки. Той добави 6 асистенции и 4 борби. Сърбите стреляха над 50% от всички зони, а направиха и 26 асистенции, като поведоха с впечатляващото 32:7 в първата четвърт. Баскетболистите на САЩ стопиха изоставането си до 40:44 на почивката и губеха с 3 - 68:71 преди последните 10 минути, но сърбите не изпуснаха лидерството до края.", "date": "2019.09.12", "title": "Нова историческа загуба на САЩ в баскетбола"}
{"url": "https://www.monitor.bg:443/bg/a/view/vyrnaha-zad-reshetkite-seksmaniak-iznasilil-bivsha-kolejka-175233", "text": "27-годишен старозагорец беше върнат обратно в ареста по обвинение в сексуално насилие и грабеж след като първоначално съдът прецени, че може да бъде пуснат на свобода срещу 1 500 лв. парична гаранция. Стефан М. е бил закопчан след жалба от 18-годишна бивша негова колежка за побой, сексуално насилие и отнемане на личните и вещи като „гаранция“, че няма да пуска сигнал до МВР за случката от 23 август. Според разследващите Стефан и потърпевшата са поддържали контакти в социалните мрежи след като младият мъж напуснал бившата си месторабота. На 22 август мъжът бил в близост до местоработата  на пострадалата, обадил ѝ се и я поканил да се видят на питие след приключване на работното време. Момичето се съгласило и дори отишло в дома на маниака, който пътем закупил бутилка водка и Пепси кола.След няколко чашки домакинът  решил да се възползва от гостенката си, но тя категорично отказала да се подаде на ласките му и пробвали да си тръгне. Видимо раздразненият от отказа Стефан набързо я ошамарил, разкъсал дрешките й и излял мераците си върху нея. След няколкото полови акта домакинът прибрал личните документи и дебитните карти по „гостенката“, като  „гаранция“, че няма да сигнализира в полицията. Ден по-късно жертвата все пак събрала смелост и подала жалба, при обиска в дома на сексуалния маниак били намерени чантата и документите й, извършителят обаче твърди, че случилото се е било по взаимно съгласие.Въпреки чистото от криминални прояви минало на Стефан М. окръжният съд в Града на липите е уважил протеста на прокуратурата и е постановил арест до завършване на досъдебното производство.", "date": "2019.09.12", "title": "Върнаха зад решетките сексманиак, изнасилил бивша колежка"}
{"url": "https://www.monitor.bg:443/bg/a/view/zadyrjaha-kanal-za-trafik-na-bybreci-u-nas-175223", "text": "При акция на спецпрокуратурата и антимафиотите са задържани са четирима души, заподозрени за участие в схема за набиране на донори на бъбреци.   На границата с Турция във вторник са арестувани двама души, които са сочени за организатори и още двама, които са склонили да станат донори. Каналджиите набирали донори на бъбреци, които били продавани на тежко болни наши сънародници в Турция. Нуждаещиоте се от органите трябвало да платят по 60 000 евро. Трансплантациите се извършвали в Турция, където били представяни фалшиви документи за роднинска връзка между донора и реципиента. Данни на \"Интернешънъл аналист нетуърк\" сочат, че търговията с човешки органи в Източна Европа процъфтява. За първи път още през 2007 г. тя съобщи, че най-много операции за вземане на органи с цел продажбата им се правят в Турция, Чешката република и Грузия, като това става с подправени документи. Според оценка на Американската медицинска асоциация най-ниската цена на бъбрек е от Ирак, откъдето може да бъде купен за 1000 долара. По-късно на платежоспособни клиенти го купуват на многократно завишена цена, която може да достигне дори 150 000 долара, показва информация на \"Интернешънъл аналист нетуърк\". По данни на организацията най- честите пациенти за експлантации са турски, молдовски или беларуски граждани, но така също и руснаци, румънци, босненци, косовари, македонци и албанци. Като най-търсени от там посочват бъбреци, бял и черен дроб, роговица, а също и някои кости. Разследване на \"Вашингтон поуст\" преди време разказа за толкова бедно село в Молдова, в което от общо 40 живеещи мъже, 14 са били започнали да продават органите си, за да преживяват. Най-много органи се вземат в Русия, Китай и Ирак, които междувременно са се превърнали в най-големите центрове за търговия с човешки органи, показват още данните. 1146 български граждани се нуждаят от трансплантация на нов орган. От тях 1028 чакат за бъбрек. Това показват данните към 10 септември от регистъра на Изпълнителната агенция „Медицински надзор“, която от 1 април т.г. пое функциите на Изпълнителната агенция по трансплантации. От черен дроб се нуждаят 47, от сърце 43, от бял дроб 18, а от панкреас 10 човека.", "date": "2019.09.12", "title": "Разбихме канал за трафик на бъбреци"}
{"url": "https://www.monitor.bg:443/bg/a/view/megan-zarjaza-bashta-si-hvashta-se-na-rabota-175231", "text": "Херцогинята на Съсекс Меган Маркъл реши да прекрати абсолютно всякакви отношения с баща си Томас, обяснява близък до кралското семейство мъж. Най-вероятно 75-годишният господин Маркъл никога няма да види внука си. Арчи вече е на 4 месеца, но не познава дядо си по майчина линия. Принц Хари също никога не се е срещал със свекъра си. „Това разбива сърцето на херцогинята, но тя трябва да предпази себе си, сина си и семейството си”, коментира още вътрешният източник, приближен до херцозите на Съсекс. Последната капка, която преля чашата, бе последното интервю, което баща й даде. Той упрекна Хари и Меган, че са личемерни и не са щедри и мили към семейството си. Той обясни също, че звездната двойка се возела само с частни самолети, за разлика от Уилям и Кейт, които използвали редовни полети. Меган вече е запознала Арчи с баба си по бащина линия. Британски медии твърдят, че в детската стая вече има портрети на принцеса Даяна. Междувременно стана ясно, че Меган е приключила с майчинството и ще се завърне с пълна пара. Тя ще открие модна линия, чиято цел ще е да помогне на жените да се върнат на работното място. Освен това обяви в Инстаграм, че тримата с Хари и Арчи ще отидат на първо пътешествие извън Великобритания – то ще бъде до Южна Африка.  ", "date": "2019.09.12", "title": "Меган заряза баща си, хваща се на работа"}
{"url": "https://www.monitor.bg:443/bg/a/view/a1-provejda-finalite-na-a1-gaming-league-prez-5g-mreja-po-vreme-na-aniventure-comic-con-2019-175211", "text": "А1 ще проведе следващия тест на 5G на Aniventure Comic Con 2019 и финалите на най-голямата гейминг лига у нас - A1 Gaming League, които ще се проведат в Inter Expo Center на 14 и 15 септември. Компанията ще покаже една от възможностите на 5G за ниско времезакъснение, като осигури 5G свързаност за финалите по League of Legends и Counter-Strike:GO. Също така по време на двудневното събитие влогърът Слави Панайотов от The Clashers ще играе демонстрационни срещи на 5G смартфони с победителите от турнирите по Clash Royale и Brawl Stars. Геймингът е още едно приложение на 5G мобилни мрежи, което има специфични изисквания като изключително ниска латентност на връзката и възможност за висока скорост на предаванe на данни. За да осигури добро преживяване на играчите – особено, когато те участват в професионален турнир с награден фонд от няколко хиляди лева, стабилността на свързаността е също важен фактор. Игрите за теста са финалите на Counter-Strike:GO и League of Legends, които ще се проведат в неделя от 13:00 и 16:00 часа. За целта А1 ще свърже общо десет настолни компютъра през своята 5G мрежа – пет за единия отбор и пет за другия отбор. Победителите от Clash Royale и Brawl Stars ще имат шанса да играят демонстрационна среща на 5G смартфони с влогъра Слави Панайотов от The Clashers в събота и неделя. По време на Aniventure Comic Con 2019 ще бъде осигурено 5G покритие на територията на изложението с мрежово покритие на А1 в партньорство с NOKIA. „5G ни дава възможност да променим начина, по който се забавляваме. Едно от приложенията е геймингът, където ниското времезакъснение го превръща в наистина мобилно забавление. Ултра надеждната комуникация с малко закъснение, която предлага 5G, ще промени изцяло и медицината с възможността за дистанционна диагностика и интервенции, транспорта с безопасното движение на автономните автомобили, както и управлението на големи промишлени съоръжения с помощта на индустриални роботи. Тестовете по време на Comic Con ще покажат не само какво е бъдещето на гейминга, но и ще ни осигурят важни данни, които ще ползваме за развитието на нашата 5G мрежа”, коментира Красимир Петров, директор „Конвергентна мрежа и услуги” в А1 България. Изпитанията на 5G мрежата ще се проведат на тестовите честоти, които Комисията за регулиране на съобщенията предостави на А1 на 1 юли 2019 г. А1 беше първата компания, която започна тестовете на 5G на своя 5G базова станция в България. Тя беше инсталирана на НДК и послужи за демонстрация на cyпepбъpз мoбилeн шиpoĸoлeнтoв дocтъп чрез пускане на 16 телевизионни канала в HD резолюция едновременно през мобилна мрежа. По този начин А1 изпробва възможностите на 5G за предоставяне на фиксирани услуги като телевизия и интернет през мобилна мрежа. През 2018 г. A1 обяви развитието на електронните спортове за свой приоритет за България и стартира свой гейминг шампионат. Тогава беше обявена схемата на първенството, която включва онлайн турнири през уикендите, офлайн турнири през цялата година и голям финал по време на Aniventure Comic Con, което на практика превръща състезанието в първата състезателна гейминг лига в България. Първите Гранд финали на отборите и индивидуалните състезатели ще изправят един срещу друг най-добрите играчи по CS:GO, League of Legends, FIFA, Clash Royale, и Hearthstone. Посетителите на Aniventure Comic Con ще могат свободно да се включат в турнири по някои от най-нашумелите игри у нас - Fortnite, Brawl Stars, FIFA и 1v1 League of Legends, в които ще се борят за парични награди и професионална гейминг техника.", "date": "2019.09.12", "title": "А1 провежда финалите на A1 Gaming League през 5G мрежа по време на Aniventure Comic Con 2019"}
{"url": "https://www.monitor.bg:443/bg/a/view/otvarjat-shest-novi-buferni-parkinga-za-1200-koli-v-sofija-prez-2020g-175212", "text": "В София ще бъдат отворени шест нови буферни паркинга до метростанции догодина. Това съобщи кметът на града Йорданка Фандъкова, която инспектира строителството на подземния паркинг при метрото на „Васил Левски“. Фандъкова уточни, че в момента има 5 буферни пространства за паркиране на 2200 коли. През 2020г. пък Центъра за градска мобилност и „Метрополитен“ трябва да довършат шесте нови, които ще имат капацитета да поберат 1200 коли. Три от тях ще са на бул. „Сливница“, при Централна гара и метроспирка „Надежда“. Останалите ще бъдат в район „Овча Купел“ - на Околовръстното при Горна Баня и на улиците „Монтевидео“ и „Централна“. „Целта на буферните паркинги е да стимулираме хората да използват метрото. Над 60% се запълват всички буферни паркинги в столицата, тези на „Джеймс Баучер“ и при бизнес парка в „Младост“ се пълнят на 100%“, каза Фандъкова. Относно подземния паркинг при спирка „Стадион Васил Левски“ Фандъкова уточни, че ще бъде пуснат в средата на октомври. Той ще се използва безплатно във времето, в което подземната железница функционира, от хората, които се возят в метрото. 193 паркоместа ще бъдат достъпни и за всички останали, но срещу заплащане от 1 лв. на час. Обособяването на местата за паркиране струва над 2 млн. лв. Фирмата, изграждаща паркинга започна работа в началото на февруари. Предвидено е обновяване на водоснабдяването и канализацията, ектроинсталациите, отоплението, вентилацията, климатизацията, както и саниране на помещенията. При завършването на строителството трябва да има и изработен план за безопасност, както и за начина на изхвърлянето на строителни отпадъци. Фандъкова коментира и проблемите с паркирането в кварталите като го определи като предизвикателство и основна задача през следващите години. „Вече дадох възможност на районните кметове да ремонтират квартални паркинги. Ние сме показали на този етап, че буферните паркинги са приоритет, сега вече влизаме в кварталите“, каза кметът.", "date": "2019.09.12", "title": "Отварят шест нови буферни паркинга за 1200 коли в София през 2020 г."}
{"url": "https://www.monitor.bg:443/bg/a/view/novijat-nissan-juke-raztyrsva-segmenta-otnovo-175205", "text": "Преди повече от 9 години на автомобилната сцена се появи Nissan Juke и промени статуквото при моделите с повишена проходимост и увеличен просвет. От появата си през 2010 година, на европейския пазар моделът е продаден в почти 1 милион екземпляра. Със своята оригинална визия, компактни размери и модерен интериор, първият Nissan Juke постави началото на нов автомобилен клас, в който вече почти всички производители създадоха собствен модел. Сега дойде време за второто поколение на Nissan Juke, което пристига, за да разтърси сегмента отново. Новият Nissan Juke направи своя световен дебют едновременно в пет града в Европа - Лондон, Париж, Милано, Барселона и Кьолн. Второто поколение на японския кросоувър ще впечатли европейските потребители с оригиналния си дизайн, новите технологии и динамика, съчетани с впечатляващо просторно купе и практичността, предлагана от автомобилите с повишена проходимост и увеличен просвет. Новият Nissan Juke допада на европейските потребителите със забележителния си дизайн. Елегантните линии на каросерията, атлетичните черти, увеличеното пространство за пътниците и модерният интериор задават нови стандарти в дизайна на Nissan Juke. Новият модел е оборудван със съвременни технологии, които правят шофирането по-лесно, забавно и безопасно. Второто поколение на Nissan Juke е пораснало и сега размерите му са дължина 4210 мм, широчина 1800 мм и височина 1595 мм. Въпреки увеличените си размери, Nissan Juke остава компактен, а в сравнение с предшественика си е и по-лек с 23 кг. Новият Nissan Juke се предлага в ексклузивния цвят Fuji Sunset, който допълва гамата от 11 екстериорни цветови предложения. Моделът е променен и отвътре, като е по-просторен за пътниците и разполага с повече място за багаж. Пространството за коленете на пътниците на втория ред седалки е увеличено с 5,8 см, мястото под тавана е нараснало със 1,1 см, а обемът на багажника е увеличен с 20% достигайки 422 литра. Усъвършенстваният интериор предлага стил и комфорт в съчетание с подобрена позиция за водача и повече възможности за съхранение на предмети. Новите приятни за докосване материали на таблото и тапицерията на вратите създават премиум усещане, подсилено от стандартните спортни седалки тип корито, тапицирани с алкантара или кожа. С широка гама опции за персонализация, новото ниво на оборудване N-Design дава възможност на всеки клиент да направи своя нов Juke наистина уникален. Възможността за избор на цвят на купето, покрива, както и на кожата на интериора спомагат за пълното разкриване на градския спортен характер на Juke. Възможностите на екстериорна персонализация включват избор на декоративни елементи и цветни акценти на 19-инчови алуминиеви джанти. Моделът е оборудван с най-съвременните информационно-развлекателни и технологии, подпомагащи водача. Благодарение на интелигентната мобилност на Nissan, новият Juke е най-свързаният до момента модел на марката, предлагайки на водача истински команден център. Новият Nissan Juke ще се предлага с иновативната технология ProPilot, която предлага електронно контролирано управление, ускорение или спиране. Технологията ProPilot е създадена за движение по магистрала и спомага за по-лесно справяне със задръстванията и натоварения трафик. Освен това новият Juke е оборудван с пълен набор от системи за безопасност, включващи интелигентен спирачен асистент с възможност за разпознаване на пешеходци и велосипедисти, система за разпознаване на пътните знаци, система за поддържане лентата на движение, система за разпознаване на трафик при маневриране назад и система за предупреждение при наличие на автомобил в сляпата зона, единствено предлагана в този сегмент от Nissan. Освен че предупреждава водача за наличие на автомобил в сляпата зона, при необходимост тази система връща колата в лентата на движение. С новата информационно-развлекателна система NissanConnect, клиентите могат да използват Apple CarPlay или Android Auto, за да изведат любимите приложения от своя смартфон на 8-инчовия интерактивен дисплей на автомобила. Собствениците на Nissan Juke вече ще могат дистанционно да отключват или заключват автомобила си през своя смартфон. За по-голямо удобство те ще могат дистанционно да проверяват налягането на гумите на автомобила или нивото на маслото. Пътниците могат да се възползват и от висококачествената аудиосистема Bose Personal Plus с 8 високочестотни говорителя, четири от които са вградени в подглавниците на предните седалки. Новият Nissan Juke е оборудван с ефективен 1,0-литров 3-цилиндров бензинов двигател с турбокомпресор. Двигателят развива мощност от 117 к.с. и е съчетан с 6-степенна механична или 7-степенна автоматична трансмисия с двоен съединител, които му осигуряват динамично поведение, комбинирано с повишена икономичност. Водачът има възможност за избор между три режима на работа – екологичен, стандартен и спортен, в зависимост от пътните условия и настроението си. Изцяло новият Nissan Juke ще се произвежда в един от най-съвременните европейски заводи на Nissan в Съндърланд, Великобритания. Очаква се продажбите в България да започнат в края на 2019 година.", "date": "2019.09.12", "title": "Новият Nissan Juke разтърсва сегмента отново"}
{"url": "https://www.monitor.bg:443/bg/a/view/netyrpimost-kym-rasistite-175225", "text": "Късметът да видим на живо звездния английски футболен отбор е на път да се изпари, след поредната расистка проява. Не стига, че нашите футболисти разочароват с поредица от загуби, но сега може да ни лишат и от тази малка радост, защото мачът може да се играе без публика. И това е защото някак си бързо утихна възмущението от подобни прояви по време на мача с Косово и наказанието-глоба и една празна трибуна бързо се забрави. Сега, обаче всички са нащрек, преди решението на ФИФА. Истината е, че каквото и да е то и дори пак да имаме късмет, трябва този път да има реакция и от наша страна. Защото започва да става симптоматично подобно поведение. Наказанието “извеждане от стадиона” няма как да действа възпиращо за бъдещи идентични прояви. Всъщност, не трябва да се учудваме на ескалацията на расистките обиди. Те са пряк резултат от открито демонстрираната ксенофобия - изрисуването на свастики, лепенето на плакати с образа на Хитлер и чупенето на прозорци на синагоги и джамии. Резултат са и от обидните изборни “изяви” на един бивш вицепремиер на границата ни с Турция и от лова на бежанци, нагло демонстриран от самозвани групи доброволци. Това, което трябва да се направи е да не си затваряме очите пред такива позорящи страната ни прояви. Вярно е, че и в други европейски страни, а и в самата Великобритания, често вилнеят расисти. Но това не означава, че ние трябва да чакаме да отшуми от само себе си. Нетърпимостта трябва да бъде стимулирана със съответните правни действия. Очевидно сегашните мерки не са достатъчни.", "date": "2019.09.12", "title": "Нетърпимост към расистите"}
{"url": "https://www.monitor.bg:443/bg/a/view/do-kraja-na-2020-g-pyrvite-zarjadni-stancii-za-vodorod-pristigat-v-bylgarija-175221", "text": "До края на 2020 г. в България трябва да бъдат изградени първите станции за зареждане на автомобили с водород. Това предвижда проект на Наредба за условията и реда за проектиране, изграждане, въвеждане в експлоатация и контрол на станции за зареждане на автомобили, задвижвани с водород. Проектонаредбата е разработена от от експерти на Министерството на регионалното развитие и благоустройството, съвместно с Министерството на вътрешните работи, Министерството на околната среда и водите, Министерството на икономиката и Министерството на транспорта, информационните технологии и съобщенията. Проектът е в изпълнение на Националната рамка за политиката за развитие на пазара на алтернативни горива в транспортния сектор (НРПРПАГТС) и се отнася за разгръщането на инфраструктурата за зареждане на автомобили, задвижвани с гориво водород. и е мярка по прилагането на политиките за изпълнение на НРПРПАГТС. В момента у нас липсват регулации, определящи изискванията за проектирането, изпълнението, контрола и въвеждането в експлоатация на точки за зареждане с водород. Водородното гориво е сред алтернативите варианти с потенциал за дългосрочно заместване на нефта. Редица европейски оценки показват, че все още не е създадена положителната икономическа ситуация за развитие на инфраструктура за алтернативни горива в т.ч. за доставчици на инфраструктура за изграждане на станции за зареждане с водород. В същото време ЕС се договори за обвързващи цели за дела на възобновяемата енергия в транспортните горива (10 % до 2020 г.) и за намаляване на интензивността на емисиите на въглероден диоксид от автомобилните горива с 6 % до 2020 г.. В тази връзка наредбата е съобразена с прогнозните пазарни развития в европейски и в национален мащаб. При разработването на документа експертите от министерствата са изследвали водородната мобилност в други страни като САЩ, Канада и държави в Европа. Прогнозите на Индустриален клъстер \"Електромобили\" (ИКЕМ) за разгръщането на зарядна инфраструктура на водород са, че до 2020 г. в страната ни ще бъдат изградени 4 зарядни станции, допълнителни 10 в следващите 5 години, а В по-песимистичен сценарий е прогнозата на Института по електрохимия и енергийни системи към Българска академия на науките (БАН). Тя сочи, че след 2020 г. в страната ни ще има поне една функционираща зарядна станция и една в процес на изграждане, а до 2030 г. ще са изградени четири зарядни станции. за зареждане на автомобили с водород, като по този начин се допринесе за постигане на развитието на пазара на превозни средства, използващи алтернативно гориво. Проектът посочва изискванията за за проектиране, изграждане и въвеждане в експлоатация на водородни зарядни станции и контролът по отношение на минималните проектни характеристики за безопасност. Тя ще се прилага за изграждане на станции за зареждане на автомобили с водород, доставен с товарен автомобил, в бутилки в сгъстено газообразно състояние, или произведен на мястото на монтаж и експлоатация на водородната зарядна станция в генератори на водород, използващи процес на електролиза на вода.", "date": "2019.09.12", "title": "До края на 2020-а: Първите зарядни станции за водород пристигат в България"}
{"url": "https://www.monitor.bg:443/bg/a/view/biorndalen-i-domrachova-poemat-kitajskite-biatlonisti-175216", "text": "Норвежката легенда в биатлона Оле Ейнар Бьорндален и неговата съпруга - не по-малко успешната Даря Домрачова, ще тренират националния отбор на Китай по биатлон за зимната олимпиада в Пекин през 2022 година. 45-годишният Бьорндален ще бъде старши треньор на мъжкия и на женския състав, докато Домрачова ще му помага в тренировките само на женския отбор. Двамата съпрузи прекратиха състезателните си кариери през миналата година. Бьорндален е най-успешният спортист на зимни олимпиади с осем златни, четири сребърни и един бронзов медали. Той има 20 световни титли и 94 победи за Световната купа. Родената в Беларус Домрачова е четирикратна олимпийска шампионка", "date": "2019.09.12", "title": "Бьорндален и Домрачова поемат китайските биатлонисти"}
{"url": "https://www.monitor.bg:443/bg/a/view/pusheshto-dete-na-mach-se-okaza-36-godishen-fen-175214", "text": "От няколко дни една от най-обсъжданите теми сред мнозина футболни фенове са кадрите от контролната среща между “Фенербахче” и “Бурсаспор”, която бе благотворителна и се проведе в полза на болни деца. Зрителите обаче останаха втрещени, след като камерите в един момент показаха две много млади лица, а едното от тях си дърпаше от цигара. Веднага последваха коментари как така дете пуши и как се е сдобило с цигари. Истината обаче се оказа съвсем друга и въпросното момче въобще не е дете. Това е 36-годишен мъж, който има семейство и деца, а името му е Кенан Ватансевер. Той беше открит от няколко телевизии, пред които сподели, че телефонът му е прегрял и буквално се е счупил след появата на кадрите, като причината са многото обаждания и съобщения, които е получил. Ватансевер признава, че често има проблеми заради своята младоликост. Когато си купува цигари, винаги му искат лична карта, въпреки че е редовен клиент на продавачите. Полицаите също постоянно подлагат на съмнение възрастта му и проверяват дали шофьорската му книжка е фалшива. Телевизионната известност обаче вероятно ще има негативни последици за Кенан Ватансевер. Причината е, че пушенето на публични места в Турция е забранено, дори и на стадион.", "date": "2019.09.12", "title": "Пушещо дете на мач се оказа 36-годишен фен"}
{"url": "https://www.monitor.bg:443/bg/a/view/mitaka-ot-sofija-den-i-nosht-gotvi-svatba-i-vtora-pesen-175197", "text": "Риалити звездата Кристиан Кирилов, познат на редовия зрител като Митака от залязлото шоу „София – ден и нощ“, е на гребена на вълната в личен и професионален план. След няколко дни здравенякът ще се разходи до олтара със своята любима – поп-фолк певицата Джулия. Датата е 29 и не е избрана случайно. На 29 май Кирилов падна на едно коляно с годежен пръстен и чу „да“ от красивата брюнетка. Бъдещите младоженци са много заети с подготовката на сватбата, но много скоро ще изненадат своите фенове с втори дует. Припомняме, че през май те представиха първата си съвместна песен “Ти си”. За Кристиан това беше дебют като певец. Засега подробностите около новия проект се пазят в тайна.", "date": "2019.09.12", "title": "Митака от „София – ден и нощ“ готви сватба и втора песен"}
{"url": "https://www.monitor.bg:443/bg/a/view/mesi-ostava-v-barsa-hoka-kluba-za-nejmar-175218", "text": "Суперзвездата на „Барселона“ Лионел Меси даде голямо 8-странично интервю за каталунския спортен вестник „Спорт“, в което коментира множество актуални теми. Аржентинецът, който в момента лекува контузия, разкри бъдещето си и сподели мнението си за проваления трансфер на Неймар от ПСЖ обратно на „Камп Ноу“. Голаджията бе категоричен, че не мисли да напуска „Барса“, но и си позволи да отправи критики към ръководството, което не е направило всичко по силите си да привлече обратно бразилеца. „Да, знам за интереса от американския клуб на Дейвид Бекъм, но за мен тази опция не стои на дневен ред, успокои феновете Меси. - Това е моят дом и не искам да си тръгвам, но в същото време искам да печеля трофеи. Всички в тима следяхме внимателно какво се случва около трансферната сага с Неймар това лято. Откровено казано, не знам дали от “Барселона” направиха всичко възможно за завръщането му, но воденето на преговори с ПСЖ е трудна работа. С Неймар “Барса“ щеше да направи голяма крачка напред и като репутация, и като интерес от спонсорите. Никога не сме карали или молили клуба да подпише с Неймар, просто сме споделяли мнението си”, допълни Меси, който миналия сезон вкара 51 гола в 50 мача, но през този все още не е записал официални минути.", "date": "2019.09.12", "title": "Меси остава в \"Барса\", хока клуба за Неймар"}
{"url": "https://www.monitor.bg:443/bg/a/view/vyrhovnijat-syd-na-sa-sht-podkrepi-trymp-sreshtu-migrantite-175224", "text": "Върховният съд на САЩ одобри мярка за ограничаване на правото на убежище, поискана от администрацията на президента на САЩ Доналд Тръмп, предадоха световните медии. \"Голяма победа във Върховния съд на САЩ относно въпроса за правото на убежище\", заяви Тръмп в Туитър. Мярката, досега блокирана от федералните съдилища, предвижда автоматичното отхвърляне на всички искания за убежище от страна на мигранти, ако те не са поискали статут на бежанци в Мексико или в трети страни, през които са преминали по време на своето пътуване към САЩ.  Администрацията на Тръмп обмисля освен това да намали годишния лимит за прием на бежанци.  Сега таванът е прием на 30 000 бежанци, а през 2018 г. беше 45 000. През последната година от президентството на Барак Обама беше приет таван от 110 000 бежанци. Сегашното ниво е най-ниското от 1980 г., когато Конгресът прокара закон, довел до създаването на настоящата система за прием на бежанци. Междувременно стана ясно, че Тръмп е заявил, че избира измежду петима много квалифицирани хора за съветник за националната сигурност на мястото на уволнения Джон Болтън. US президентът заяви, че Болтън е допуснал някои грешки, включително като е обидил лидера на Северна Корея Ким Чен Ун с искането си той да следва \"либийския модел\" и да предаде всичките си ядрени оръжия. Болтън освен това имал разногласия с Тръмп за Венецуела, не се разбирал с други членове на правителството и влязъл в спор с Тръмп за усилията на президента да води преговори с талибаните и с иранския президент Хасан Рохани. Тръмп каза, че е поискал от Болтън да подаде оставка, но Болтън твърди, че е напуснал по собствено желание. Тръмп допусна възможността за облекчаване на санкциите на САЩ срещу Иран и добави, че според него Иран иска да сключи споразумение за ядрената си програма с Вашингтон. US президентът не посочи имената на кандидатите за поста на Болтън. Сред споменаваните за нов съветник за националната сигурност са специалният пратеник на САЩ за Северна Корея Стивън Бигън, посланикът на САЩ в Германия Ричард Гренел, преговарящият за освобождаване на заложници Робърт О'Брайън и заместник-държавният секретар Джон Съливан, отбелязва Ройтерс. Болтън беше смятан за най-радикално настроения сред висшите съветници на Тръмп, особено по отношение на Иран. Той бе един от най-приближените хора в администрацията на Тръмп до израелския премиер Бенямин Нетаняху и до израелския посланик във Вашингтон Рон Дермер. Тръмп заяви, че обмисля забрана на ароматизираните електронни цигари, които стават все по-популярни в гимназиите. \"Те създават сума ти проблеми\", каза той. Тази година шестима души починаха от остри белодробни заболявания, а стотици други се разболяха след пушене на електронни цигари с различни добавки. Тръмп съобщи, че има напредък за закон за притежанието на огнестрелни оръжия и че се опитва да постигне нещо приемливо за всеки. Той добави, че се обсъждат много въпроси, включително проверките на миналото на желаещите да купуват огнестрелни оръжия.", "date": "2019.09.12", "title": "Върховният съд на САЩ подкрепи Тръмп срещу мигрантите"}
{"url": "https://www.monitor.bg:443/bg/a/view/obshtinite-sys-132-1-mln-lv-prosrocheni-zadyljenija-175209", "text": "Просрочените задължения на общините в края на второто тримесечие тази година са 132.1 млн. лв., показват данни на Министерството на финансите (МФ). Задълженията са натрупани от 131 общини или близо 50% от общия брой общини. Общините без просрочени плащания за първото полугодие на 2019 г. са 134 като в сравнение със същия период предходната година 83 общини отчитат спад в просрочените суми в размер от близо 32 млн. лв. Въпреки това 50 общини или 18.9% от всички увеличават същите суми с 26.7 млн. лв. спрямо края на 2018 г. и остава по-ниска с 6.1 млн. лв. спрямо същия период на миналата година. В делегираните от държавата дейности просрочените задължения са в размер на 2.4 млн. лв. и съставляват около 2% от размера на просрочените задължения в бюджета. В сметките за средства от Европейския съюз (СЕС) и в другите сметки и дейности просрочените задължения са 8.3 млн. лв. или 6.3% от общия размер на просрочените задължения на общините. Общинският дълг и гаранции към края на юни 2019 г. възлизат на 1 385.3 млн. лв., от които 602.7 млн. лв. са вътрешен и 782.6 млн. лв. са външен дълг. Голяма част от сумата или 1 169.7 млн. лв. са предназначение за финансиране на инвестиционни проекти. Дългът на Столична община формира 52% от общия размер на дълга. Спрямо края на 2018 година, което се дължи на увеличение в размера на външния дълг с 10.6 млн. лв. „Усилията на МФ продължават в посока да се подобри и ефективността на управление на общинските бюджети. Препоръчително е общините да приемат и изпълняват оздравителни планове при наличие не само на три или повече от показателите по чл. 130а от Закона за публичните финанси, но и при индикации за достигане на критичните стойности по един или повече от всички наблюдавани показатели“, препоръчват от ресорното министерство.", "date": "2019.09.12", "title": "Общините със 132.1 млн. лв. просрочени задължения"}
{"url": "https://www.monitor.bg:443/bg/a/view/29-godishen-izletja-ot-motora-si-i-zagina-175202", "text": "29-годишен мъж загина на място, след като изхвърча от мотора си и се нацепи в насрещно движещ се лек автомобил. Трагедията се разиграва край кюстендилското село Жабокрът малко след 19 часа в сряда. Тогава младият мъж се прибирал към дома си. По все още неясни причини той загубил контрол над управлявания от него мотоциклет „Хонда“ и при падането тялото му се ударило в насрещно движещ се лек автомобил „Форд“. Инцидентът е възникнал на пътя Кюстендил – София, при отклонението за с. Жабокрът. Лекият автомобил е управляван от 62-годишен водач, който е също от село Жабокрът. При направения тест с дрегер на по-възрастния мъж резултатът е бил отрицателен. “От силния удар момчето беше загинало на място. Нямаше какво да направим. При пристигането ни само констатирахме смъртта“, коментираха медици от Спешен център – Кюстендил. Тялото на мотоциклетиста е закарано за аутопсия в кюстендилската болница. По случая е започнато досъдебно производство в РУ-Кюстендил, уведомен е дежурен прокурор. Само в рамките на по-малко от две седмици това е втори случай на загинал млад човек от селото. На 1-ви септември при тежка катастрофа в Германия почина 19-годишната кюстендилка Кристиана Станчова. Заедно с нея при катастрофата загуби живота си и 20-годишният български футболист от Монтанско – Денис Деков. Криси беше погребана преди 5 дни в село Жабокрът. „Семейството на Криси и това на загиналото момче сега живеят през две къщи на една и съща улица в селото. Страшна трагедията, момчето е едно на майка и баща. Цяло село отново потъна в скръб след поредния инцидент, който се случва с нашите деца“, коментираха местни жители. Те обмислят в началото на следващата седмица да бъде направен молебен за здраве, с който да се спрат подобни инциденти и то все с млади хора, които губят живота си по нелеп начин.", "date": "2019.09.12", "title": "29-годишен излетя от мотора си и загина  "}
{"url": "https://www.monitor.bg:443/bg/a/view/cheshki-igrachki-na-gosti-na-muzeja-v-ruse-175210", "text": "Чешки играчки, с които децата са се забавлявали през последните 100 години, показва изложба в Регионалния исторически музей в Русе. Най старият експонат е от 1920 г. и представлява дървено цветно дяволче с подвижно капаче и тайник, в който малчуганите криели бонбонките си. Най-новите са създадени от съвременни автори през последните няколко години. Играчките са от различни материали в зависимост от тенденциите на периода, в който са създавани – дърво, текстил, пластмаса, гума, ламарина. В изложбата има и експонати, които не са предназначени за забавление на децата, а за колекции или за интериора на дома. „Чешките играчки се превръщат в еталон в международен план, а производителите им са с дългогодишна традиция. Чешките играчки са любими на много поколения деца не само в страната, а и в чужбина“, поясни при откриването на експозицията Силвия Дерибеева от Чешкия център в София. Изложбата е гостувала в много страни от Европа, показвана е и в Япония. Инициативата е на Чешкия център.", "date": "2019.09.12", "title": "Чешки играчки на  гости на музея в Русе"}
{"url": "https://www.monitor.bg:443/bg/a/view/guinet-poltrou-se-pusna-gola-snimka-175191", "text": "Холивудската красавица Гуинет Полтроу разбуни духовете в социалните мрежи със своя снимка, на която позира както майка й я е родила. Актрисата пусна кадър в Инстаграм, на който демонстрира как се прави йога без дрехи в планината. Въпреки че хиляди нейни последователи харесаха снимката, мнозина са шокирани от изключително слабата й фигура. “Кога ще спре културата на анорексичните жени в медиите?” и “Изглежда, че тя гладува с дни”, са само част от коментарите под фотографията. Мнозина обаче смятат, че на снимката не е на 46-годишната звезда, а тя е наела модел, който много прилича на нея.", "date": "2019.09.12", "title": "Гуинет Полтроу се пусна гола (СНИМКА)"}
{"url": "https://www.monitor.bg:443/bg/a/view/speshna-operacija-za-kanadec-ot-levski-lukojl-175208", "text": "Спешна операция ще претърпи в София канадският център на \"Левски Лукойл\". Баскетболистът се контузи тежко в първата контрола на \"сините\" от общо трите, които ще изиграе тимът в Солун. В малките часове на деня Амарди бе върнат от Солун до София, за да премине прегледи в очакване на операцията, съобщи bgbasket.com. Състоянието му е тежко, като освен счупените кости има още проблемни детайли във фрактурата на лакътя, а операцията, която трябва да се направи, е много сложна. Прогнозите за възстановяване са между 4 и 6 месеца. Амарди падна лошо при опит за забивка и счупи ръката си. В началото на вчерашната контрола с \"Ираклис\", загубена с 67:79 точки, се контузи и Раян Райт, който навехна глезен и вероятно ще пропусне следващата проверка на \"Левски\", със същия тим днес следобед.", "date": "2019.09.12", "title": "Спешна операция за канадец от \"Левски Лукойл\""}
{"url": "https://www.monitor.bg:443/bg/a/view/majkyl-felps-se-sdobi-s-treti-sin-175213", "text": "Рекордьорът по спечелени медали от олимпийски игри Майкъл Фелпс стана баща за трети път. И този път съпругата му Никол го дари с мъжка рожба. Малкият Маверик Никълъс Фелпс и 34-годишната му майка са добре, обяви бившият американски плувец. 34-годишният Фелпс и съпругата му имат още двама сина – 3-годишният Бумър Робърт и 18-месечният Бекет Ричард. Носителят на 23 златни, три сребърни и два бронзови олимпийски медала и Мис Калифорния 2010 Никол Джонсън се ожениха преди три години. Фелпс прекрати кариерата си след олимпийските игри в Рио де Жанейро през 2016 г.  ", "date": "2019.09.12", "title": "Майкъл Фелпс се сдоби с трети син"}
{"url": "https://www.monitor.bg:443/bg/a/view/otkriha-opasni-kapachki-za-burkani-na-pazara-175204", "text": "В сезона на затварянето на зимнина откриха опасни капачки за буркани на пазара. Тестове в лаборатории установиха, че в тях има вещества, които са вредни в големи количества. В някои от пробите дори са открити забранени вещества със силно канцерогенен ефект, съобщи Нова ТВ. Лабораторните тестове са направени на седем вида капачки на различни производители, закупени от пазарите в София. Пробите показват надвишаване на позволените от ЕС граници на преминаване на вещества и към съдържанието в бурканите при всички изследвани капачки. В някои от пробите дори е открито наличие на фталати – вещества, забранени от Брюксел за влагане в опаковки за храни. „Установихме, че общата миграция е надвишена при всичките 7 вида капачки, които сме взели от пазарите”, заяви авторът на изследването инж. Майя Стойчева. Поглед към капачките е важен, защото стерилизирането на зимнината става при висока температура, а тя засилва преминаването на вещества от буркана към всичко, което е вътре. Уплътнителите от вътрешната страна на капачките са изградени от т.нар. пластификатори. Именно оттук, според лабораторните тестове, проникват най-много опасни вещества към буркана със зимнината.", "date": "2019.09.12", "title": "Откриха опасни капачки за буркани на пазара"}
{"url": "https://www.monitor.bg:443/bg/a/view/kitaj-nabludava-arktika-i-antarktika-ot-kosmosa-175201", "text": "Китай изведе в орбита три космически апарата, включително микроспътника BNU-1 (\"Цзинши-1\") за наблюдение на Арктика и Антарктика, предадоха световните медии. Това съобщи Китайската корпорация за аерокосмическа наука и техника. Космическите апарати са изведени в космоса с ракета-носител Long March 4B (\"Великият поход - 4Б\") от космодрума Тайюан в провинция Шанси. Задачата на микроспътника BNU-1 е дистанционно сондиране - следене на дрейфуването на ледовете и стопяването на айсбергите. Апаратът тежи 10 кг. Конструкторите му уверяват, че благодарение на своите камери с висока разделителна способност той може да осигури пълно покритие на двата полюса на Земята. В бъдеще Китай планира тези спътници да станат 24.", "date": "2019.09.12", "title": "Китай наблюдава Арктика и Антарктика от космоса"}
{"url": "https://www.monitor.bg:443/bg/a/view/slagat-oshte-30-kontejneri-za-tekstil-v-sofija-175207", "text": "Столична община поставя още 30 специализирани контейнери за текстил във всички райони на града. Това стана ясно при инспекция на зам.-кмета по екология Йоана Христова на новите кофи за дрехи в „Овча купел“. „С 30 - те нови контейнери надграждаме системата за текстилни отпадъци на територията на Столична община. Общият брои на съдовете вече е 72“, съобщи Христова и припомни, че от февруари кметството е започнало поставянето на първите 42. От тогава са събрани над 368 тона текстилни отпадъци и обувки. Христова каза, че с въвеждането на тази система, София разширява разделно събираните потоци отпадъци, с което се намалява вредното им влияние върху компонентите на околната среда, включително и върху качеството на атмосферния въздух.  Новите контейнери са бели, брандирани с лента, която показва видовете отпадъци, които могат да се поставят в тях. Чрез JPS ще се следи запълването на съдовете. „Създадени са така, че да предпазват събраните текстилни изделия от атмосферните влияния и да ги защитават от кражби. Контейнерите отговарят на стандартите и притежават европейски сертификат за качество на ЕС“, обясниха от „Московска“ 33.  Събраните в контейнерите отпадъци се транспортират от специализираните компании за третиране на текстилни отпадъци до техни площадки, на които се извършва последващо сортиране на съдържанието в контейнерите. При процеса отпадъците се сортират по видове, като годните за повторна употреба се отделят. Друга част от текстилните отпадъци се сортират и нарязват и се използват като памучни парцали за индустрията.", "date": "2019.09.12", "title": "Слагат още 30 контейнера за текстил в София "}
{"url": "https://www.monitor.bg:443/bg/a/view/martin-petrov-blesti-v-benefisa-na-kompani-175206", "text": "Бившият национал Мартин Петров, който изкара 3 години в „Манчестър Сити“ от 2007 до 2010 година, отново се разписа за „тима. Този път това стана по време на бенефиса на легендарния капитан на „гражданите“ Венсан Компани. Играещият треньор на белгийския „Андерлехт“ обаче не успя да излезе на терена в собствения си бенефис заради контузия в бедрото, но за сметка на това игра синът му Франсоа. Петров събра овациите на близо 52 000 зрители, след като откри резултата още във 2-ата минута по крилото и силен удар в мрежата на сборен отбор на звездите на английската Висша лига. В 31-ата минута обаче Робин ван Перси изведе Роби Кийн в идеална позиция и бившият съотборник на Димитър Бербатов изравни. В 48-ата Ван Перси пък отбеляза втори гол за звездите. 2 минути преди края пък Бенджани успя да направи 2:2, след като Шейн Гивън малко преди това спаси нов удар на Петров. В стартовия състав на „Сити“ бяха още имена като Серхио Агуеро и Давид Силва, които са сред звездите на първия отбор на „гражданите“. След зрелищния двубой бившият капитан на „Сити“ Венсан Компани бе изкушен от репортерите с въпроса кой според него е в историята на Премиър лийг. В отговор белгиецът посочи централния защитник на „Ливърпул“ Вирджил ван Дайк, който наскоро бе избран за най-добър играч на УЕФА за миналия сезон. „Най-добрият? Играл съм срещу много централни защитници, които са ме впечатлявали. Но аз бих избрал Вирджил ван Дайк. Той все още не бил на върха толкова много години като Джон Тери или Рио Фърдинанд, но през последните няколко сезона показа, че вече е топ, топ ниво. Да си добър защитник означава да правиш отбора си много по-стабилен. А „Ливърпул“ е напълно различен отбор преди и след идването на Ван Дайк“, коментира Компани.", "date": "2019.09.12", "title": "Мартин Петров блести в бенефиса на Компани"}
{"url": "https://www.monitor.bg:443/bg/a/view/kravata-penka-sybira-bylgari-syrbi-i-makedonci-v-shishkovci-175199", "text": "Международно известната крава Пенка събира стотици българи, сърби и македонци на една обща черга в селото на Майстора – Шишковци. Тя ще бъде специален гост на тридневния международен фестивал „Балканска черга“, който събира хора от трите държави за девета поредна година. „Пенка ще бъде главният герой в първия ден от феста. Чрез нея ще покажем пътят на млякото, от доенето, та до приготвянето на сирене, масло и различни млечни продукти. Естествено, че и Пенка ще я почерпим подобаващо, като вече кипи усилена подготовка по посрещането й“, каза с усмивка един от организаторите на международния фест и председател на Сдружение „Роден край“, Борислав Крумов. Това ще бъде първата публична проява на Пенка, която само преди два месеца стана майка на малкия Джон. Теленцето пък беше кръстено на британския евродепутат Джон Кларк, който първи се застъпи за Пенка и я спаси от сигурна гибел. Очаква се тази година на „Балканска черга“ да се съберат над 3000 участници, които ще покажат завидни танцови и певчески умения. Естествено за всички жители и гости на селото е предвидена богата фолклорна програма, в която ще вземат участие състави от трите държави. „Започваме на 21 септември, като фестивалът е тридневен и ще продължи до 23-ти. През втория ден ще покажем 80-метрова черга от баници, погачи и зелници, която е достойна за Гинес. С всяка изминала година чергата става все по дълга и това се дължи на огромния интерес от страна на всички участници“, обясни още Крумов. По негови думи пред всички присъстващи ще бъдат направени и множество демонстрации – месене на баници, приготвяне на традиционния за региона качамак и др. „Тази година отново ще има борби и отново те ще бъдат на мегдана в селото. Най-добрият пък ще получи като подарък агне и естествено парична премия“, издадоха и от кметството в Шишковци, които също са организатори на тридневния фестивал.", "date": "2019.09.12", "title": "Кравата Пенка събира българи, сърби и македонци в Шишковци"}
{"url": "https://www.monitor.bg:443/bg/a/view/vraca-posreshta-moshtite-na-sv-kliment-ohridski-175200", "text": "Враца отбелязва три годишнини, свързани с небесния покровител на епархията – св. Софроний Врачански: 280-та годишнина от рождението на светеца, 225-та годишнина от ръкоположението му за епископ и 55-та годишнина от неговата канонизация. За тържествата в града ще пристигнат патриарх Неофит, членове на Светия синод, духовници от други поместни православни църкви, както и други официални лица и гости. Духовният празник ще започне на 16 септември, когато във Възнесенския храм „Св. Софроний Врачански” ще пристигне честната глава на св. Климент Охридски. Тя се съхранява в гръцкия манастир „Св. Йоан Кръстител”, близо до град Верия. Светинята ще бъде донесена от митрополита на Верия, Науса и Кампания Пантелеймон. Мощите ще бъдат посрещнати от Врачанския митрополит Григорий, след което ще бъде отслужено празнично вечерно богослужение. Гражданите ще могат да се поклонят пред мощите на светеца и да изпросят молитвеното му застъпничество до 19 септември в същия храм. На 17 септември, за първи път във Враца, ще бъдат представени пред обществеността три от най-ценните и известни ръкописи на св. Софроний Врачански, които се съхраняват в националната библиотека „Св. св. Кирил и Методий”. Това са първият Софрониев препис на „История славянобългарска”, направен през 1765 г. в Котел; Часословец от 1768 г. и Поучения и словосказания за празниците Господни (Първи видински сборник) от 1802 г. Експозицията ще бъде открита в Регионалния исторически музей. Същия ден в Градската концертна зала ще се проведе Свети-Софрониева лектория. В нея ще вземат участие: проф. Андрей Пантев, проф. Румяна Дамянова, проф. Пламен Митев, проф. Даринка Караджова, проф. Кирил Топалов, доц. Красимира Александрова и доц. Павел Павлов. Входът е свободен. Във Възнесенския храм „Св. Софроний Врачански” ще се отслужи празнично вечерно богослужение. След него в Градската концертна зала ще се състои тържествен концерт с изпълнители: Kамерен ансамбъл „Св. Йоан Кукузел – Ангелогласният”, Симфониета – Враца, Дамски хор при Възнесенски храм „Св. Софроний Врачански”, ученици от НУ „Св. Софроний Врачански” – Враца. По време на проявата ще бъдат наградени победителите в конкурса за детско творчество на тема: „Св. Софроний Врачански – ярък духовен пример от миналото към настоящето и бъдещето”. Честванията ще завършат на 18 септември с празнична света литургия и молебен, в които ще вземат участие патриарх Неофит, членове на Светия Синод и духовници от други поместни православни църкви. Честванията са под патронажа на председателя на Народното събрание Цвета Караянчева, а организатори на събитието са Врачанската света митрополия, Община Враца и Областна администрация – Враца.", "date": "2019.09.12", "title": "Враца посреща мощите на св. Климент Охридски"}
{"url": "https://www.monitor.bg:443/bg/a/view/dobrovolci-prebroiha-bezdomnite-kucheta-v-pazardjik-175194", "text": "Доброволци от Пазарджик направиха преброяване на бездомните кучета в града, съобщиха от зоозащитната организация PAW-Pazardjik Animal Welfare. По този начин местните ентусиасти съдействат на Фондация \"Четири лапи\", откъдето изискват информацията. Тя пък им е нужна, за да се види в кой район и точно къде се навъртат безпризорни животни, които през следващия месец ще бъдат залавяни и кастрирани, а така се очаква да се намали популацията им. Това е хуманният начин да се спре приток​ът на нови и новородени кученца по улиците, пишат от PAW-Pazardjik Animal Welfare, като допълват, че всеки от участниците е работещ и семейно ангажиран, но се е включил с желанието по улиците на града да няма сгазени от коли животни, страдащи от краста и други болести, умиращи от глад бебета, защото майка им е убита или отровена.", "date": "2019.09.12", "title": "Доброволци преброиха бездомните кучета в Пазарджик"}
{"url": "https://www.monitor.bg:443/bg/a/view/al-kajda-zaplashi-s-nov-teror-zapada-175222", "text": "Лидерът на терористичната групировка „Ал Кайда“, отговорна за терористичната атака на 11 септември в САЩ, Айман ал-Зауахири призова мюсюлманите за нови удари срещу САЩ, Русия, Израел и др., и срещу европейски държави. Изявлението бе публикувано на уебсайта SITE Intelligence Group. Зауахири наследи Осама Бин Ладен, отговорен за атентатите от 11 септември. Той критикува онези джихадисти, които са „отстъпили” от своите възгледи и осъждат атаката срещу Световния търговски център. Не е ясно кога и къде е направен видеоклипът, но лидерът на „Ал Кайда“ споменава за признаването през март 2019 г. на претенциите на Израел към Голанските възвишения от САЩ. По-рано през деня Тръмп се закле да “никога да не забрави” трагичните събития от 11 септември и да удари американските “врагове по-силно, отколкото някога са били удряни”. Израелският премиер Бенямин Нетаняху повтори казаното от Тръмп, заявявайки, че Израел стои заедно със САЩ в “борбата срещу варварството и тероризма”. Изявлението дойде в момент, в който САЩ възпоменават 18-ата годишнина от жертвите на атентатите на 11 септември срещу кулите-близнаци в Световния търговски център в Ню Йорк, отнели живота на почти 3 000 души. На 11 септември 2001 г. група от 19 терористи, свързани с „Ал Кайда“, отвлече четири пътнически самолета, които по-късно използва, за да нахлуят в кулите-близнаци в Световния търговски център в Ню Йорк, което доведе до пълното им унищожение, и Пентагона, във Вирджиния. Друг самолет се разби в поле на път за Вашингтон, след като пътниците се опитаха да попречат на терористите да го пренасочат към желаната от тях дестинация.", "date": "2019.09.12", "title": "Ал Кайда заплаши с нов терор Запада "}
{"url": "https://www.monitor.bg:443/bg/a/view/pugachova-lysna-po-noshtnica-v-socialnite-mreji-175195", "text": "Примата на руската естрада Алла Пугачова отново успя на удиви феновете си, като този път лъсна по нощница в социалните мрежи. Домашното селфи бе публикувано в Инстаграм от самата певица, която неотдавна навърши 70 години, но това изобщо не я спря да оголи публично раменете си. На фотоса Пугачова гледа с лека усмивка в обектива на камерата на телефона си. Алла е подписала снимката със следния текст: „Нощта е непрогледна и в това е спасението. Сякаш на пръсти е моето очакване…“.  Този среднощен пост в Инстаграм не остана без внимание от страна на звездните колеги на примата, които се надпреварваха да слагат лайкове и сърчица под селфито й. Външният вид на Пугачова не е преставал да вълнува нейните почитатели - през последните години певицата претърпя редица трансформации и то в положителна посока. След като прилично се втали, малко преди юбилейния си концерт през април т.г. тя кардинално смени и имиджа си. В навечерието на своя първи за последните 10 години солен концерт любимата на няколко поколения певица си направи нова прическа с геометричен бретон и дълго каре, връщайки и натуралния риж цвят на косата си. Смелото решение значително подмлади бившата съпруга на руския поп идол от български произход Филип Киркоров.  ", "date": "2019.09.12", "title": "Пугачова лъсна по нощница в социалните мрежи "}
{"url": "https://www.monitor.bg:443/bg/a/view/do-31-oktomvri-2019-g-fermerite-dokazvat-realiziranoto-mljako-i-jivotni-175193", "text": "От 7 до 31 октомври 2019 г. животновъдите, които са кандидатствали по схемите за обвързана подкрепа за Кампания 2019 г., трябва да докажат реализацията на млякото и млечните продукти, които са произвели. В същия период фермерите доказват и реализираните на пазара животни. За целта се подават документи по образец в областните дирекции на ДФ „Земеделие“, съобщиха от разплащателната агенция. Реализацията на млякото и млечните продукти се доказва за периода 01.10.2018 г. - 30.09.2019 г. Документи се подават по четири схеми, чиито изисквания са разписани в чл. 27в, ал. 1 от Наредба № 3 от 2015 г. Те са: Схема за обвързано подпомагане за млечни крави - СМлК, Схема за обвързано подпомагане за млечни крави под селекционен контрол- мляко - ЕЖСК (мляко), Схема за обвързано подпомагане за овце-майки и/или кози-майки под селекционен контрол с направление мляко - ДПЖСК и Схема за обвързано подпомагане на биволи. Реализираните на пазара животни се доказват по три схеми - Схема за обвързано подпомагане за месодайни крави и/или юници - СМКЮ, Схема за обвързано подпомагане за месодайни крави под селекционен контрол - ЕЖСК (месо), Схемата за обвързано подпомагане за овце-майки и/или кози-майки под селекционен контрол – ДПЖСК (с реализация на месо или комбинирана реализация). В зависимост от това къде са реализирани животните - в България или извън страната, се попълват различни типови образци. Животновъдите могат да изтеглят и попълнят образците на документите, с които доказват реализация на произведената от тях продукция от официалната интернет страница на ДФЗ. При попълване на документите кандидатите трябва да използват съответната бланкова таблица, според регистрацията им в ИСАК - като физическо лице, юридическо лице или едноличен търговец. Към приложените файлове е изготвена и подробна инструкция за тяхното попълване. Попълненият опис по образец се подава на хартиен и електронен носител. Стопаните трябва да предоставят и заверени копия на документите, доказващи реализацията на продукцията си. Те следва да бъдат издадени от съответния земеделски производител или от изкупвача на продукцията.", "date": "2019.09.12", "title": "До 31 октомври 2019 г. фермерите доказват реализираното мляко и животни"}
{"url": "https://www.monitor.bg:443/bg/a/view/madona-zabrani-telefoni-na-koncertite-si-175188", "text": "Кралицата на попа Мадона определи строги правила за своите фенове, като неспазването им ще доведе до изхвърлянето на нарушителите от концертите й. \"Ако някой използва мобилен телефон на концерти ми, ще бъде изхвърлен от концертната зала”, отсече певицата в изявление по повод 14-ия си студиен албум със символичното име Madame X. Мадона иска да направи на турнетата си възможно най-доброто, затова този път стигна до крайности. по време на концертите. Трябва да резервирате мястото си предварително, за да влезете в сградата, а след като билетите ви заради мобилни телефони са анулирани, няма да можете да ги използвате“, се посочва още в изявлението. Изпълнителката ще ангажира компанията Yondr, която ще осигури заключващи се чанти за телефон, които могат да бъдат отключени след концерта. Някои фенове са се съгласили с молбата й, вярвайки, че певицата иска концертът да бъде „почувстван“, а не постоянно да се гледа в телефона. Наскоро Мадона се оплака от вредите, нанасяни от мобилните телефони, вярвайки, че те са я раздалечили с децата й. Синът й Дейвид беше лишен от телефона си, защото, както казва тя, децата й са били обсебени от снимките на други хора и са започнали да се сравняват с тях.", "date": "2019.09.12", "title": "Мадона забрани телефони на концертите си"}
{"url": "https://www.monitor.bg:443/bg/a/view/kuzmanov-i-lazarov-shte-igrajat-na-singyl-sreshtu-ujna-afrika-za-kupa-dejvis-175198", "text": "Димитър Кузманов и Александър Лазаров ще играят на сингъл за отбора на България срещу Южна Африка за Купа \"Дейвис\" в Кейптаун. Срещата е от група II на зона Европа/Африка от световното първенство по тенис за мъже. Мачовете ще се проведат на твърди кортове.  Утре ще се изиграят първите две срещи на сингъл. За събота са насрочени мачът на двойки и последните два сингъла. В първия мач Александър Лазаров се изправя срещу първа ракета в състава на Южна Африка Лойд Харис, който е номер 113 в световната ранглиста. След това Димитър Кузманов ще излезе срещу Руан Роелофсе, който е номер 681 в света. България е в състав Димитър Кузманов, Александър Лазаров, Александър Донски, Габриел Донев и Адриан Андреев. Капитан на отбора е Тодор Енев. Капитан на Южна Африка е Маркос Ондруска.", "date": "2019.09.12", "title": "Кузманов и Лазаров ще играят на сингъл срещу Южна Африка за Купа \"Дейвис\""}
{"url": "https://www.monitor.bg:443/bg/a/view/kevin-hart-izleze-ot-bolnicata-175187", "text": "Комикът Кевин Харт беше изписан от болницата, след десетдневен престой поради тежка гръбначна травма. След изписването от медицинското заведение, 40-годишният актьор ще прекара около седмица в рехабилитационен център, където ще протече следващият етап от възстановяването му - интензивна физиотерапия. Едва след това се очаква той да се прибере у дома. Според сайта TMZ, Кевин е благодарен, че е жив след тежката катастрофа. Комикът не крие радостта си, че е изписан от болницата, след като е прекарал десет дни на легло. Изданието съобщава още, че той ще трябва да носи гръбначна шина и да се явява редовно на прегледи. Благодарение на успешната операция Харт вече ходи и няма да му е необходима инвалидна количка. Припомняме, че звездата беше пътник в автомобила, чийто водач Джаред Блек изгуби контрол над возилото и излезе от пътя. И двамата бяха приети в болница със сериозни гръбначни травми.", "date": "2019.09.12", "title": "Кевин Харт излезе от болницата"}
{"url": "https://www.monitor.bg:443/bg/a/view/nov-mach-v-kalifornija-chaka-kubrat-pulev-175196", "text": "Следващият двубой на професионалния ни боксьор Кубрат Пулев ще е във Фресно, Калифорния. Въпреки че все още не е обявен бъдещият съперник на Кобрата, вече се коментира включването му в боксовата гала на 9 ноември. Тогава ще се проведе и мачът за шампионския трофей в WBO между Джамел Херинг и Ламонт Роуч-младши. Информацията идва от агента на Пулев - Боб Аръм, макар и да няма официално потвърждение. Двубоят би трябвало да е подготвителен за голямото предизвикателство, за което мечтае българинът - мач срещу победителя от повторния сблъсък между Антъни Джошуа и Анди Руис. Двамата ще се боксират в реванша на 7 декември, а до 31 май 2020 г. победителят трябва да се изправи именно срещу Кубрат Пулев за световната титла в IBF. За последно Кобрата бе на ринга на 23 март, когато победи Богдан Дину в Коста Меса, Калифорния. Скандалът, последвал битката - целувката на репортерката Джени Суши донесе цял куп главоболия за Пулев, който загуби временно правото си да се боксира в щата. Лицензът на професионалния ни боксьор обаче бе възстановен през юли и след отлагането на задължителната защита на титлата в IBF промоутърите на българина от \"Топ Ранк\" планират да му осигурят друг мач до края на годината. Самият Кубрат Пулев продължава да води подготовка на американска земя.", "date": "2019.09.12", "title": "Нов мач в Калифорния чака Кубрат Пулев"}
{"url": "https://www.monitor.bg:443/bg/a/view/kiberprestyplenijatja-u-nas-se-povishavat-175183", "text": "Отчита се повишение на честотата, обхвата и разнообразието на киберпрестъпленията в България. Това стана ясно от доклада за националната сигурност за 2018 г., който депутатите приеха днес. Друг вид заплахи за сигурността са свързани с миграционния натиск към страната, като през 2018 г. тенденцията за неговото намаляване се запазва. Акцент е поставен върху влезлия в сила Антикорупционен закон, с който се е разширил кръгът от лицата, задължени да подават имуществени декларации. В борбата с тероризма се отправят препоръки за по-засилено сътрудничество на международно ниво. Актуални остават деянията, свързани с нерегламентиран достъп и хакерски атаки към интернет сайтове на лица, държавни и частни организации, потребителски профили в различни социални мрежи и нерегламентиран достъп до пощенски кутии, се казва още в доклада. Като основни заплахи се сочат вирусите и шпионските програми и зловредни кодове. От БСП заявиха, че няма да подкрепят доклада, тъй като нямало анализи и оценка. Валентин Радев от ГЕРБ изрази своята благодарност към всичким които са раборили по доклада. По думите му през последните години БВП-то на страната ни е скочило 3ти, а безработицата е спаднала до 3,2 %. Той подчерта добрите птношение на България със съседките. Съпартиецът му Красимир Ципов коментира, че докладът е реалистичен, аналитичен и дава наистина реална оценка на състоянието на националната сигурност. По думите му контрабандата на цигари в момената е 5%, а преди 4 години е била 5-6 до 7 пъти по-голяма. Той заяви, че има сериозно увеличение на разкриваемостта на престъпността, особено по отношение на престъпленията срещу личността. Ципов отбеляза и намалявантето на инцидентите, пострадалите и жертвите след ПТП, които паднали средно с 15%.  Георги Кръстев от Съвета за сигурност към МС бе категоричен, че в доклада за националната сигурност не са скрили нито един проблем в страната ни. Той посочи, че докладът е бил разгледан в Съвета по сигурността, където представители на президентството са направили предложения, които са били отразени.", "date": "2019.09.12", "title": "Докладът за националната сигурност за 2018: Киберпрестъпленията у нас се повишават"}
{"url": "https://www.monitor.bg:443/bg/a/view/pijanijat-korab-kojto-oshte-kryji-dalech-ot-brega-175182", "text": "Театър в киното – това е основополагащата формула, която изгражда тъканта на новия филм на Костадин Бонев „Далеч от брега“, който, след няколко фестивални показа у нас, имаше своята софийска гала-премиера в сряда вечер. Животът в театъра като миниатюрен модел на света и светът като театър на абсурда са любопитни сюжети за разказване и в същото време привлекателни метафори, към които родното седмо изкуство неведнъж се е обръщало със заглавия като „Игра на любов“ на Януш Вазов (1980), „Мадам Бовари от Сливен“ „Рапсодия в бяло“ на Теди Москов (2002), „Докато Ая спеше“ на Цветодар Марков (2016), а навярно има и още... В сравнение с тях „Далеч от брега“ е най-сложно структуриран (неслучайно режисьорът е работил над него повече от 6 години), без обаче да е ни грам маниерно претенциозен. След като поставя твърде смела пиеса, подразнила силните на деня, столичният режисьор Злати Братоев (в убедителното, вглъбено и без излишни екзалтации изпълнение на Пенко Господинов) е изпратен за 2 години в Там той продължава да се бори да реализира спектакъла на мечтите си, в който капитан самозванец (Стефан Вълдобрев) налудно управлява мистичен кораб, движейки го в кръг в открито море, а сред екипажа всява страх, подозрения, мания за преследване и чувство за надвиснала опасност. Откровена алегория на методите на властта. Филмът на Бонев се развива в 3 плана: от една страна са отношенията в трупата, които съвсем не са лесни с тази „заложена бомба“ в репертоара, от друга са отношенията между героите в пиесата, които, като трети план, на моменти излизат от условността на изкуството и се пренасят в реалността сред безбрежната морска шир. Операторите Константин Занков и Орлин Руевски са свършили чудесна работа, извеждайки визуално тези различни светове. Историята, създадена по мотиви от романа на Евгений Кузманов „Чайки далеч от брега“, очевидно е ситуирана във времето на Но ако изключим някои характерни особености на епохата като привикването на творците за „инструкции“ в кабинетите на местни партийни величия, художествените съвети в театрите, принуждаването на слабите и неудобните да подписват декларации за сътрудничество с ДС, тя би могла да бъде разчетена и универсално. На места демоничният абсурд във филма звучи направо като в „1984“ на Джордж Оруел. Например с изискването на сцената да не се показват нещастни хора. Или с на пръв поглед необяснимите съображения и фактори, които спират, а после „пускат“ пиесата... „Единствената ми утеха е, че няма да остане нищо от нас“, нещо такова казва към края директорката на театъра Михайлина Михайлова, преоткрила професионалното си и човешко достойнство и блестящо изиграна от Жорета Николова. Манипулациите на властниците и отказът от свобода на конформистите обаче са останали – това е „общественият договор“, който търкаля и днешния лицемерен свят. Забележителен актьорски екип е събрал Бонев в „Далеч от брега“: Марий Росен, Йоана Буковска-Давидова, Луиза Григорова, Свежен Младенов, Никола Додов, Таня Шахова, Благовест Благоев и др. А Цветана Манева и Мая Новоселска са сякаш с най-ефектните солови арии в ансамбъла.", "date": "2019.09.12", "title": "Пияният кораб, който още кръжи „Далеч от брега“"}
{"url": "https://www.monitor.bg:443/bg/a/view/globiha-selski-kmet-zaradi-zapaleni-suhi-trevi-i-povredena-lichna-karta-175185", "text": "Три акта са съставени на кмета на Ветрен дол, община Септември Димитър Христосков заради запалени сухи треви, от които тръгнал пожар в сухи треви и храсти. Според официално подадената от полицията информация, рано сутринта на 9 септември е получен сигнал, че горят сухи треви и храсти около стадиона във Ветрен дол. На място бил изпратен екип от участъка за пожарна безопасност и защита на населението в Септември, тъй като имало опасност пламъците да се прехвърлят на намиращата се в съседство гора и да се запалят и дърветата. Когато огнеборците пристигнали на място, се установило, че кметът е наредил да се запалят отпадъци, затова му е наложен акт. Поискан му е документ за самоличност, за да се запишат личните данни, но тъй като не носел, отнесъл още една глоба. Когато все пак представил личната си карта, тя била повредена, за което му е наложена и трета санкция. Според самия санкциониран кмет същия ден той отишъл заедно с 5-ма работници да почистят стадиона, тъй като имало скоро мач на местния футболен отбор. Спортното съоръжение е извън селото и дотам не стигат сметоизвозващите камиони, затова работниците запалили събраните хартии, пластмаси и треви. Христосков твърди, че предварително били напръскали с вода в района, за да не се разпростре огъня, а боклуците били събрани на купчини. Селският управник твърди, че пожарникарите пристигнали, когато огънят вече бил изгорял, но шефът на пожарната служба се скарал на кмета, че са запалени сухите треви и че заради такива като него огнеборците не смогвали да ликвидират пожари. Бил повикан и кварталният полицай, който поискал документ за самоличност от кмета. Тъй като бил по работни дрехи, той не носел личната карта, затова му бил съставен акт.  Когато по-късно я представил в Районното управление на МВР в Септември се оказало, че заради прегъване в единия ъгъл на документа имало пукнатина, за което отнесъл още една санкция. Кметът на село Ветрен дол Димитър Христосков е категоричен, че ще обжалва и трите акта, когато получи наказателните постановления, защото не се чувства виновен.", "date": "2019.09.12", "title": "Глобиха селски кмет заради запалени сухи треви и повредена лична карта"}
{"url": "https://www.monitor.bg:443/bg/a/view/nikoleta-lozanova-se-vryshta-s-paparaci-175184", "text": "Две години, след като оваканти мястото на водещ в „Папараци“ Николета Лозанова се завръща в предаването. Единственият телевизионен таблоид у нас ще се завърне с нови епизоди от 15 септември. Любимата на Ники Михайлов няма да смени настоящата водеща Венета Райкова. Вместо това изкусителната плеймейтка ще даде интервю за шоуто. казва Лозанова по повод гостуването си в предаването. Темата за любовта, летните емоции и бейби бума сред родните звезди ще бъде в основата и на „коментарното студио“, което този сезон ще бъде част от „Папараци“. В него Елизабет Методиева, Жени Калканджиева и Антония Петрова ще обсъждат най-горещите теми и събития на лятото и любопитни подробности около разделите на светските двойки – Кубрат Пулев и Андрея, Теди Велинова и Ангел Енчев, Златка Димитрова и Миро и Райна, която въпреки раздялата с половинката си грее от щастие.", "date": "2019.09.12", "title": "Николета Лозанова се връща в „Папараци“"}
{"url": "https://www.monitor.bg:443/bg/a/view/muzejat-na-aviacijata-predlaga-poleti-v-nosht-plovdiv-175181", "text": "Музеят на авиацията ще предложи на всички авио любители да пилотират хеликоптери и изтребители. Това ще се случи с помощта на VR очила в рамките на програмата „Полети в Нощ/Пловдив 2019”, съобщи директорът на музея Рада Банялиева. С помощта на VR очилата посетителите ще „влязат“ в кабините на Ми-8, Ми-24, МиГ-21 Бис и ще заемат мястото на пилотите. Като част от „екипажа” ще разгледат контролните табла и ще бъдат в ролята на стрелци. Военно формирование 54270 - Пловдив ще представи за достъп комплексна свързочна апаратна в експлоатация от 2018 г. Апаратната е в състояние да осигури в комуникационно отношение Щаб на вид въоръжена сила. Посетителите ще могат да видят работното място на ръководител „Бойно управление на авиацията”, изграждане на видео и ай-пи телефония, ще бъдат демонстрирани цифрови и аналогови телефонни комуникации и предаване на видеоинформация в реално време. В демонстрацията участват полеви команден пункт (ПКП) на ЗИЛ 131 и комплексна свързочна апаратна за достъп (КСА-Д1) на КАМАЗ 4310 комплект с ремарке. Малки и големи ще могат да се потопят в играта „Летец откривател”, където ще научат повече за машините във външната експозиция на музея и техните елементи. В традиционната атракция „Експонатите оживяват“ гостите ще могат да разберат какво е усещането да влезеш в кабините на самолет Л-29 и вертолет Ми-1.", "date": "2019.09.12", "title": "Музеят на авиацията предлага полети в „Нощ/Пловдив”"}
{"url": "https://www.monitor.bg:443/bg/a/view/dneven-centyr-za-deca-i-mladeji-s-uvrejdanija-otkrivat-v-syrnica-175190", "text": "Нова социална услуга-дневен център за деца и младежи с увреждания ще заработи след дни в Сърница, съобщиха от общината в града. Официалното откриване предстои на 17 септември в сградата на местната администрация. Целта на бъдещия център е да даде социално-психологическа и методическа подкрепа на младите хора с увреждания, както и на техните близки, така че да могат да избегнат или преодолеят социалната изолация и да подобрят качеството на живота си. На последното си заседание общинските съветници в Сърница решиха за нуждите на социалната услуга да бъдат предоставени безвъзмездно необходимите четири помещения. Сключен е и договор със специализирана организация, която ще управлява дейността.  ", "date": "2019.09.12", "title": "Дневен център за деца с увреждания откриват в Сърница"}
{"url": "https://www.monitor.bg:443/bg/a/view/selo-chernozemen-potyna-v-bokluci-smetta-ne-e-izvozvana-ot-mesec-175179", "text": "Калояновското село Черноземен е вече заринато в боклуци, тъй като сметта от контейнерите не е била извозвана от около месец. За това съобщи кметът на населеното място Тоня Христозова. Тя уточни, че е подобна ситуацията и в останалите 14 села от община Калояново. Контейнерите за боклук не са пипани и вече преливат, се оплакаха хора от селото. Те изпратиха снимки, от които е видно, че и металните, и пластмасовите контейнери са препълнени със смет. Последните би трябвало да са за разделно събиране на отпадъците, но тъй като хората няма къде да изхвърлят битовата си смет, запълвали и тях. Наред с това опасността в края на лятото да пламнат зарази, е голяма, сигнализираха още местните жители. „Селото се препълни с боклуци, а те миришат и сега в жегите е ад. Тъй като контейнерите са пълни до горе, хората се принуждават да трупат боклука си край тях”, обясниха местните. Те уточниха, че в контейнерите имало изхвърлени само битови отпадъци, не и растителни, каквито обвинения имало. Хората от селото се надяват проблемът с извозването на сметта да бъде решен, тъй като всички си плащат редовно местните данъци и такси и искат срещу парите си да имат чисто населено място.", "date": "2019.09.12", "title": "Село Черноземен потъна в боклуци, сметта не е извозвана от месец"}
{"url": "https://www.monitor.bg:443/bg/a/view/evroparlamentyt-nedovolen-ot-otnoshenieto-na-london-kym-evrograjdanite-175186", "text": "Европейският парламент (ЕП) се готви да разкритикува отношението на британското правителство към гражданите на Европейския съюз, живеещи във Великобритания, и настоява, че ще откаже да ратифицира споразумение между ЕС и Обединеното кралство, което не включва предпазния механизъм за ирландската граница или разпоредби, които обвързват Великобритания със стандартите на ЕС след Брекзит, пише \"Гардиън\". Изтекло копие от решение на Европарламента, което трябва да бъде гласувано през следващата седмица, излага редица опасения относно поведението на правителството на Борис Джонсън. Европарламентът има право на вето върху всяко договорено споразумение между Брюксел и Лондон. Решението, изготвено от основните политически партии в Европарламента, отново повтаря оплакването на ЕС, че британското правителство \"настоява, че предпазният механизъм трябва да бъде премахнат от споразумението за излизане, но досега не е предложило законосъобразни предложения, които биха могли да го заменят\". Европарламентът изразява \"готовността на ЕС да се върне към предпазен механизъм само за Северна Ирландия\", първоначалното предложение на Общността, отхвърлено от бившия британски премиер Тереза Мей като представляващо заплаха за конституционната цялост на Обединеното кралство. Решението обаче подчертава, че \"няма да даде съгласие за споразумение за излизане без предпазен механизъм\". ЕС настоява, че всяка сделка трябва да включва споразумение в краен случай, за да се избегне твърда граница на остров Ирландия и да се защити икономиката на цяла Ирландия при всякакви обстоятелства. В светлината на заявената от британското правителство политика за стремеж към регулаторно отклонение от ЕС, за да се постигне конкурентно предимство, Европарламентът освен това \"поставя под въпрос колко близки могат да бъдат бъдещите икономически отношения между ЕС и Великобритания\". Изисквайки разпоредби във всяко бъдещо споразумение, които да гарантират, че Обединеното кралство се придържа към \"високи нива на защита на околната среда, заетостта и потребителите\", решението на ЕП предупреждава, че \"всяко споразумение за свободна търговия, което не спазва такива нива на защита, не би било ратифицирано от Европейския парламент\". Пратеникът на Борис Джонсън в Брюксел Дейвид Фрост през последните дни разговаря с представители на Европейската комисия за намерението на Обединеното кралство да се отклони от стандартите на ЕС. Ала най-тежката критика към подхода на Джонсън е запазена за отношението на премиера към гражданите на ЕС, живеещи във Великобритания. Рязкото нарастване на дела на гражданите на ЕС, които не се смятат за отговарящи на условията на т. нар. статут за уседналост, предизвика опасения сред активисти и евродепутати през последните седмици. Делът на хората, на които вместо да им бъде предоставен статут \"предварително уседналост\" - и следователно се оказват без гарантирано постоянно право да останат - се е увеличил от 32% по време на фазата на тестване до 34% през месеца след националния старт през март и след това до 42% през юли.", "date": "2019.09.12", "title": "Европарламентът недоволен от отношението на Лондон към еврогражданите"}
{"url": "https://www.monitor.bg:443/bg/a/view/vss-okonchatelno-nasrochi-izslushvaneto-na-ivan-geshev-za-24-oktomvri-175192", "text": "Пленумът на Висшия съдебен съвет окончателно насрочи за 24 октомври от 10 часа изслушването на зам.-главния прокурор Иван Гешев в процедурата за избор на нов обвинител № 1. Това ще стане в заседателната зала в сградата на ВСС на ул. \"Екзарх Йосиф\" в столицата. Настоящият зам.-главен прокурор е единствен кандидат в конкурса, след като бе номиниран единодушно от всички 11 членове на прокурорската колегия на ВСС. Иван Гешев получи масова подкрепа и от стотици прокурори, следователи, полицаи и съдебни служители от цялата страна. До 17 септември трябва да бъдат готови и представени и докладите на Комисията по атестирането и конкурсите (КАК) към рокурорската колегия, както и на Етичната комисия за професионалните и нравствени качества на кандидата, заедно с публикуването им на сайта на ВСС.      ", "date": "2019.09.12", "title": "ВСС насрочи изслушването на Иван Гешев за 24 октомври"}
{"url": "https://www.monitor.bg:443/bg/a/view/nacionalen-kulturno-turisticheski-kalendar-shte-privlicha-neorganizirani-turisti-175189", "text": "Национален културно-туристически календар ще привлича в България неорганизирани туристи и корпоративни клиенти освен традиционните летовници, съобщи при представянето на проекта в областната управа в Добрич председателят на Националното сдружение на малкия и среден бизнес в туризма Веселин Банковски. Около 2 000 000 души, които обикновено пътуват с нискотарифните авиокомпании, посещават годишно България. Този туристопоток, който не е привлечен само от шезлонга на пясъка и не е любител на евтиния алкохол, е по-активен и има голям потенциал, поясни председателят на сдружението. По думите му големи компании с по няколко завода и хиляди работни места, които се представят на панаири в България, предпочитат за тиймбилдинги други балкански страни, защото у нас не им се предлагат подходящи пакети. Националният културно-туристически календар не е списък от събития, а интерактивно пространство с времето, мястото и темите на прояви и дейности, които могат да бъдат споделени в деветте туристически района на страната, добави председателят на браншовата организация. Освен че ще насърчи нови групи туристи да открият България като дестинация, сдружението ще насити календара и с прояви поне 45 дни преди и след летния сезон. Проектът \"загърбва\" стереотипите и предлага нови наименования за туристическите сезони, каза Веселин Банковски. Според сдружението лятото ще посреща туристи като сезон на светлината, есента - на радостта, зимата - на усмивките, пролетта - на цветята, а целогодишният туризъм ще вдигне средната заетост на почивните бази и ще задържи работната ръка в туристическата индустрия.", "date": "2019.09.12", "title": "Национален културно-туристически календар ще привлича неорганизирани туристи"}
{"url": "https://www.monitor.bg:443/bg/a/view/bojestvenite-mekici-na-rilskija-manastir-175176", "text": "Здравейте mates, Казвам се Conan Dumphie (‘M’ is silent) и съм горд поданик на Крализа Елизабет II, но от известно време съм жител на столичния квартал Овча купел. Ако следите поне little bit of новините през последните дни вероятно ще ме разберете защо все повече предочитам nickname, който пияниците пред блока ми дадоха – Конан Бежанеца. Well yes, става въпрос за малоумното поведение на Камарата на общините, която хем даде на Борис Джонсън да се разбере, че е moron и няма да му позволи да извади UK от ЕС без сделка, хем отказа да му приеме оставката. Meanwhile, ако сте внимавали в час по История поне малко сте наясно и че last weekend беше Съединението на България и освен празник на любимия ми Пловдив, петък беше почивен ден и за цялата страна. С други думи дългият уикенд беше ярка предпоставка за това, че пътищата на страната ще се задръстят от пътуващи автомобили, especially в посока гръцките плажове на юг. That’s why аз като типичен съобразителен българин реших да не правя long vacation през всичките почивни дни, а само през събота, когато трафикът е най-спокоен да поемем на one-day trip и да съберем някой от печатите, които събирам от 100-те национални туристически обекта.  Тъй като подбирахме внимателно как ще прекараме тази кратка почивка, решихме да действаме на сигурно и да посетим one of the most popular туристически дестинации в цялата страна – Рилския манастир. That’s right това е най-големият и also най-известният манастир в България, който е основан от най-почитания светец в страната Свети Иван (или Йоан, I don’t make difference) Рилски. Дестинацията се намира на около 130км. от София, по-голямата част от пътя е магистрала, и спокойно можете да я минете с кола за около час и половина. Unless some f*cking moron не е направил сметище под един от мостовете на магистралата и то не е претърпяло пожар, съответно месеци на ред една от най-натоварените пътни артерии в страната е в ремонт. Whatever, пътуването не беше чак толкова дълго и беше относително приятно, because по-голямата част от народа се беше изсипала към Гърция на последно море.  Рилският манастир, mate е основан през 10в., горе-долу по времето когато и Glastonbury Abbey се превръща в най-важния манастир във Великобритания. И ако за Гластънбъри има само легенди, че там е погребан крал Артур (понеже не сме сигурни дали въобще е съществувал), то в Рилския манастир със исгурност знаем, че е погребан Цар Борис III. Actually, първо е погребан самия Иван Рилски, а след това и важни личности като Деспот Хрельо, Неофит Рилски, Джеймс Баучер и др.  Освен гробище за VIP-персони, а също и топ дестинация за селфита на кифли за Инстаграм, Рилският манастир е бил важно място почти през цялото същестуване на Българската държава. Само ще отбележа, че още докато св. Иван Рилски е жив Цар Петър (тоя същия дето при него България е на три морета, Патриаршията ни е призната за независима, а самият той обявен за светец) изминава лично 460км от столицата Преслав до отшелническата му пещера nearby и пожелава среща с него. Иван Рилски отказва срещата и от царските дарове приема само плодовете, а връща златото. How cool is that! След смъртта на светеца тук е вдигнат манастир, а цар Иван Шишман издава декрет, с който го обявява за феодално владение и му дава 20 села. Местният Деспот Хрельо укрепва манастира и построява останалата и до днес Хрельова кула. Манастирът е so important, че дори и при Турското робство правата върху владенията му са признати. За съжаление Рилският манастир няколко пъти е опостушаван и после няколко пъти е възстановяван отново, докато добие днешния си вид.  По време на Възраждането Рилския манастир е една от most important книжовни школи в България. Тук е възстановено килийното училище от famous книжовник Неофит Рилски. Иконостастът в главната църква е най-големият на Балканския полуостров, а стенописите са творение master artists като Захари Зограф. В по-новата история на България манастирът е бил host на конгреса на ВМОРО, и на това място за взети историческите решения, които водят до разцепването на митичната организация. Of course комунистите решават да направят манастира музей и изпъждат монасите – за над 1000 години история това е единствения период, в който Рилският манастир не е функционирал (нещо, което и турците не си позволяват да направят).  However , днес комунистите ги няма, а манастирът продължава да съществува. Изглежда великолепно с шарените си тухли изградени в Търновски стил. Main church „Рождество Богородично“ е запазена и заема централно място на павирания вътрешен двор на манастира. В едно от крилата има музей, в който можете да видите уникални експонати като например phenomenal Рафаилов кръст. Кръстът е изработен от цяло парче дърво с размер 81 на 43 сантиметра и на него с фини длета и игли са резбовани цели 104 религиозни сцени, 36 момента от живота на Исус Христос и още 650 малки фигурки. This artefact е правен 12 години, докато накрая авторът му монах Рафаил ослепял. Този кръст е излаган в зала „Помпиду“ в Париж, като според reports велики художници като Пабло Пикасо и Салвадор Дали са посещавали изложбата и са му се възхищавали. Well now вие можете да му се насладите в музея на Рилския манастир, където между другото е и печатът от 100-те обекта.  На гърба на Светата обител, обаче има и една друга забележителност, пред която имаше доста по-голяма опашка от колкото пред църквите и пред музея. Става въпрос за Monastery’s bakery, в която продават най-страхотните, most delicious мекици в целия свят. Просто е задължително да ги опиташ, mate! Посипани с пудра захар и в компанията на кофичка биволски yogurt, тези мекици наистина са библейско чудо. Отстрани на пекарната пък има полянка, която е точно до ръба на реката. Излегнати на тревата, омазани с пудра захар и дъвчейки (не не е вярно, защото тези мекици не се дъвчат, а се топят в устата) мекици наистина се почувствахме като ангели в Райската градина, които се хранят с нектар и амброзия.  Now you know, защо така и не се отправихме на преход към пещерата на св. Иван рилския, която е навътре в планината. Просто пожелахме да удължим чувството, че се намираме в Рая и се гощаваме с божествените манастирски мекици.  I don’t know дали половината население на България си прекара добре почивните дни в керавните пътуващи към гръките курорти. В края на нашия trip, обаче осъзнах защо толкова много бележити личности са пожелали да бъдат погребани в Рилският манастир. Просто това е място, на което искаш да останеш завинаги. https://www.facebook.com/britanskiabejanec/?notif_id=1567010064465041&notif_t=page_fan", "date": "2019.09.12", "title": "Божествените мекици на Рилския манастир"}
{"url": "https://www.monitor.bg:443/bg/a/view/slavena-vytova-stana-balerina-snimki-175144", "text": "Лицата на „България търси талант“ дадоха старт на сезона със специално събитие за феновете. Звездното жури в състав Катерина Евро, Славена Вътова и Ицо Хазарта, както и водещите – Сашо Кадиев и Даниел Петканов, се събраха на една сцена. На събитието Вътова демонстрира ефирен танц в компанията на 6-годишната Мишел Попов и балетиста Васил Дипчиков. Чрез хореографията Мис България 2006 г. година пресъздаде ежедневието на една модерна жена. „Аз исках да представя жената като работеща майка, съпруга, приятелка – всичко, което може да се случи в ежедневието й общо взето. И всичко това да се изрази в танц. Това е най-адекватното нещо, което може да се представи в няколко минути. Балетът е много много много трудна дисциплина. Аз имах честта да работя с Васил Дипчиков, който е част от балет „Арабеск“ и танцува от около 20 г. Това са ежедневни тренировки. Ние имахме право само на пет срещи заедно. Много беше комично, защото постоянно чувах изречения от типа: „Славена, ръцете ти са роботски“ или „Славена, ръцете ти са умрели“. Нямаше златна среда. Но талантът е точно това. Исках да предам, че никой не очаква ние да видим заучени номера. Цялото жури сме отворени към всеки един вид талант. “, разказа пред „Монитор“ Вътова. По време на кастингите много таланти са предизвикали силни емоции у нея – понякога е бягала от сцената от страх, в други ситуации е плакала от смях или от вълнение и т. н. Катето Евро пък разказа как е подходила в развитието на многото таланти на своят син. Водещият, от своя страна, подчерта качествата и популярността на своя колега Даниел Петканов, който се радва на повече от 450 000 фенове в социалните мрежи Освен това, Кадиев разказа басня на Лафонтен и изпълни акапелно парче на Кет Стивънс. Ветеранът в журито Любен Дилов-син се обърна към гостите на събитието с видео с признанието, че в момента се отдава на един от любимите си таланти – дайвинг в екзотичните води на остров Мадагаскар и затова не е на терен. За доброто настроение се погрижиха и финалистката от пети сезон Жаклин Таракчи и победителите „Виво Монтана“. Водещите и журито отправиха поздрав и към учениците. Те се обърнаха към децата с посланието, че първата сцена, на която можеш да покажеш своя талант и да го развиеш, е училището. Припомняме, че единственото световно шоу, влязло в рекордите на Гинес, се завръща в ефира на bTV на 15 септември от 20 ч.", "date": "2019.09.12", "title": "Славена Вътова стана балерина (СНИМКИ)"}
{"url": "https://www.monitor.bg:443/bg/a/view/aikb-za-industrijata-krizata-dojde-175175", "text": "„За индустрията въпросът дали идва криза не стои – всъщност кризата дойде“, заяви пред БНР председателят на Асоциацията на индустриалния капитал Васил Велев. „За юни статистиката отчете спад на износа с 6,4%. За юни и юли отчете спад на индустриалното производство. Стопанската конюнктура за август е -3,1%. За пръв път от много време несигурността изпреварва проблема с човешките ресурси“, посочи Велев в интервю за предаването „Преди всички“ на програма „Хоризонт“. Спад в продажбите от месеци „И в машиностроенето, и в електротехниката, и в текстил и облекло, в производството на мебели, на метали имаме спад в продажбите и то от месеци. Очакваме за цялото трето тримесечие спад на индустриалното производство в страната“, добави още Велев. Според него има два начина на поведение – да се правим, че нищо не се случва, за да не се свива допълнително потреблението и оттам да не се усилва допълнително кризата, другото – да се каже честно на хората да бъдат по-разумни. Запитан дали ще се стигне до рецесия в България, Васил Велев отговори: „Когато индустрията тръгне надолу, икономиката е инертна, процесите се развиват бавно, но посоката е тази“. След големия харч за изтребители може да се окаже в един момент, че ERM II (чакалнята на еврозоната) ще се отдалечи поради голям дефицит, ако не се вземат своевременно мерки, изказа мнение председателят на Асоциацията на индустриалния капитал. От Министерството на труда и социалната политика е поискана подкрепа за експортно ориентираните компании, при които има проблем, обяви още шефът на работодателската организация. Време е да се действа, няма какво да чакаме, категоричен е Велев. По думите му очакваната помощ от държавата е за десетки хиляди работни места: „Не са огромни средства и те безалтернативно трябва да се намерят. Не трябва да допускаме грешката от миналата криза, когато не подкрепихме предприятията. Надяваме се тази да не е нито толкова дълбока, нито толкова дълга – няма такива предпоставки“.", "date": "2019.09.12", "title": "АИКБ: За индустрията кризата дойде"}
{"url": "https://www.monitor.bg:443/bg/a/view/okochantselno-zemedelskijat-ministyr-shte-moje-da-ogranichava-lova-na-divech-175172", "text": "Земеделският министър ще може със заповед да ограничава или да забранява лова на някои видове дивеч в случай на епизоотия. Това решиха депутатите като приеха на второ четене закона за лова и опазване на дивеча, пряко свързан с мерките срещу африканската чума по свинете. Законопроектът, внесен от Александър Сабанов от ОП, предвижда още министърът да прилага санитарен обстрел на диви животни и да променя сроковете за ловуване на дива свиня. Заповедта ще се издава както и досега след съгласуване с министъра на околната среда и водите, по предложение на изпълнителния директор на агенцията по горите или на директора на Българската агенция по безопасност на храните. Обжалването на заповедта няма да спира нейното изпълнение.", "date": "2019.09.12", "title": "Окончателно: Земеделският министър ще може да ограничава лова на дивеч"}
{"url": "https://www.monitor.bg:443/bg/a/view/momche-e-s-izbiti-zybi-sled-amatiorska-futbolna-sreshta-175173", "text": "Момче е жестоко пребито след аматьорска футболна среща в София. Калоян Тилев е с няколко избити зъба и с комоцио, след като тийнейджъри от противниковия отбор му нанасят десетки удари в главата, съобщи бТВ. „Зъбите ми са реимплантирани, венецът ми е зашит. Болката вече отшумя. От комоциото при дневна светлина все още се чувстван замаян, болят ме очите”, каза пострадалият Тилев. По думите му провокацията е дошла от другия футболен отбор по време на мач в събота вечерта. „Срещата се организира чрез Facebook. Дойдохме на игрището, всичко започна нормално. По време на мача те започнаха да се държат по-грубо и започнаха да ни провокират. На това аз им отговорих с малко по-остри влизания и те затова са помислили, че след мача трябва да ме нападнат”, каза още Тилев. След края на мача, играчите от другия отбор му се нахвърлят. „Аз нямах никакъв шанс срещу тях, защото те бяха седем човека”, допълни пострадалият. „Ругаеха ни, заплашваха ни по време на мача, че ще ни убият. Като цяло имаше заплахи и обиди. Ние си мълчахме и не искахме да се стига до ексцесии, защото каквото се случва, то се случва по време на мача и не би трябвало да се прехвърля след това”, разказа един от съотборниците на Тилев - Мартин Заков.", "date": "2019.09.12", "title": "Момче е с избити зъби след аматьорска  футболна среща  "}
{"url": "https://www.monitor.bg:443/bg/a/view/borisov-proektyt-za-novija-pyt-do-bojurishte-e-gotov-175180", "text": "Предвижда се изграждането на околовръстен път край Божурище, съобщи министър-председателят Бойко Борисов по време на откриването на дистрибуционен център на датска компания в индустриална зона „Божурище\". Проектът за пътя вече е готов. Той ще започне от булевард \"Царица Йоанна\", ще премине през двете страни на Божурище, заобикаляйки града, а оттам ще бъде свързан с магистралата за Сърбия. Борисов посочи, че инвестицията ще е около 50 млн. лева. Бойко Борисов отбеляза, че в момента се отчита бум на инвестициите в България. \"Когато заварихме тази индустриална зона по време на първия ми мандат, нямаше инвеститори в България. И изведнъж този бум на инвестиции доведе до това да спираме инвеститори за зоната, защото центърът предвижда поясни премиерът. По негови думи има няколко огромни инвеститори, които искат да встъпят в България, но той не може да им позволи, защото трафикът ще блокира работата и живота в района. Затова, въпреки че околовръстният път няма да е евтин, трябва да се изгради нужната инфраструктура, за да могат да продължат инвестициите в страната ни. \"Асфалтът със сигурност създава милиарди инвестиции и хиляди работни места\", изтъкна премиерът като заяви, че е дал най-кратък срок на министрите да се започне процедурата, която ще изисква и отчуждаването на територии. коментира министър-председателят. Той подчерта, че тези промени не са се правили на инат, а точно обратното. Затова и сега голяма инвестиция чака път. Борисов завърши с обещанието да стори всичко възможно за ускоряване на процедурите, както и за осигуряване на средства за тях в новия бюджет до няколко дни. Следващата сряда пък предстои да се отпуснат средства за нов завод в Търговище, който също ще има нужда от път. По отношение на влизането ни в Шенген, Борисов напомни посещението си в Бундестаг, където помолил депутатите да спрат да говорят за подкрепа. \"Като ни подкрепяте, приемете ни\", коментира той. Според него тежестта на Шенген, в смисъла, с който го казваме, вече я няма, а България вече е приета с всичко, което прави, и с това, че охранява външните граници. \"Единствената придобивка за българските граждани е, че вече няма да показват личните си карти на границите, но рискът, когато идват бежанците, е на 100%”, допълни Борисов. В момента с Турция имаме точно такива взаимоотношения, в Гърция и в Западна Европа е друго. “Не съм казвал, че съм се отказвал от Шенген - все едно ни правят услуга, а ние им прави услуга като им пазим европейската граница”, сподели той част от разговорите си с десните партии в Германия. По време на събитието присъства и министърът на икономиката Емил Караниколов, който посочи, че датската компания е инвестирала 100 млн. евро за откриването на дистрибуционния център в България. Реализацията на този проект е доказателство, че и дава стимули на чуждестранните инвеститори. По време на строителството на този център са работили около 500 строители. Караниколов добави, че в момента в дистрибуционния център ще бъдат назначени около 300 служители. Той обяви, че общо договорените инвестиции до момента в индустриална зона \"Божурище\" са за 530 млн. лева. Освен това са осигурени 1600 работни места. Той също увери, че правителството и Столична община ще работят активно за казуса с пътя към зоната. Общата площ на дистрибуционния център е 95 000 кв. метра. Общият капацитет за съхранение на стоки е близо 125 000 палетоместа. От дистрибуционния център ще се обслужват над 200 магазина на фирмата в България, Гърция, Сърбия, Румъния и Босна и Херцеговина. \"Никога не съм се съмнявал, че решението да изберем тази страна и място е много добро\", коментира председателят на компанията Ян Бьо. Мнението му бе подкрепено от посланика на Дания в България Н. Пр. Сьорен Якобсен, който коментира, че това е голяма инвестиция на Дания, с която всички се гордеят. „Надявам се този център да отбележи началото на нов етап на сътрудничество между България и Дания“, завърши Якобсен.", "date": "2019.09.12", "title": "Борисов: Проектът за новия път до Божурище е готов (ОБНОВЕНА)"}
{"url": "https://www.monitor.bg:443/bg/a/view/21-godishna-namushka-prijatelja-si-v-loznica-175174", "text": "21-годишна жена от Лозница е намушкала с нож мъжа, с когото живее на семейни начала, съобщиха от ОДМВР - Разград.   Това е станало около 22.00 часа на 11 септември при скандал между нея и 53-годишния мъж. По време на разправията с кухненски нож жената нанесла порезна рана в областта на гърдите му. Пострадалият е откаран в МБАЛ - Разград, където е установено проникване в гръдната кухина и частично засегнат бял дроб, предаде \"Фокус\". ", "date": "2019.09.12", "title": "21-годишна намушка приятеля си в Лозница "}
{"url": "https://www.monitor.bg:443/bg/a/view/babata-na-padnalata-darija-ja-poema-ako-roditelite-otidat-na-syd-175177", "text": "Бабата по майчина линия на малката Дария, която на 6 септември вечерта падна от втория етаж,  ще я поеме, ако родителите бъдат обвинени и изправени на подсъдимата скамейка. Това съобщи директорът на Дирекция „Социално подпомагане” в Пловдив Надя Танева. Тя уточни, че среща с бабата и със сестрата на майката на детето е била проведена в дирекцията на 12 септември. И двете жени са изразили готовност при необходимост да полагат грижи за детето. Дария на 1г. и 3м. оцеля като по чудо, след като се покатерила върху перваза  на отворен прозорец и паднала на паважа пред кооперацията. Окървавеното й тяло било открито от съсед, който се обадил на 112. Момиченцето било откарано в болница с тежка черепно-мозъчна травма и било настанено в интензивен сектор. Почти седмица по-късно състоянието й е вече стабилно, съобщиха лекуващите я лекари. На 12 септември Дария трябва да мине изследване със скенер и консултация с невролог, като след това ще се прецени дали състоянието й позволява преместване от интензивния сектор на здравното заведение.  ", "date": "2019.09.12", "title": "Бабата на падналата Дария я поема, ако родителите отидат на съд"}
{"url": "https://www.monitor.bg:443/bg/a/view/borisov-pred-johanna-mikl-lajtner-bylgarija-e-dyrjavata-s-nula-migracija-175178", "text": "Не си представям по-добри приятелски отношения между Долна Австрия и България, заяви премиерът Бойко Борисов след срещата си с министър-председателя на Федерална провинция Долна Австрия Йоханна Микл-Лайтнер, съобщиха от правителствената информационна служба. „С Йоханна сме приятели от много години, била е на нашата граница. България е държавата, която има нула миграция благодарение на всички взети мерки, спазвайки всички европейски правила“, изтъкна още премиерът Борисов. Той подчерта също отличните си отношения с федералния канцлер на Австрия Себастиан Курц и огромния обем работа, свършен по време на председателствата и на двете страни на Съвета на ЕС. „Имаме много идеи, които обсъдихме сега във връзка с бъдещето на Западните Балкани и на региона“, добави Борисов.  По време на срещата си с Йоханна Микл-Лайтнер, министър-председателят отбеляза, че доброто партньорство с Долна Австрия е пример за насърчаване на по-тясно регионално сътрудничество между градове, общини и компании. По думите му има реални възможности за задълбочаване на търговско-икономическото партньорство. „В България има много австрийски инвеститори, огромен стокооборот“, подчерта премиерът. Борисов акцентира върху интереса на страната ни от увеличаване на инвестициите от Долна Австрия, особено в проекти с висока производствена и високотехнологична стойност. Според българския министър-председател конкретни резултати може да даде сътрудничеството в областта на цифровизацията на икономиката, внедряването на иновации и информационните технологии. Друга сфера с потенциал за взаимодействие е производството на резервни части и компоненти за водещи световни производители на автомобили и предприятия в сферата на услугите със значителна добавена стойност. Борисов посочи също предимствата на индустриалните зони и технологичните паркове в България. Министър-председателят  специално обърна внимание на общото разбиране за огромното значение, което има връзката между науката и бизнеса за икономическия просперитет. Българският премиер добави, че страната ни изключително цени австрийския опит, който е много полезен при утвърждаването на дуалната система на професионално образование в България.  В рамките на срещата той изрази удовлетворение от отличните двустранни отношения с Австрия и от активния политически диалог на всички нива. Премиерът отбеляза конструктивното сътрудничество с Австрия и близките позиции по важни въпроси от дневния ред на Европейския съюз като европейската перспектива на Западните Балкани, миграцията, сигурността, Дунавската стратегия. Отношенията ни с Австрия са близки и приятелски, заяви премиерът Бойко Борисов и подчерта, че Австрия е традиционно важен политически и икономически партньор на България, добавиха от пресслужбата. ", "date": "2019.09.12", "title": "Борисов пред Йоханна Микл-Лайтнер: България е държавата с нула миграция"}
{"url": "https://www.monitor.bg:443/bg/a/view/d-r-biljana-mihajlova-specialist-ochni-bolesti-vsjako-vtoro-dete-s-alergichen-konunktivit-175143", "text": "- С мои колеги сме на мнение, че първият очен преглед трябва да е на 6-месечна възраст. В чужбина проследяване на очното дъно се прави още в родилния дом, преди детето да бъде изписано. Това е скрининг метод, които в България не е разпространен, а е много важен. След първия преглед е на 6-месечна възраст, следващият трябва да бъде между 3-4 годишна възраст, когато детето може да ни каже какво вижда. След това в предучилищна възраст, когато за последно могат да се хванат отклонения като „мързеливо“ око и ние можем да коригираме чрез подходящо лечение. След тези задължителни прегледи аз препоръчвам всяка година един контролен профилактичен. - В началото на прегледа винаги питам родителите, дали имат в рода очни проблеми, запознаваме се със всичко, свързано със зрението на детето. Изследваме зрителна острота за далече с дигитален монитор, като за най-малките показваме картинки, за да можем да разберем от самите тях, какво и колко виждат. След това проверяваме зрителните нива за близко виждане, преглеждаме очните оси – прави ли са, подвижността на очната ябълка и запазена ли е във всички посоки , изследваме и конвергенцията, правим и стереозрение, за да видим до каква степен е развита стереоостротата при децата. Накрая на прегледа изследвам и предната част на окото, включително клепачите и очното дъно назад. Прегледът е обстоен и обхваща всичко необходимо за ясна и категорична диагноза. - Важно е, защото не всеки очен проблем е виден от лични лекари, педиатри и родители. Има много неща които остават скрити. Децата рядко се оплакват и затова тези проблеми могат да бъдат пропуснати. Децата с високи плюсови диоптри, могат да преодоляват тези диоптри и да виждат добре, ако проблемът се следи от офталмолог. Ако не се изписват очила, не се коригира проблемът, който би могъл да бъде в едното око леко изразен, то той ще се задълбочи и усложни и зрението ще остане увредено за цял живот, а точно това целим да предотвратим. - Най-чести са рефлукционните грешки, късогледство, далекогледство и астигматизъм. В летните месеци, когато слънцето е по-силно, тогава преобладават алергичните оплаквания. Очите се зачервяват, детето се оплаква от дискомфорт, сълзене на очите, сърбеж, често премигване. Всяко второ дете е с такива оплаквания от силното слънце, развиват алергичен конюнктивит. - Препоръчвам да се носят слънчеви очила, но да са закупени от оптика. Родителите нямат навик да приучават децата си да носят слънчеви очила. Съветът ми е това да се случва от ранна детска възраст. Важно е очилата да са качествени, със 100% защита. Ако нямат UV защита, тогава е още по-опасно за детското око. Тази година алергичен конюнктивит има при деца дори под 1 годинка, което означава че слънцето е доста силно и опасно за малките. - Напоследък дигиталните устройства са навсякъде около нас и децата прекарват часове наред с тях и взирайки се. Дори да е интересно и приятно за тях, работата с тях изключително много напряга конотацията на децата. Затова бих препоръчала на родителите да има режим за работа с устройствата, да не играят на тях повече от 30 минути два пъти дневно. - Храненето винаги има значение за доброто здраве. Като цяло не ядем качествени храни, затова бих препоръчала повече плодове, зеленчуци и разнообразно по вид хранене.", "date": "2019.09.12", "title": "Д-р Биляна Михайлова:  Всяко второ дете с алергичен конюнктивит"}
{"url": "https://www.monitor.bg:443/bg/a/view/mincho-koralski-chovek-s-uvrejdane-ne-oznachava-nerabotosposoben-chovek-175147", "text": "Когато става въпрос за отпускане на средства по Националната програма, ние осъществяваме контрол, казва в интервю за \"Монитор\" директорът на Агенцията за хората с увреждания - Националната програма стартира много късно - през август, поради което успяха да кандидатстват 24 предприятия и всички те бяха финансирани с около 450 хиляди лева. Това е нова програма и хората нямаха време да реагират, особено като се има предвид, че август е почивен за бизнеса и хората не са толкова активни. Истинския интерес ще успеем да видим следващата година, когато ще стартираме от началото и ще можем да проследим интереса и нагласите на хората, и тогава ще могат да се правят изводи доколко тази програма е полезна и ефективна и интересна за работодателите. Но е факт, че за това кратко време тази програма направи толкова искания, само за месец са кандидатствали 24 и съм сигурен, че през следващата година броят ще нарасне изключително много. - Според мен не би трябвало да има никакви ограничения за хората с увреждания, тъй като уврежданията са толкова, колкото и професиите. Така че на практика всеки човек с увреждане може да се реализира в почти всички отрасли на икономиката. - Когато става въпрос за отпускане на средства по Националната програма, ние осъществяваме контрол, защото е необходимо работодателите да поддържат 3 години тези работни места. - Трябва да върнат всички отпуснати пари. - На негово място трябва да бъде нает друг човек с увреждане. Тук става дума за хоризонтална политика, не за политика на една агенция и всяка една структура трябва да носи отговорност. - Самият закон влезе доста късно в сила, той стартира към средата на годината и това не ми позволява да направя цялостна оценка. Но мисля, че има доста положителни тенденции, свързани със заетостта на хората с увреждания, както и Националната програма за мобилност, която ще осигури достъп на нуждаещите се и дано да успеят да ги извадят от изолацията. - Човек с увреждане не означава неработоспособен човек. Това, че е записано, че е с определен процент на увреждане, не означава, че е неработоспособен. Както аз мога да работя по 8 часа със 100% уж неработоспособност, така и други хора с увреждания могат да работят без проблем. Не бива да поставяме знак за равенство между процент увреждане и неработоспособност. Човекът с увреждане би могъл да е точно толкова работоспособен, колкото и останалите хора. Но и работодатели, и хора с увреждания трябва да използват в пълна степен потенциала си. - Винаги съм защитавал тезата, че достъпната среда не е само за хората с увреждания, има възрастни хора, майки с деца, хора със счупен крак, оперирани и много други, за които е много важно да има такъв тип достъпност на услугите. Това е тяхната социална комуникация, която е и въпрос на оцеляване, така че достъпната среда се изгражда за всички, които имат нужда, макар пък дори и временно. Тя не е само за хората с увреждания. - Това, което се опитваме да направим, е да променим общественото съзнание. Много се надявам, че догодина, когато станем държавна агенция и започнем да се занимаваме с политиката на правата на хората с увреждане, ще имаме по-широка възможност да алармираме обществото какво е състоянието на ресора. Още в края на годината ще изготвим доклад за оценка на политиките във всички области, които касаят правата на хората. Но е важно обществото да разбере, че човекът с увреждане не е неработоспособен и не е обект на благотворителност и подпомагане. Той е сериозен работен потенциал, който в другите страни отдавна се използва максимално. - Точно така, защото никой не е застрахован. Една катастрофа може да преобърне живота ти. Затова е нужно да се осигури постоянна ангажираност, независимо от обстоятелствата. Затова, когато се прави такава политика, тя засяга всички хора пряко или косвено. И не бива да оставяш насаме със себе си и своите проблеми, защото по този начин се изолираш. Затова трябва да се разкрие потенциалът на всеки и да се използва максимално. - Надявам се скоро да се появят желаещи за конкурса за създаване на центрове за защитена заетост. Размерът на субсидията е до 300 000 лева. Тя е равно разделена – 50% са за трудови възнаграждения, а останалите са за открити и приспособени места за труд за центрове за заетост на хора с увреждания. За да реализираме тази нова форма на социална подкрепа за хората с множество увреждания, по програмата ще се отпускат средства и за преквалификация, както и за обучение за професионално и служебно развитие. Затова удължихме срока с месец и половина за подаване на предложения, така че очаквам да получим такива в най-скоро време. Предстои през 2020 година Агенцията за хората с увреждания да се превърне в Държавна агенция, така че ни очаква сериозна работа. - Това би ни позволило по същество да концентрираме на едно място голяма част от информацията за провежданите политики и да информираме както правителството, така и обществото къде сме постигнали успехи и къде е необходимо да положим допълнителни усилия. Има области, в които не е свършено нищо. Предстои да променим това и да се опитаме да помогнем на хората с увреждане да получат всичко необходимо, за да са равнопоставени в обществото.", "date": "2019.09.12", "title": "Минчо Коралски: Човек с увреждане не означава неработоспособен човек"}
{"url": "https://www.monitor.bg:443/bg/a/view/pone-po-30-obgoreni-na-mesec-ot-djibri-i-zimnina-175145", "text": "Не по-малко от 30 души преминават през спешните отделения на месец с изгаряния и травми след печене на чушки с горелки, и изгърмели буркани със зимнина, показва проверка на „Монитор“, направена в няколко големи болници. „Оказва се, че само в Клиниката по изгаряния и пластична хирургия на „Пирогов“ за последните два месеца са лекувани тежки изгаряния от кипнало джибри за ракия. Други 15 пациенти са от групата на т. нар. „компотаджий“, но те са се изгорили и наранили най-вече от пръснали буркани с лютеница“. Това съобщи за „Монитор“ завеждащият клиниката доц. Мая Аргирова. Като най-опасни тя посочи травмите от изгаряния – общо 50% от всички постъпили в „Пирогов“. От тях 30 на сто са от газ. През есента не малко хора ползват газови горелки за печене на чушки, патладжани и друга зимнина. Други пък палят синорите и стърнищата с тях без да гледат накъде духа вятърът и стават жертва на пламъка, поясни лекарката и уточни, че бумът обикновено е през месеците юли и август, когато хората си чистят нивите си. Доц. Аргирова обясни, че изгарянията от огъня на газова бутилка винаги са тежки, тъй като пламъкът обхваща голяма част от тялото. В резултат раните са обширни и дълбоки. Реанимацията на клиниката е пълна с пострадали при такива инциденти. 80% от всички случаи са на пациенти, обгорели от газови бутилки. Лекарите прогнозират, че до края на ноември, когато приключва варенето на ракията, броят на поразените от казаните ще пълнят не само клиниките и отделениято по изгаряния, но и токсикологиите. Доц. Мая Аргирова прогнозира, че инцидентите от кипнали джибри и лютеница и гръмнали компоти със зимнина тепърва ще се увеличават. Лекарската практика сочи, че от инцидентите при приготвяне на зимнина най-тежки са тези от доматени пюрета, защото раните дори да са на малък периметър, са дълбоки. Затова при такова изгаряне, трябва да се търси помощ и в никакъв случай човек да не опитва да се лекува сам. Първата помощ, която могат да окажат близките на пострадалия, преди той да бъде закаран на лекар, е да направят превръзка с охлаждащ гел, какъвто се продава и в аптеките. Препоръчва се хората, които имат намерение да варят ракия или да правят зимнина, да се снабдят с този медикамент. Ако няма гел, изгореното място се слага под струята на чешмата, като водата не бива да е студена, а хладка с температура между 8 и 23 градуса, подчерта доц. Мая Аргирова. През есента мнозина започват голямото чистете на килери и гаражи, мазета, тавани и у дома. Това е времето на друг вид контузии – сътресенията, счупванията, изкълчванията и натъртванията на крайници. При падане, макар и леко, се случва след часове да се появи оток. Дори да нямате счупвания и спуквания, можете да направите няколко неща, които да го намалят. Препоръчва се най-напред контузената част да бъде вдигната на високо, например на възглавничка. В никакъв случай не облепвайте и не притискайте с нищо мястото на удара, за да ограничите подуването. То така или иначе ще се получи, но вместо да избие навън ще притисне контузената зона, така ще намали и притока на кръв и ще ви докара други проблеми. Сложете лед върху пострадалото място. От ниската температура кръвоносните съдове в охладената зона се свиват. Ледът обаче трябва да е увит в тънка кърпа. Никога не го поставяйте направо върху кожата, за да не се получи, макар и леко, локално измръзване. То ще провокира нов оток със зачервяване. Възможно е първоначално ледът да изостри болката, но за няколко минути. След това контузената зона губи чувстителността си и болката намалява. Ледът и повдигането трябва да се приложат през първите 24 до 36 часа след удара. След този период може да се използва затопляне. Има и няколко важни правила за използването на топлината, за които много от хората не знаят. Ако не внимавате за тях, тя може да ви докара повече травми, отколкото добър ефект. Хубаво е да се знае, че топлината не винаги помага при контузия, макар че при прилагането и създава приятно усещане. Когато прилагате затопляне на дадено място, кръвоносните съдове се разширяват. Така в организма се вкарва повече кислород, който подпомага заздравителния процес. От друга страна топлината може да навреди. Причината е, че когато съдовете се разширят дупчиците в порестата им материя се уголемяват дори до размер, през който могат да изтекат малко бели и червени кръвни телца. След известен период от време тези тела се разграждат до субстанция, която предизвиква раздразнение, подуване и повече болка. Затова при счупвания, навяхвания и удари компресът трябва да бъде студен.", "date": "2019.09.12", "title": "Поне по 30 обгорени на месец от джибри и зимнина "}
{"url": "https://www.monitor.bg:443/bg/a/view/slabi-prevaljavanija-dnes-175168", "text": "Днес ще преобладава слънчево време, но ще има и временни увеличения на облачността, по-съществени над Централна и Източна България и на отделни места там слабо ще превали. Ще духа слаб до умерен североизточен вятър, съобщи дежурният синоптик Георги Цеков от Националния институт по метеорология и хидрология (НИМХ) пред \"Фокус\". Максималните температури ще са между 25° и 30°, а атмосферното налягане ще бъде по-високо от средното за месеца. През деня ще се задържи почти без промяна.  Над Черноморието облачността ще е разкъсана, по-значителна в часовете преди обяд, на отделни места със слаб валеж. Ще духа до умерен североизточен вятър. Максимални температури на въздуха ще са 26 - 27°, а температурата на морската вода е 24 - 26°. Вълнението на морето ще бъде 3 бала.  Над планините ще преобладава слънчево време, с по-съществени увеличения на облачността в следобедни часове. Почти без валеж. Ще духа умерен североизточен вятър. Максимална температура на височина 1200 метра – около 19°, на 2000 метра – около 12°.", "date": "2019.09.12", "title": "Слаби превалявания днес "}
{"url": "https://www.monitor.bg:443/bg/a/view/guterish-se-objavi-protiv-aneksija-ot-izrael-na-zapadnija-brjag-175167", "text": "Евентуална частична анексия на Западния бряг от страна на Израел би представлявала \"тежко нарушение на международното право\", заяви генералният секретар на ООН Антониу Гутериш, цитиран от АФП. В сряда израелският премиер Бенямин Нетаняху обеща да анексира част от Западния бряг, ако бъде преизбран на изборите следващата седмица. Гутериш изрази загриженост от изявлението на израелския премиер и заяви отново, че подобно развитие на събитията би било тежък удар \"за мира в региона и възможността за подновяване на преговорите\". Това ще намали и вероятността за постигане на решението с две държави, на което държи ООН, подчерта генералният секретар.", "date": "2019.09.12", "title": "Гутериш се обяви против анексия от Израел на Западния бряг"}
{"url": "https://www.monitor.bg:443/bg/a/view/npo-tata-na-hristo-ivanov-i-faraona-cvetan-vasilev-se-gushnaha-sreshtu-peevski-175165", "text": "Какво прави НПО-то на Христо Иванов „Правосъдие за всеки”, когато не марширува в подкрепа на съдия №1 Лозан Панов? Вариант 1, усвоява средства. Вариант 2, коалира се с друго НПО, на издръжка на банкера беглец Цветан Василев. Ако се съди по вторнишката изява на адвокат Емил Георгиев, бивш лидер на розовата партия ДЕОС и протеже на лидера на „Да, България” Христо Иванов, тазседмичният сценарий е заложил на втория вариант. Георги Георгиев от Гражданско движение на Цветан Василев „Боец”  и ориентираният към политическа кариера адвокат цъфнаха в предаването на „честната” Любица Кулезич, една от медийните наложници на БГ Мадоф. Там те се впуснаха в обяснения и разсъждения за организираните от тях протести срещу кандидатурата на Иван Гешев за главен прокурор. По време на разговора обаче те избягаха от основната тема и си признаха за пряката си обвързаност с медийните рекетьори от „Биволъ”. Адвокатът от НПО-то на „Да, България” обаче не каза и дума, защо „Правосъдие за всеки” се коалира с НПО-то на един аферист от ранга на Цветан Василев. С което само потвърди, че правосъдието за него и съмишлениците му не е нищо повече от демонстрация на двоен стандарт. Няколко часа по-рано лидерът на „Боец”, за когото някои подозират, че е и единственият участник в НПО-то, изпадна в тревожно състояние. В нарочен пост във Фейсбук, припознат моментално от сайта на Агент Академик – „Фрогнюз”, той вдигна аларма, че очаква да бъде закопчан. Оказа се, че тревогите му са били напразни. След разговора в СДВР, рутинна практика спрямо организаторите на протести, Георгиев не намери за необходимо да „изтегли” фалшивите си вопли от блатото на ортака си Огнян Стефанов. Може би защото вътре бе вплел, както винаги, поредната порция от лъжи за депутата и издател на „Телеграф медиа” Делян Пеевски. Напълно естествено НПО-тата на Христо Иванов и на банкера-беглец се обединиха срещу общия враг. Те дори вече не крият това. Комично и нелепо е, между другото, хора с физиката на лидера на „Боец” Георги Георгиев и охранения пиар на БГ Мадоф - Огнян Стефанов, да клеймят други хора, че са дебели, но това е най-малкия им проблем. Тези типове явно си вярват, когато говорят за гражданска революция и умело се заиграват със страховете на хората, гонейки в същото време собствените си интереси. Арогантно и нагло обаче е да говорят за очаквани провокации на протестите и кръвопролития, след като редица сигнали сочеха, че има точно такива сценарии, но от тяхна страна. Положително е, че и в прочувствения си пост, тиражиран от „Фрогнюз”, Георги Георгиев отново декларира, че е в комбина с „Биволъ”. Два пъти за един ден – можем да му вярваме. Не че не си личеше.", "date": "2019.09.12", "title": "НПО-тата на Христо Иванов и фараона Цветан Василев се гушнаха срещу Пеевски"}
{"url": "https://www.monitor.bg:443/bg/a/view/puskat-toplata-voda-na-pernichani-175171", "text": "До довечера перничани ще имат топла вода, заяви изпълнителният директор на „Топлофикация – Перник\" Любомир Спасов пред Нова ТВ. В момента тече процедура по премахване на пломбите на двата спрени парогенератора. „Ние се готвим за разпалване. Балите слама, заради които бяха спрени те са предадени на друга топлофикация, която има разрешение и възможност да ги изгаря”, обясни Спасов. Според него няма как сламата да причинява замърсяване на въздуха, особено в горивна станция, която е пригодена за въглища.", "date": "2019.09.12", "title": "Пускат топлата вода на перничани "}
{"url": "https://www.monitor.bg:443/bg/a/view/kzp-pri-letnite-razprodajbi-vajna-e-cenata-ne-otstypkata-175169", "text": "Погледнете цената, която ще платите - не размера на отстъпката, съветват от Комисията за защита на потребителите (КЗП). Задължение на търговеца е да посочи старата и новата цена, за да можем да се ориентираме колко е струвала стоката преди намалението и колко - с днешна дата. Често не само на витрината, но и на етикета - освен старата и новата цена - ще видите и процента отстъпка. Съветът на експертите е да не се водите само по него при вземането на решение дали да купите или не дадена стока в намаление.     Тази рокля наистина ли е намалена? Възможна ли е толкова голяма отстъпка? Дали изобщо си струва покупката? Това са първите въпроси, които обикновено си задаваме след първоначалния ентусиазъм при вида на витрините с големите анонси за отстъпки, когато започнат т.нар. сезонни разпродажби. Примамливите оферти изникват буквално отвсякъде - те са и в социалните мрежи, електронната поща, по телевизията, на билбордовете в градската среда… Но преди да се впуснем в „изгодното“ пазаруване, да опитаме да изтрием кавичките…     Може да сте напълно сигурни в това, само ако цяло лято сте гледали на витрината дадена дреха, която Ви е грабнала вниманието и сте следили нейната цена. Ако обаче доскоро сте отсъствали от града или инцидентно минавате покрай магазин с надпис намаление, е добре да сте по-внимателни и критични към процентите отстъпки. Особено, когато те са по-големи, защото тогава е и по-вероятно да са нереални. По закон, за да е истинско едно намаление, старата цена следва да е прилагана поне един месец. Комисията за защита на потребителите извършва проверки, при които нарушаването на това правило лесно може да бъде документално установено и тогава търговецът се наказва със санкция в размер на до 3 000 лв.      Важно е да не забравяме, че дори да са спазени всички изисквания на закона, покупката „на сметка“ от сезонна разпродажба е не просто тази с реален отбив от редовната цена, а онази с най-изгодната изобщо на пазара цена в момента. Затова, за да се възползваме пълноценно от намалението, е полезно да проверим на повече места за колко можем да си закупим избрания от нас модел, включително и в интернет. Дори и там, където той не е непременно намален и където може да се окаже дори по-евтин.  Понякога търговците поставят определени условия, при които клиентите им могат да се възползват от обявеното намаление. Например, че отстъпката ще важи само при покупка на два артикула от един и същи вид - два панталона, две блузи, две ризи и т.н. Или пък при комбиниране на избрания артикул в промоция с продукт от друг вид на редовна цена. Понякога     от един вид, които могат да бъдат закупени на обявените намалени цени - това по-скоро се прави с цел да бъдат препятствани опитите търговци да закупуват по-големи количества от стоки, които да препродават в своите обекти по-скъпо. Ако не е предоставена предварително информацията за всички условия на промоцията, ще е налице нелоялна търговска практика, каквито случаи Комисията за защита на потребителите е установявала и забранявала през годините.     Търговецът е длъжен да обяви стоките и услугите или групата стоки и услуги, за които е валидно намалението. На витрината на магазина следва да е посочен и срокът, през който стоките и услугите се продават с намалени цени, за да може потребителят да планира своята покупка - най-малкото да прецени дали да побърза с нея или да я обмисли в следващите дни, ако разполага с време за това.", "date": "2019.09.12", "title": "КЗП: При летните разпродажби важна е цената - не отстъпката"}
{"url": "https://www.monitor.bg:443/bg/a/view/trymp-obmislja-koj-da-nasledi-boltyn-175166", "text": "Президентът на САЩ Доналд Тръмп отбеляза, че той и други от неговата администрация категорично не са били съгласни с много от предложенията на вече бившия сътрудник по национална сигурност Джон Болтън относно външната политика. Бившият съветник по националната сигурност на САЩ Джон Болтън не се е сработил с важни хора в администрацията, заяви Тръмп в изявление, без да посочва имена. Тръмп продължи, като заяви, че има списък с петима души, които счита за много квалифицирани, за да изпълнят ролята на съветник по националната сигурност. Припомняме, че по-рано бе съобщено, че Тръмп е обсъждал облекчаване на санкциите срещу Иран, за да подпомогне осигуряването на среща с иранския президент Хасан Рохани по-късно този месец, което е накарало тогавашния съветник по националната сигурност Джон Болтън да се противопостави енергично срещу подобна стъпка. Това са разкрили трима души, запознати с въпроса. След среща в Овалния кабинет в понеделник, когато е лансирана идеята, финансовият министър Стъвин Мнучин е изразил подкрепата си за този ход като начин за възобновяване на преговорите с Иран, уточняват част то хората. По-късно през деня Тръмп е решил да уволни Болтън, чието напускане беше обявено вчера. Болтън беше смятан за най-радикално настроения сред висшите съветници на Тръмп, особено по отношение на Иран. Той беше смятан за един от най-приближените хора в администрацията на Тръмп до израелския премиер Бенямин Нетаняху и до израелския посланик във Вашингтон Рон Дермер.", "date": "2019.09.12", "title": "Тръмп обмисля кой да наследи Болтън"}
{"url": "https://www.monitor.bg:443/bg/a/view/specsydyt-reshava-za-sobstvenika-na-tad-grup-175170", "text": "Специализираният апелативен съд ще гледа днес мярката за неотклонение на собственика на “ТАД груп” Иван Тодоров.  Първоначалн той беше пуснат на свобода срещу 100 000 лева гаранция. Прокуратурата обаче обжалва, представи 4 тома нови доказателства и съдът го върна в ареста. Тодоров е обвинен и се разследва в подбудителство за кибертероризъм. Със същото обвинение се сдоби и търговският директор на фирмата - Георги Янков. Служителят Кристиян Бойков пък беше подведен под отговорност за хакерската атака срещу НАП. Той и Янков бяха освободени от ареста срещу гаранция от 20 000 лева през юли.", "date": "2019.09.12", "title": "Спецсъдът решава за собственика на „ТАД груп”"}
