{"url": "https://www.monitor.bg:443/bg/a/view/zashto-ne-se-usmihva-nashenecyt-179552", "text": "Защо нашенецът не се усмихва? Защо дори да е в добро настроение, вместо широко да се засмее, гримасничи? Ако въпросът е отправен към стоматолог, отговорът ще е един единствен: За да не уплаши хората, защото отдавна не е ходил на зъболекар. И в отговора има твърде много истина. Фактите: българите са с най-развалени зъби в Европейския съюз.   Все повече млади хора, дори ненавършили пълнолетие, имат по един, че дори и два извадени постоянни зъба. Причините: българинът няма пари за зъболекар. В малкото населено място, в регионите с висок процент безработица, дори човек да иска да ползва оскъдните зъболекарски услуги по линия на НЗОК (един безплатен преглед, пломба и вадене на зъб), не може, защото не е здравноосигурен. За плащане и дума не може да става. Освен това, на село все още не са малко хората, които смятат, че е по-важно да пристегнат с нови гуми стария - трета, че и четвърта ръка автомобил, отколкото да отидат на зъболекар. Към причините се прибавя и личната устна хигиена, колкото и невероятно да е това твърдение за ХХІ век. Но тя, по-точно, нейната липса, са реални. Както казва един мой познат зъболекар: „Все още има хора, които си мият зъбите само, когато пият вода“. Не всички обаче пият само вода. Не малко газирани напитки, фаст фууд и всякакви оцветени залъгалки удрят по оралното ни здраве повече, отколкото шоколадът. Като към всичко това се прибави и стресът, който също оказва влияние, дори на зъбите и венците ни, е факт защо мнозина гримасничат, а не се усмихват. Съществува обаче и един друг проблем, за който малцина говорят – недостигът на зъболекари в малките населени места, както и фактът, че не всички работят по договор с НЗОК. Така се оказва, че човек с неголеми доходи, ако живее в малко градче, не би могъл да се възползва дори от оскъдните услуги, които му се полагат безплатно по линия на касата. И ако възрастните могат да изберат дали да се грижат за своето здраве или да изчакат да им опадат съвсем зъбите, за да се възползват от безплатните протези, които от миналата година се полагат на определена възрастова група пенсионери, то децата са тези, които наследяват вредния навик да не ги е грижа за зъбите им. Училищното здравеопазване, което към днешна дата твърде смело може да бъде наречено така, разполага само с по една медицинска сестра. В училищата зъболекари няма, както в миналото. Няма и ред за задължителни профилактични прегледи – нещо, на което разчитаха доста родители. Редно е да се обърне внимание и на тях, не само на пенсионерите. Защото ако не се създаде система за профилактика и зъболечение на учениците, твърде рано ще се наложи на касата да осигурява безплатни протези и на хората на средна възраст.", "date": "2019.10.31", "title": "Защо не се усмихва нашенецът?"}
{"url": "https://www.monitor.bg:443/bg/a/view/chestvat-bg-praznicite-zad-granica-s-1-3-mln-leva-temata-179554", "text": "Малко над 1,3 млн. лева дава държавата за отбелязването на националните празници сред диаспорите ни в чужбина. Точната сума е 1 320 062,52 лева и представлява символичен процент от бюджетната издръжка на Министерството на външните работи. Това стана ясно от данни, предоставени на „Монитор“ от МВнР по Закона за достъп до обществената информация. В тях е посочено, че средствата, които се отделят за цялата 2019 г. за въпросните чествания, са в размер на 0,995% от бюджета на външното министерство. Средно те излизали по около 1,15% от издръжката на задграничните ни представителства. 6 са националните празници, които се отбелязват в мисиите ни в чужбина. Сред тях е и днешният Ден на будителите. Заради ограничените средства се налагало при организирането на събития от дипломатическите и консулските представителства на България да се прибягва до търсене на подкрепа от българските общности. Също така се разработвали проекти по линия на Комуникационната стратегия и се разчитало на дарения от физически и юридически лица. От справката става ясно още, че в държавите с по-голям брой български общности и по-тесни двустранни отношения, честванията на задграничните официални празници е по-интензивно. По последни данни най- много българи зад граница има в Германия - 416 хиляди. След това се нареждат Турция с 350 хиляди и САЩ с 300 хиляди. Гърция и Испания също са в топ 5. В южната ни съседка, по данни на Външно, живеят 300 000 души, а в Испания- 250 000 българи. Следват ги Великобритания - 200 хиляди, Италия - 120 хиляди, Франция между 60-80 000, Канада - 70 000, Австрия - 35 000, Молдова – 31 000, Кипър – 25 000, Чехия също 25 000. Изненадващо, но в Южна Африка също имаме сериозна диаспора - около 20 хиляди. В Швейцария нашенците са 12 000, Норвегия – 7000, Обединените арабски емирства - 7000, Малта – 6000, Полша – 4000 и 1000 в Йордания. Националният празник 3 март се чества във всички задгранични представителства- посолства, консулства или постоянни представителства. Изключения са случаите, когато се възпрепятстват поради военен риск, природен катаклизъм или отсъствие на акредитиран извънреден и пълномощен посланик, уточняват от МВнР, като посочват, че за националния празник мисиите ни дават официален прием, на който се канят както високопоставени лица от съответната страна, така и представители на дипломатическия корпус от партньорски държави и приятели на България от местните общности. Празненството бива съпътствано с музикална програма и концерти. Към тази практика са се придържали през годините, посочват още от ведомството. 24 май - Денят на българската просвета и култура и на славянската писменост, задграничните представителства отбелязват, като провеждат срещи с българската общност в съответната страна и организират концерти, фестивали, изложби, филмови прожекции и други културни събития. По този начин се давало възможност да се достигне до по-голям кръг от местната общност и да се изтъкне културно-историческото богатство и принос на България за световното културно наследство. Сред отбелязваните празници са още 6 септември - Ден на Съединението и 22 септември - Ден на Независимостта и 6 май - Гергьовден. Също така се отбелязват и годишнини, които имат значение за двустранните отношения поднасят се венци и цветя на български паметници и военни гробища в страните, в които има такива. Не се забравят и честванията свързани с паметта на героите на България, като обесването на Васил Левски, Деня на Ботев и загиналите за свободата и независимостта. За традиционни празници като 1 март, Рождество Христово и Великден пък се организират творчески работилници и събития с благотворителен характер.", "date": "2019.10.31", "title": "Честват БГ празниците зад граница с 1,3 млн. лева (ТЕМАТА)"}
{"url": "https://www.monitor.bg:443/bg/a/view/levski-propusna-da-razgromi-dunav-bi-samo-s-2-0-179556", "text": "„Левски“ записа своята 10-а шампионатна победа от началото на сезона. У дома футболистите на Петър Хубчев изиграха нетипичен мач, но спечелиха с 2:0 срещу гостуващия „Дунав“ (Русе) в последния двубой от 14-ия кръг. Първият гол във вратата на русенци бе записан като автогол на вратаря Благой Макенджиев. Много бързо „сините” удвоиха чрез Холмар Ейолфсон, за да дойде редът на огромен брой пропуски пред вратата на гостите, в това число и 4 нацелени греди. „Дунав“ пък изпусна своите най-силни минути в началото на втората част, когато за немалък период от време натика подгласника в класирането в собствената му половина. Успехът позволи на „Левски“ да си върне второто място след изравняване по точки с пловдивския „Локомотив“ (по 32). Лидерът „Лудогорец“ все така остава на 4 точки пред двата основни преследвача.", "date": "2019.10.31", "title": "„Левски“ пропусна да разгроми „Дунав“, би само с 2:0"}
{"url": "https://www.monitor.bg:443/bg/a/view/stojanka-mutafova-se-vyzstanovjava-sled-seriozna-operacija-179558", "text": "97-годишната легенда на българския театър Стоянка Мутафова се възстановява след сериозна операция в болница \"Лозенец\". Миналия понеделник, 21 октомври, на голямата актриса е бил отстранен жлъчният мехур след тежко възпаление на жлъчката. Операцията е минала успешно, Мутафова е в съзнание, но вследствие на възпалението е получила сепсис и е вдигнала висока температура. Инфекцията вече е неутрализирана, температурата на комедийната прима вече е нормализирана след 10-дневна терапия с антибиотици, тя диша самостоятелно, положението й се подобрява, но медиците все още не могат да дадат отговор кога ще бъде изписана. Освен лекарите за нея неотлъчно се грижи и дъщеря й Мария Грубешлиева-Муки. Само ден преди животоспасяващата операция, на 20 октомври, в \"Сълза и смях\" Стояна и Муки представиха пред публиката съсдадената в съавторство между тях биографична книга \"Добър вечер, столетие мое\".    ", "date": "2019.10.31", "title": "Стоянка Мутафова се възстановява след сериозна операция"}
{"url": "https://www.monitor.bg:443/bg/a/view/demokratite-si-glasuvaha-za-impijchmynt-na-trymp-179557", "text": "Камарата на представителите на САЩ прокара резолюция, която излага рамката за следващата фаза от разследването за импийчмънт срещу президента Доналд Тръмп, съобщават световни агенции. Резолюцията дава начало на публичната фаза от разследването и ще позволи да се огласят свидетелските показания до момента. Също така прави официално разследването и процедурата по импийчмънт. Резолюцията е прокарана с 232 срещу 196 гласа. Двама демократи, Колин Питърсън от Минесота и Джеф ван Дрю от Ню Джърси, гласуваха против резолюцията, както и всички републиканци. Един независим депутат, бившият републиканец Джъстин Амаш, се присъедини към демократите.", "date": "2019.10.31", "title": "Демократите си гласуваха за импийчмънт на Тръмп"}
{"url": "https://www.monitor.bg:443/bg/a/view/slavija-se-izkachi-na-peto-mjasto-179544", "text": "“Славия“ победи „Витоша“ (Бистрица) с 1:0 като гост в среща от 14-ия кръг на Първа лига. С този успех „белите“ изпревариха „Черно море“ и „Берое“ и се изкачиха на пето място в класирането с 22 точки. Това е четвърта поредна победа за момчетата на Златомир Загорчич. Така „Славия“ изравни постижение от 2011 година, когато за последно постигна четири поредни успеха в първенството. Домакините от „Витоша“ пропуснаха златна възможност в края на първото полувреме, когато Станкев опита центриране, а топката кацна върху напречната греда на Георгиев. В 52-ата минута „Славия“ поведе с много куриозен гол на Георги Йомов. Голяма заслуга за попадението има стражът на „Витоша“ Християн Василев, който направи фрапантна грешка. Вратарят опита да изрита върната към него топка, но вместо това нацели крака на Йомов, след което топката се насочи право във вратата му за 1:0. До края на мача домакините имаха няколко добри възможности за изравняване, но допуснаха шеста поредна загуба. „Витоша“ остава твърдо на последно място с едва 3 точки в актива си.", "date": "2019.10.31", "title": "„Славия“ се изкачи на пето място"}
{"url": "https://www.monitor.bg:443/bg/a/view/volejbolistite-v-koshmarna-grupa-za-olimpijskata-kvalifikacija-179550", "text": "Волейболистите от националния отбор на България попаднаха в кошмарна група за предстоящата олимпийска квалификация за игрите в Токио 2020, която ще се проведе от 5 до 10 януари в Берлин. Днес от волейболната федерация на Германия - Deutsche Volleyball-Verband (DVV), потвърдиха разпределението на двете групи. Според него възпитаниците на Силвано Пранди ще са част от Група В, в която другите отбори ще са настоящият европейски шампион Сърбия, силният тим на Франция и Холандия. В Група А са тимовете на домакина Германия, Белгия, Словения и Чехия. Традиционно формирането на групите в олимпийските квалификации се прави въз основа на последната европейска ранглиста, а отборите се разпределят в тях по принципа на “серпентината” като под №1 се поставя домакинът (Германия), а след това се разпределят и останалите отбори според класирането им в ранглистата на CEV. Само победителят в европейската квалификация ще спечели квота за участие на олимпийските игри в Токио 2020 и ще се присъедини към другите 3 отбора от Европа, които вече имат квоти - Русия, Италия и Полша. Право да участват на Игрите през 2020 имат и домакините от Япония, Бразилия, Аржентина и САЩ. Волейболистиките от националния отбор на България пък ще попаднат в сравнително благоприятна група на олимпийската квалификация в Апалдоорн (7 - 12 януари). Момичетата на Иван Петков, които бяха много близко до успех на квалификациите в САЩ, ще попаднат в група с домакина Холандия, Полша и Азербайджан. В другата група ще са европейските вицешампионки Турция, Германия и Хърватия. Разпределението на групите също бе обявено от волейболната федерация на Германия, като се очаква да бъдат официално потвърждение и от Европейската конфедерация по волейбол (CEV).", "date": "2019.10.31", "title": "Волейболистите в кошмарна група за олимпийската квалификация"}
{"url": "https://www.monitor.bg:443/bg/a/view/finansovi-bonusi-za-uchilishtata-s-dialog-s-roditelite-179553", "text": "Училищата, които водят добър диалог с родителите, ще получават допълнителни финансови стимули. Това ще бъде възможно по нова национална програма на просветното министерство, съобщи ресорният министър Красимир Вълчев по време на представянето на резултати от изследването на Асоциация Родители „Първоначално картографиране на социалната среда в училище и на взаимоотношенията между училище и родители“. „Ще намерим средства, с които да направим национална програма за насърчаване на добрите училищни политики за взаимодействие с родителите. По този начин ще провокираме училищата.“, заяви Вълчев. По думите му над 2/3 от родителите са с нагласата да подкрепят учителите и това трябва да се използва като предпоставка за разговори на тема възпитание и дисциплина. Пълният списък с националните програми на МОН за 2020-а ще бъде представен през февруари. За тях ще бъдат заделени с 40 млн. лв. повече спрямо тази година, каза Вълчев. Освен новите национални програми, ще има нови модули във вече стартиралите. „Ще надградим националната програма за модернизация на професионалното образование, като бъдат включени и неспециализираните училища, ако те обучават в специалности, в които се подготвят кадри за професии с очакван недостиг“, разясни министърът. Догодина 50 млн. лв. повече ще бъдат предвидени и за университетите. От тях около 10 млн. лв. ще бъдат за национални програми, които да стимулират висшите училища да правят определени политики. „Най-вероятно едната програма ще бъде насочена към професионалните направления, които произвеждат учители - както педагогическите, така и математическите и хуманитарните, които имат допълнителен педагогически профил. Университетите ще могат да променят учебните си планове, за да отговорят на предизвикателства пред системата.“, уточни Вълчев. Идеята е с новите програми да се съчетава квалификация по повече дисциплини или едновременно по специална педагогика и ресурсни учители. Провокирането на интерес към учене пък ще е един от приоритетите на МОН догодина. „Ще се опитаме да направим това с 20-те млн. лв., които имаме за обновяване на кабинети. Към тях ще прибавим и 4 млн. лв. които са условно нарочени за насърчаване на иновациите“, обясни начина на финансиране образователният министър. Тези средства ще бъдат използвани както за закупуване на нова техника и мебели, така и за модернизация, свързана с иновации с процеса на учене. Акцент в бюджет 2020-а е и стимулирането на професионалното образование. Догодина ще бъдат увеличени стипендиите на учениците, които се обучават в защитени специалности или такива с очакван недостиг, както и на тези в дуално обучение. В проектобюджета за 2020-а са заложени 3 млн. лв. за общежитията към професионалните гимназии, но те ще бъдат над 4,5 млн. лв., обясни Вълчев. Правото на транспорт на учениците също ще бъде разширено с 4-те млн. лв. увеличение. Вместо до най-близкото школо, пътуващите гимназистите ще могат да изберат друго, ако се обучават в специалности с бъдещ недостиг на пазара на труда.", "date": "2019.10.31", "title": "Финансови бонуси за училищата с диалог с родителите"}
{"url": "https://www.monitor.bg:443/bg/a/view/zvuchen-shamar-za-cvetan-vasilev-v-luksemburg-179539", "text": "Гражданската конфискация не е обвързана с резултата от наказателното производство. Това отсече генералният адвокат на Съда на Европейския съюз /СЕС/ Елинор Шарпстън. Становището й е в резултат на преюдициалното запитване на съдия Катерина Енчева от Софийския градски съд по делото на Комисията за противодействие на корупцията и за отнемане на незаконно придобитото имущество (КПКОНПИ) за конфискация на активите на укриващия се зад граница след източването на КТБ банкер беглец Цветан Василев. С него реално се удря звучен шамар на Василев, който се надяваше чрез Съда в Люксембург да спре запора над имането си у нас. Той е в размер 2,2 млрд. лева. Генералният адвокат Шарпстън обаче в голяма степен застъпва тезата на Антикорупционната комисия и заключава, че веднъж започнато гражданското производство по конфискация на престъпно имущество се води независимо от наказателното производство, образувано срещу разследваното лице. \"Гражданското производство се фокусира върху имуществото, а не върху лицето, което е разследвано\", пише още в становището. Според нея произходът и начинът на придобиване на активите се разследват с оглед определяне дали те трябва да бъдат запорирани или конфискувани. \"Гражданската конфискация не е обвързана с резултата от наказателното производство\", смята още Елинор Шарпстън. Практиката на Съда в Люксембург сочи, че в повечето случаи произнасянето съвпада със становището на Генералния адвокат. Ако и СЕС се произнесе в полза на КПКОНПИ, то решението ще има правни последици за гражданската конфискация не само у нас, но и в целия Европейски съюз. Становището на Генералния адвокат дава много ясна оценка и за скандалното тълкувателно решение на ВКС, прието точно преди година, с което върховните магистрати направиха неуспешен опит за саботаж на гражданската конфискация. Със спешна промяна в законодателството този маньовър на противниците на Антикорупционната комисия бе предотвратен. След като прати запитването до СЕС съдия Катерина Енчева бе командирована като експерт на България в Европейската комисия. Заради запитването на СГС много от делата по конфискация на престъпно имущество, които КПКОНПИ води, са във фаза изчакване на произнасянето на Съда на Европейския съюз, което се очаква да се случи до броени седмици.", "date": "2019.10.31", "title": "Звучен шамар за Цветан Василев в Люксембург"}
{"url": "https://www.monitor.bg:443/bg/a/view/haknaha-profila-na-valeri-bojinov-v-instagram-179551", "text": "Хакери изнудват нападателя на Ботев Враца Валери Божинов. Футболистът стана жертва на кибератака и профилът му в социалната мрежа Инстаграм беше откраднат и изпразнен от съдържание. За откраднатия профил на Божинов стана ясно и от публикация на сръбската му половинка Биляна Дол, с която наскоро се събраха. „Хакнат профил, моля докладвайте“, алармира тя с червени букви на своята стена. Не е изключено самата Биляна да пострада от атаката, тъй като често споделя свои по-разголени снимки на профила на Божинов. В подобни случаи хакерите твърдят, че са проникнали в личните файлове на звездите. Те манипулират с това, че са разбили паролите на личния имейл и други виртуални пространства и притежават компромати. Божигол ще трябва да плати на измамниците около 10 хиляди долара, ако иска да си върне страницата.", "date": "2019.10.31", "title": "Хакнаха профила на Божинов в Инстаграм"}
{"url": "https://www.monitor.bg:443/bg/a/view/shvedski-ekip-stoi-zad-novata-pesen-na-4magic-179533", "text": "Момичешката група 4Magic зарадва феновете си с нова песен. Победителките от последния сезон на X Factor представят сингъла „Вселена“, който е създаден по време на първия международен творчески лагер за писане на песни у нас Sofia Songwriting Camp. Само за няколко часа в едно от приспособените мобилни студия в планината Никол, Елия, Валентина и Елеонора написват песента заедно с шведски екип от композитори. „Вдъхновението за песента дойде от една Тази мелодия допадна на всички, които бяхме в студиото и само за няколко часа темата се превърна в завършена песен. Няколко дни по-късно, докато пътувахме за наше участие, четирите написахме текста към песента в колата.“, споделят момичетата от 4Magic. Песента ще се завърти първо в радио ефира и дигиталните аудио стрийминг платформи, а премиерата на видеото се очаква през ноември.", "date": "2019.10.31", "title": "Шведски екип стои зад новата песен на 4Magic"}
{"url": "https://www.monitor.bg:443/bg/a/view/zlatka-krystosva-gradinkite-s-bebeto-179549", "text": "Плеймейтката Златка Райкова е неотлъчно до Благо-джуниър, става ясно от снимки в социалната мрежа. Красавицата използва едни от последните слънчеви дни, за да разходи наследника си в столична градинка, пише  . Блондинката бе в компанията на своята приятелка Йоанна Сръндачка - съпруга на световния и европейски вицешампион по муай тай Веселин Веселинов. Всичко това се случва, докато бившият ни футболен национал Благой Георгиев ходи по купони в \"Студентски град\". Джизъса пукса снимки как се забавлява в един от нощните клубове там, разпускайки с наргиле. Двете дами изглеждат щастливи от времето, което прекарват по женски с бебетата си.", "date": "2019.10.31", "title": "Златка кръстосва градинките с бебето"}
{"url": "https://www.monitor.bg:443/bg/a/view/operatorite-s-licenzi-za-5g-ot-dogodina-179545", "text": "През първото полугодие на следващата година мобилните оператори ще получат лицензи за преминаване към мобилните мрежи от пето поколение (5G). По-рано тази година Комисията за регулиране на съобщенията така че мобилните оператори да имат възможност да тестват 5G мрежите си. България е сред първите държави в света и в Европейския съюз, които работят за преминаване към новите мобилни мрежи, каза вицепремиерът Марияна Николова на демонстрация на мрежа от поколение 5G от Vivacom. Визията на България в областта на електронното управление до 2023 година включва осигуряване на мрежова и информационна сигурност, както и високо качество на поддръжката. \"Целта е до 2023 година да постигнем необратима цифрова трансформация на държавната администрация в страната\", каза Николова. Председателят на КРС Иван Димитров каза, че очаква през първото полугодие на следващата година лицензиите вече да бъдат постоянни. Освен липсата на свободни честоти другата бариера пред операторите е високата цена на лицензиите, която е допълнителна финансова тежест, добавена към и без това значителните инвестиции за изграждане на мрежи от ново поколение. В тази връзка държавата планира „Ще намалим тарифите за радиочестотен спектър, както и административната тежест за разполагане на базови станции“, обяви транспортният министър Росен Желязков. Той подчерта, че стъпката не се прави, за да се подпомогнат конкретно мобилните оператори, а по-скоро да се стимулира цялостният процес на дигитализация. Vivacom демонстрира възможностите на своята 5G мрежа, за която се готви от години. Така телекомът официално се присъедини към своите конкуренти, които също тестваха мрежи от пето поколение. Разликата обаче е, че Vivacom извършва своите експерименти в реално изградена мрежа. „Това не е просто демонстрация на една виртуална мрежа, не са лабораторни условия. Това са реалните възможности на нашата 5G мрежа“, изтъкна главният изпълнителен директор на компанията, Атанас Добрев. Тестовете се извършват на временно предоставен от Комисията за регулиране на съобщенията (КРС) спектър от 3,5 GHz при честоти от 100 MHz. Операторът е технологично готов да предлага новата мрежа на клиентите, когато придобие честотен ресурс, обяви Радослав Златков, технически директор на Vivacom.", "date": "2019.10.31", "title": "Операторите с лицензи за 5G от догодина"}
{"url": "https://www.monitor.bg:443/bg/a/view/isljamska-dyrjava-potvyrdi-smyrtta-na-bagdadi-i-oglasi-imeto-na-novija-si-lider-179555", "text": "Джихадистката групировка \"Ислямска държава\" (ИД) потвърди смъртта на водача си Абу Бакр ал Багдади, убит в неделя при американска операция в Северна Сирия, предаде Франс прес, като се позова на аудиозапис на ИД, публикуван в приложението Телеграм. ИД потвърди и смъртта на своя говорител Абу ал Хасан ал Мухаджир и огласи името на новия си лидер - Абу Ибрахим ал Хашеми ал Кураши, съобщиха Ройтерс и ДПА, позовавайки се на аудиозапис, разпространен от пропагандната агенция на ИД Амак и медийната й мрежа Ал Фуркан. В посланието ИД призова последователите си да отмъстят за смъртта на Багдади и заплаши конкретно САЩ с ответни мерки. \"Не се радвай, Америка. Дойде този, който ще те накара да забравиш ужасите (на Абу Бакр ал Багдади), а вкусът на досегашните горчиви чаши ще ти стори сладък\", се казва в седемминутния аудиозапис. Абу Бакр ал Багдади беше убит на 26 октомври при операция на американските специални части в Северна Сирия.", "date": "2019.10.31", "title": "\"Ислямска държава\" потвърди смъртта на Багдади и огласи името на новия си лидер"}
{"url": "https://www.monitor.bg:443/bg/a/view/tejlyr-suift-stava-izpylnitel-na-desetiletieto-179529", "text": "Поп сензацията Тейлър Суифт ще получи голямо признание по време на церемонията по връчването на наградите American Music Awards – приз за изпълнител на десетилетието. “Тя има най-много награди на AMA през това десетилетие. Освен това тя ще участва в AMA Live в Ню Йорк на 24 ноември”, се казва в изявление на American Music Awards. Миналата година певицата победи Уитни Хюстън по брой на наградите на AMA сред жените в музикалната индустрия, а тази година има всички шансове да изпревари и Майкъл Джексън, който досега води с 24 награди. Тейлър има 23 до момента. Категориите, в които Суифт ще се бори за награда тази година, са за най-добро видео, любим поп / рок албум (Lover), любим поп/ рок изпълнител, любим модерен изпълнител за възрастни и изпълнител на годината.", "date": "2019.10.31", "title": "Тейлър Суифт става изпълнител на десетилетието"}
{"url": "https://www.monitor.bg:443/bg/a/view/1-3-mlrd-lv-e-pechalbata-na-bankite-kym-kraja-na-septemvri-179540", "text": "Към 30 септември 2019 г. печалбата на банковата система е 1.3 млрд. лв., или с 4.2 на сто (51 млн. лв.) повече от тази за същия период на 2018 г., съобщава Българската народна банка. Показателите за възвръщаемост на активите (ROA) и за възвръщаемост на капитала (ROE) към края на отчетния период са съответно 1.52 на сто и 11.82 на сто. Собственият капитал в баланса на банковата система в края на септември възлиза на 14.3 млрд. лв. През третото тримесечие той нараства със 188 млн. лв. (1.3 на сто), като прирастът се дължи предимно на увеличения размер на печалбата, посочват от БНБ. През третото тримесечие на 2019 г. активите на банковата система нарастват общо с 2.7 на сто (2.9 млрд. лв.) и към края на септември достигат 111.5 млрд. лв. Брутният кредитен портфейл на банковата система нараства за третото тримесечие с 1.4 млрд. лв. (2.3 на сто) до 64.6 млрд. лв. В това число кредитите за домакинства се увеличават с 672 млн. лв. (2.9 на сто), за нефинансови предприятия с 580 млн. лв. (1.6%), за други финансови предприятия със 166 млн. лв. (4.7 на сто) и за сектор държавно управление - с 26 млн. лв. (3.3 на сто). Брутният размер на необслужваните кредити и аванси в края на септември възлиза на 6 873 млн. лв. (при 6 478 млн. лв. в края на юни 2019 г.), а делът им в общата сума на брутните кредити и аванси е 7.4 на сто (при 7.2 на сто в края на юни). Нетната стойност на необслужваните кредити и аванси (след приспадане на присъщата за тази класификационна категория обезценка) е 3 515 млн. лв. (при 3199 млн. лв. към края на юни), а делът й в общата нетна стойност на кредитите и авансите възлиза на 3.9 на сто (при 3.7 на сто в края на юни). Депозитите в банковата система през третото тримесечие на 2019 г. нарастват с 3.0 процента (2.7 млрд. лв.) до 94.5 млрд. лв. Увеличение има при депозитите на нефинансови предприятия (с 8.3 на сто или 2.1 млрд. лв.), на домакинства (с 1.6 на сто или 896 млн. лв.) и на кредитни институции (със 7.2 на сто или 383 млн. лв.). Намаление е отчетено при депозитите на секторите държавно управление (с 13.4 на сто или 355 млн. лв.) и други финансови предприятия (с 8.0 на сто или 299 млн. лв.).", "date": "2019.10.31", "title": "1.3 млрд. лв. е печалбата на банките към края на септември"}
{"url": "https://www.monitor.bg:443/bg/a/view/uvelichavat-vsichki-pensii-s-6-7-ot-1-uli-2020-179522", "text": "Правителството одобри законопроекта за бюджета на държавното обществено осигуряване за 2020 г. Проектът предвижда от 1 юли догодина пенсиите, отпуснати до края на 2019 г., да се увеличат с 6,7%. Средният размер на пенсията ще достигне 412,28 лв., което е с 31 лв. повече в сравнение с 2019 г. От 1 юли 2020 г. минималният размер на пенсията за осигурителен стаж и възраст ще се повиши от 219,43 лв. на 234,13 лв. От същата дата ще нарасне и социалната пенсия за старост, която ще стане 141,63 лв. Максималният размер на получаваните една или повече пенсии се запазва на достигнатото през 2019 г. ниво от 1200лв. Тази стойност ще се прилага за всички пенсии, без оглед на момента на отпускането им. Прогнозите са, че през 2020 г. средният осигурителен доход ще достигне 1063 лв., което е ръст от 7,8% в сравнение с очакваната му стойност през настоящата година. Средногодишният брой осигурени лица се очаква да се увеличи на 2,796 млн. През 2020 г. за изплащане на пенсии са предвидени 10,576 млрд. лв. - със 729,1 млн. лв. повече в сравнение с очакваните разходи през настоящата година. Минималният осигурителен доход за самоосигуряващите се лица ще се повиши от 560 лв. на 610 лв., а за земеделските стопани от 400 лв. на 610 лв. Максималният размер на осигурителния доход се запазва 3000 лв.", "date": "2019.10.31", "title": "Вижте с колко ще скочат пенсиите от 1 юли 2020 година"}
{"url": "https://www.monitor.bg:443/bg/a/view/jenite-otkazvat-po-trudno-cigarite-179537", "text": "Ново изследване показва, че за жените е по-трудно да откажат цигарите, отколкото за мъжете, съобщи ЮПИ, цитирана от БТА. Каква е причината за това? Жените по-често страдат от безпокойство и депресия. Това може да повлияе дори върху най-добрите намерения да се сложи край на вредния навик.  Изследването е обхванало над 200 пациенти на средна възраст 56 години в болницата \"Сейнт Майкъл\" в Торонто. Наличието на безпокойство и депресия било 41 процента сред жените и едва 21 процента сред мъжете.  \"Трябва да се държи сметка за депресията и други смущения в настроението сред пушачките, особено сред засегнатите от сърдечни болести и прекаралите инсулти\", заяви ръководителката на изследването Бет Ейбрамсън. Участниците пушели средно по 18 цигари дневно от 37 години. Две трети били засегнати от дислипидемия, при която нивата на липидите - триглицериди и холестерол, в кръвта са високи. Почти две трети били с високо кръвно налягане, близо половината съобщили, че са засегнати от сърдечни болести, а над една четвърт - от депресия и безпокойство.  Половин година по-късно 25 процента от участниците отказали цигарите, а 29 процента намалили с над 50 процента броя на изпушените цигари. Посещенията в клиника, използването на лекарства, като например варениклин, за лечение на пристрастяването към тютюнопушенето, полът и възможността да си позволиш лечение повлияли върху шансовете за успех. Макар варениклин да удвоил шанса за успех, жените били с приблизително наполовина по-малка вероятност да откажат цигарите в сравнение с мъжете.  \"Някои проучвания не откриха различия между жените и мъжете, що се отнася до отказването от цигарите, но други навеждат на мисълта, че мозъкът на жената реагира различно към никотина - поясни експертът Патриша Фолан от болниците \"Нортуел хелт\" в щата Ню Йорк. Поради тази причина жените може да не постигнат успех, когато става въпрос да откажат цигарите чрез никотин заместващи терапии. Фолан допълни, че е важно жените да знаят, че след като откажат цигарите, ще имат усещането, че храната е с по-добър вкус и аромат, и е възможно да напълнеят.", "date": "2019.10.31", "title": "Жените отказват по-трудно цигарите"}
{"url": "https://www.monitor.bg:443/bg/a/view/vseki-chas-pojari-gubim-gori-kolkoto-800-futbolni-igrishta-179536", "text": "През миналата година горските пожари в Европейския съюз (ЕС) са унищожили близо 178 000 хектара гори и земя. Въпреки че това е по-малко от една шеста от площта, пострадала през 2017 г., и по-малко от средните стойности, пожарите са засегнали повече държави от когато и да било, показва годишен доклад за горските пожари на Европейската комисия (ЕП). По целия свят бушуват опустошителни пожари и всеки час губим горски площи с размерите на 800 футболни игрища, предупреди еврокомисарят за околната среда Кармену Вела. През миналата година Европейската информационна система за горски пожари е отбелязала найголям брой пожари с площ 30 и над 30 хектара в Италия (147 пожара, изгорели 14 649 хектара), Испания (104 пожара, изгорели 12 793 хектара), Португалия (86 пожара, изгорели 37 357 хектара), Обединеното кралство (79 пожара, изгорели 18 032 хектара) и Швеция (74 пожара, изгорели 21 605 хектара). В Швеция сезонът на пожарите е бил най-тежкият, откакто се водят записи. Пострадалата площ (над 21 605 хектара) е втора по големина в ЕС, което е необичайно за северна държава. Въпреки че Португалия отново е страната, в която пожарите са засегнали най-голяма площ, през 2018 г. тази площ е значително по-малка от пострадалата през 2017 г. и е най-малката за последните 10 години. В уязвими екосистеми от мрежата „Натура 2000“, в които живеят няколко застрашени растителни и животински вида, жертва на пожарите са станали 50 000 хектара, което представлява 36 % от общата изгоряла площ през 2018 г. Въпреки че в Централна и Северна Европа изгорялата площ е по-малка в сравнение с предходните години, през по-голямата част от лятото там температурите са били над средните. Това е създало условия за възникването и разпространението на горски пожари, които са причинили големи икономически и екологични щети. През 2018 г. Механизмът на ЕС за гражданска защита е бил активиран пет пъти, за да се реагира на горските пожари в Европа: в Швеция, Гърция, Латвия и Португалия. През лятото са били мобилизирани общо 15 самолета, 6 хеликоптера и над 400 пожарникари, като в подкрепа на засегнатите държави Европейският съюз е финансирал 1,6 милиона евро от транспортните разходи. Освен това по искане на държавите членки в рамките на програмата „Коперник“ са изготвени над 139 сателитни карти на горски пожари. ЕС също така е изпратил експерти по защита от горски пожари, които чрез мисия за превенция и подготовка да помогнат на Португалия да укрепи капацитета си да се справя с горските пожари.", "date": "2019.10.31", "title": "Всеки час пожари губим гори колкото 800 футболни игрища "}
{"url": "https://www.monitor.bg:443/bg/a/view/nastavnikyt-na-cska-ne-se-otkazvame-da-gonim-titlata-179534", "text": "ЦСКА разгроми „Етър“ с 4:0 и постигна най-убедителната си победа като гост през сезона. Успехът за \"червените\" бе и най-убедителният далеч от София от февруари 2018-а, когато победиха „Верея“ с 5:0. Именно гостуванията бяха големият проблем за столичния гранд през този сезон. Може би повратният момент бе в 54-ата минута, когато „Етър“ остана с човек по-малко на терена. Здравко Илиев извърши излишно нарушение до тъчлинията, което му донесе заслужен втори жълт картон. Преди изгонването на Илиев, двата тима бяха абсолютно равностойни на терена. След това обаче ЦСКА натисна, а в 63-ата стигна до гол. Вкара го голмайсторът на тима през сезона - Евандро. После за „червените“ се разписаха Али Соу, Вив Соломон-Отабор и Петър Занев. Така ЦСКА отново е на 11 точки от „Лудогорец“. Разликата изглежда ужасно голяма, но поне \"червените\" се радват на първа победа далеч от София от месец и половина насам. Наставникът на ЦСКА Милош Крушчич изрази мнение, че отборът е показал две различни лица през двете полувремена. Старши треньорът заяви, че “червените” все още не са се отказали да гонят титлата. „Сега ни чака още един тежък мач – срещу „Черно море“. Там е трудно да се играе. Отиваме, за да търсим победа. ЦСКА не стои на едно място, а върви напред. Вървим в добра посока. Не се предаваме за титлата”, заяви Крушчич. Междувременно се разбра, че ФК „Далас“ няма да се възползва от клаузата за удължаване на договора на Едвин Джеси и той ще се завърне в ЦСКА, потвърдиха официално от американския отбор. Джеси бе преотстъпен на „Далас“ през лятото, но ганаецът така и не успя да се наложи при тексасците и ще се завърне на \"Българска армия\" през зимата. Според неофициални информации ЦСКА щеше да прибере 500 000 долара, ако ганаецът бе продължил престоя си в „Далас“.", "date": "2019.10.31", "title": "Наставникът на ЦСКА: Не се отказваме да гоним титлата"}
{"url": "https://www.monitor.bg:443/bg/a/view/vmro-shte-podlrepi-fandykova-na-balotaja-179530", "text": "ВМРО-София ще подкрепи на балотажа в неделя Йорданка Фандъкова за кмет на столицата, съобщават от формацията. Решението е взето от областният комитет на патриотите в столицата. От формацията изтъкват, че са проведени са срещи с Фандъкова и екипа ѝ, като б ило постигнато съгласие за съвместна работа в следващия мандат на Столичния общински съвет по теми като подобряване на сигурността в града, благоустройство на кварталите и развиване на северните райони. \"Позицията на ВМРО – София е, че в следващите четири години усилията на кмета на общината и Общинския съвет трябва да се насочат по тези теми. Логично е ангажиментите да бъдат потвърдени преди балотажа, каквато е била и позицията на представителите на ГЕРБ\", съобщават от партията. Председателят на областния комитет на ВМРО в София Владимир Митов потвърждава, че с екипа на Йорданка Фандъкова е постигнато съгласие по водещи за ВМРО теми, което е добра основа за споразумение, след като Фандъкова бъде избрана за кмет.Общинският съветник от ВМРО и член на Националния изпълнителен комитет на Организацията Карлос Контрера смята, че подкрепата за Йорданка Фандъкова е логична", "date": "2019.10.31", "title": "ВМРО ще подкрепи Фандъкова на балотажа"}
{"url": "https://www.monitor.bg:443/bg/a/view/kmetyt-kojto-podarjavashe-djip-za-vota-stana-obvinjaem-179543", "text": "Районната прокуратура в Пазарджик образува досъдебно производство срещу вече бившия кмет на село Черногорово по сигнал за купуване на гласове. Малко преди първия тур на изборите в социалните мрежи се разпространи видеоклип, на който се вижда как, като кандидат за шести мандат, Емил Захариев организира томбола за личния си автомобил срещу гласуване. По информация на „Монитор“ обаче дори и след изборите Захариев не е дал обещания джип на никого. Повдигнатото му обвинение е за предлагане на облага с цел склоняване на избирателите да гласуват за определен кандидат. Ако престъплението бъде доказано, Захариев може да получи от 1 до 6 години затвор и глоба от 10 до 20 000 лева. Междувременно Районна прокуратура-Плевен образува две досъдебни производства във връзка с постъпили в нощта на изборите сигнали за купуване на гласове. На 27 октомври вечерта, малко след официалния край на изборния ден в прокуратурата, е постъпил сигнал за купуване на гласове в жилищния район в близост до автогарата в града. Незабавно са образувани две досъдебни производства и са предприети неотложни процесуално-следствени действия. Късно през нощта са проведени разпити пред дежурен съдия на свидетели на престъплението.  По едното досъдебно производство към наказателна отговорност е привлечен мъж на 42 години от Плевен. Той е признал вината си и е поискал да сключи споразумение с Районната прокуратура. По силата на постигнатото споразумение на обвиняемия се налага наказание 10 месеца лишаване от свобода, изтърпяването на което се отлага с три години изпитателен срок, глоба в размер на 5 000 лева и лишаване от право да заема определена държавна или обществена длъжност за срок от три години. Споразумението е внесено за одобрение в Районния съд. По второто досъдебно производство разследването продължава, като към наказателна отговорност е привлечен мъж на 37 г. от Плевен. С постановление на наблюдаващия прокурор обвиняемият е задържан за срок до 72 часа и след внесено предложение до Районния съд му е наложена постоянна мярка за неотклонение „Задържане под стража“. В същото време пък главният прокурор Сотир Цацаров поряза Мая Манолова за твърденията й за изборни нарушения в ромските махали. От инициативния комитет на кандидатката за столичен кмет преди два дни изпратиха искане до обвинител №1 за прокурори и разследващи полицаи във всички т.нар ромски секции в София по време на балотажа. В разпространен до медиите отговор от офиса на обвинител №1 посочиха, че екипът на опозиционния кандидат-кмет не е дал никакви конкретни данни за търговия с гласове. В самия сигнал от председателя на ИК Никола Вапцаров и адв. Минчо Спасов се говори за „безпрецедентно купуване на гласове” в секции с преобладаващо ромско население във „Филиповци“, „Красна поляна“, „Люлин“, „Слатина“ и „другите покрайнини на град София”. От комитета призовават: „Настоятелно МОЛЯ да организирате извънредно дежурство на всички прокурори и разследващи полицаи, които не са в разрешен отпуск, лично да присъстват със служебни и лични автомобили в ромските квартали на София, за да констатират купуването на гласове, което се готви повсеместно”. В отговор Цацаров посочва какъв е стандартният ред, по който се организира защитата на политическите права на гражданите в изборния ден – градският прокурор и директорът на СДВР работят заедно, през деня дежурни прокурори могат да реагират на конкретни сигнали, в това число – и подадени онлайн. „В подадения от вас сигнал липсват каквито и да е конкретни твърдения за извършени престъпления против политическите права на гражданите, освен общото заключение за „безпрецедентно купуване на гласове” в избирателни секции, за които сте приложили резултатите от първия тур на изборите”, отбелязва Цацаров.", "date": "2019.10.31", "title": "Кметът, който подаряваше джип за вота, стана обвиняем "}
{"url": "https://www.monitor.bg:443/bg/a/view/objavjavat-koj-shte-ni-predstavi-na-evrovizija-2020-na-25-noemvri-179541", "text": "Кой ще представи България в Ротердам на „Евровизия“ догодина? Този въпрос вълнува мнозина, след като вчера стана ясно, че страната ни се завръща в песенния конкурс. Отговорът ще стане ясен на 25 ноември. Изпълнителят ще бъде обявен в рамките на  съвместна пресконференция на БНТ и нейните партньори в проекта. Както бе съобщено от генералния директор на БНТ Емил Кошлуков, в българското участие на „Евровизия“ 2020 ще се включат продуцентски компании от България и Великобритания. С преструктурирането на участието на страната ни на музикалния форум, фокусът ще падне върху осигуряването на дългосрочно развитие на изпълнителите след изявата им на конкурса и предоставяне на международна платформа за развитие на творческите индустрии в България. Продуцентският подход, избран за българското участие на „Евровизия“, е честа практика при реализация на творчески проекти от този тип в държави като Великобритания, Испания, Белгия, Холандия, Австрия, Швейцария и други.“, заявиха от БНТ.", "date": "2019.10.31", "title": " Обявяват кой ще ни представи на „Евровизия“ 2020 на 25 ноември"}
{"url": "https://www.monitor.bg:443/bg/a/view/spasiha-shestoklasnik-sled-koktejl-ot-droga-i-alkohol-179532", "text": "13-годишно момче, припаднало в двор на кооперация в центъра на Варна след коктейл от дрога и алкохол, бе спасено след подаден сигнал от граждани на тел. 112. Случаят е от 27 октомври, твърди varna24.bg. Според изднието, група младежи се събрали във вътрешен двор на кооперацията, където по принцип обичали да се скатават. На пръв поглед хлапетата с нищо не нарушавали обществения ред, слушали музика и се шегували помежду си. В един момент обаче едно от децата започнало да повръща. След това било забелязано да стои до оградата на двора доста омърлушено, а около него били част от приятелите му. Компанията обаче в един момент бързо се изнесла, а до момчето останал само един от тях. В един момент детето припаднало, като се свлякло на земята, а единственият останал придружител се спуснал да търси помощ от работещи наблизо хора. При вида на безпомощния младеж жена веднага набрала тел. 112, за да потърси помощ, но в мига, в който чул за линейката , припадналия младеж отворил очи и се развикал, че за нищо на света не иска да идва линейка, скочил и залитайки избягал в неизвестна посока. Жената хукнала след него, но от момчето нямало и следа. Постояла на улицата и докато се чуди какво да прави, от близкия съседен двор се появил отново приятелят на младежа и посочил мястото, където се е скрил. Детето обяснило, че момчето отново е припаднало, след което признало че се касае за употреба на дрога със съмнително качество. Незабавно отново бил подаден сигнал на тел. 112, а докато чакали линейката, приятелят припряно разказвал, че момчето било добро и свястно хлапе и му било за първи път да опитва подобно нещо. Преди линейката обаче, на място дошъл полицейски екип, който съдействал на припадналия младеж да стъпи на крака и да дочака линейката. Станало ясно, че той е на 13 години и е употребил дрога в комбинация с бира. Медицинският екип го отвел в болнично заведение, където му била оказана незабавна помощ. Впоследствие станало ясно, че родителите са интелигентни и уважавани хора, които и друг път са се сблъсквали със същия проблем. Вероятно, поради тази причина и младежът не е искал да бъде търсена помощ. „По-добре да изяде няколко шамара, но да е жив!“, коментирал приятелят, който единствен не се изплашил от случилото св и благодарил за съдействието. Тревожна е статистиката, според която пада възрастовата граница при употребата на дрога във Варна. Според специалистите, марихуаната, която днешните младежи пушат, няма нищо общо с тази от преди 20 години и тя е премесена с опасни съставки, които могат да доведат до фатални последствия. Още по-опасна е т.нар. дизайнерска дрога, в която са забъркани различни и опасни съставки. Съветът към родителите е да наблюдават децата си за нетипично поведение и при най-малко съмнение, да ги подложат на тест и вземането на незабавни мерки, преди да е станало късно.", "date": "2019.10.31", "title": "Спасиха шестокласник след коктейл от дрога и алкохол"}
{"url": "https://www.monitor.bg:443/bg/a/view/osydiha-syprug-za-domashno-nasilie-179518", "text": "Четири месеца затвор ефективно получи от районния съд, мъж от Велико Търново нарушил заповед за защита от домашно насилие. Б. Ц. е признат за виновен за това, че в периода  12 до 18 октомври нарушил издадената срещу него забрана да приближава жилището, в което живеят изгората му Х. А. и дъщеря и. Вместо това мъжът обикалял няколко часа около въпросното жилище като се качвал по оградата му за да я прескочи. А след това проникнал в дома като извел намиращата се на инвалидна количка майка на любимата си и я карал да стои навън. Издадената присъда насилникът ще рябва да изтърпи при общ режим. Той е с взета мярка за неотклонение задържана под стража.", "date": "2019.10.31", "title": "Осъдиха съпруг за домашно насилие"}
{"url": "https://www.monitor.bg:443/bg/a/view/tir-zatvori-hainboaz-179513", "text": "Самокатастрофирал ТИР затвори прохода Хаинбоаз в района между селата Вонеща вода и Въглевци. Според първоначалната информация от полицията пострадали няма. Заради авариралия камион обаче, се наложи движението да бъде първо спряно изцяло, а след това пропускано само през едното платно. Няколко часа по-рано пък, друг товарен автомобил се преобърна в канавката на главния път София – Варна, близо до разклона за севлиевското село Добромирка. За щастие там ранени също няма. от полицията предупреждават водачите да карат внимателно и да се съобразяват с причинените от дъждовното време затруднени условия за движение.", "date": "2019.10.31", "title": "ТИР затвори Хаинбоаз"}
{"url": "https://www.monitor.bg:443/bg/a/view/djako-pecheli-naj-mnogo-sred-pokojnicite-179526", "text": "Списание \"Форбс\" публикува традиционната си хелоуинска класация на най-печелившите звезди, които генерират значителни приходи и след смъртта си. За седми пореден път списъкът е оглавен от Краля на попа Майкъл Джексън. Наследниците му са получили доходи от неговото творчество в размер на 60 милиона долара. Дори и излизането на скандалния филм \"Да напуснеш Невърленд\", в който той е представен като педофил, не успя да го свали на по-долна позиция в класацията. Сребърният медал отива при Краля на рокендрола Елвис Пресли с генерирани приходи от 39 милиона долара. В почетната тройка влиза и художникът на комикси Чарлз Шулц с 38 милиона. Топ 5 се допълва от голфърът Арнолд Палмър с 30 милиона и легендарният реге музикант Боб Марли с 20 милиона. Бившите бийтъли Джон Ленън и Джордж Харисън също попаднаха в класацията на \"Форбс\" съответно с 14 и 9 милиона долара. За първа година в подреждането присъства певицата Уитни Хюстън с 9, 5 милиона долара.", "date": "2019.10.31", "title": "Джако печели най-много сред покойниците "}
{"url": "https://www.monitor.bg:443/bg/a/view/kursyt-za-socializym-s-kitajska-specifika-utvyrden-ot-kkp-179524", "text": "Китай ще следва политика на изграждане на социализъм с китайска специфика под ръководството на Китайската комунистическа партия (ККП), като системата на управление бъде модернизирана, за да отговори на предизвикателствата във вътрешната и външната политика. Това се казва в заключителното комюнике на четвъртия пленум на Централния комитет на ККП. Пленумът се състоя в Пекин от 28 до 31 октомври при закрити врата. Китай призовава да се гарантира стабилността в Хонконг в дългосрочна перспектива, да се спазва принципа \"Една страна - две системи\" и да се съдейства за мирното обединение на страната, се отбелязва в комюникето. \"Една страна - две системи\" е важен принцип, в рамките на който партийните лидери се стремят към мирното обединение на родината и придържането към социализма с китайска специфика. Управлението на специалните административни райони на Китай - Хонконг и Макао трябва да се осъществява в съответствие с конституцията и основополагащите норми на законодателството, за да се осигури процъфтяването и стабилността на Хонконг и Макао в дългосрочна перспектива\", се казва в документа.  В него се подчертава, че е важно да се съдейства \"за мирно обединяване на родината\", за сътрудничество и обмен между двата бряга на Тайванския пролив.", "date": "2019.10.31", "title": "Курсът за социализъм с китайска специфика, утвърден от ККП"}
{"url": "https://www.monitor.bg:443/bg/a/view/evropejskata-komisija-ot-1-noemvri-shte-ima-ogranicheni-pravomoshtija-179525", "text": "Европейската комисия под председателството на Жан-Клод Юнкер преминава от утре в режим на ограничени правомощия с изтичането на мандата й. Това отбеляза днес говорител на комисията. Той поясни, че целта остава от 1 декември в длъжност да встъпи комисията под председателството на Урсула фон дер Лайен. За да се случи това, ще бъде необходимо съставът на новата комисия да бъде утвърден от Европейския парламент. Все още Фон дер Лайен преговаря с Великобритания и Румъния да представят кандидати за еврокомисари. От утре действащата комисия ще има правото да решава само неотложни задачи, но няма да се произнася по чувствителни и политически въпроси, които ще засягат работата на екипа на Фон дер Лайен. Комисията временно няма да може да представя законодателни предложения. През ноември ЕК ще се занимава само с обикновени всекидневни административни задачи. Представители на комисията ще продължат да участват в междуинституционалните преговори за ново законодателство, поясни говорителят.", "date": "2019.10.31", "title": "Европейската комисия от 1 ноември ще има ограничени правомощия"}
{"url": "https://www.monitor.bg:443/bg/a/view/fibank-s-pechalba-ot-162-mln-lv-predi-provizii-i-danyci-179523", "text": "Към края на септември 2019 г. нетната печалба на Първа инвестиционна банка е 64.7 млн. лв. и отчита ръст от 4.15% (+2.5 млн. лв.) спрямо деветмесечието на 2018 г. Активите на банката са в размер на 9.626 млн. лв., като нарастват с 389 млн. лв. спрямо декември 2018 г. От началото на годината новоотпуснатите кредити от банката са в размер на 345 млн.лв., което представлява ръст от 6.24%. Fibank отбелязва значителни ръстове в кредитирането към населението от 12.95% и ръст от 10.33% в кредитирането на малки и средни предприятия (с приходи от дейността до 15 млн. лв.). В началото на 2018 г. Първа инвестиционна банка обяви новата си стратегия с фокус върху кредитирането на МСП (с приходи от дейността до 15 млн. лв. годишно) и ритейл сегмента. Резултатите на банката показват, че това е било крачка в правилната посока и за последните 21 месеца ръстовете в съответните портфейли са над 35%. Спестяванията на граждани и фирми също отбелязват ръст от 380 млн. лв. от началото на годината, а от прилагането на новата стратегия, ръстът е над 1 млрд. лв. Приходите от банкови операции възлизат на 267 млн. лв., а печалбата преди обезценка е в размер на 162 млн. лв. През първата половина на 2019 г. беше извършена цялостна оценка на 6 български банки от ЕЦБ, включително и на ПИБ, в резултат на искането на България за установяване на трайно струдничество с ЕЦБ от 18.07.2018 г. и заявеното желание на страната за присъединяване към „чакалнята\" за членство в еврозоната (ERM II). Първа инвестиционна банка - като най-голямата банка с български капитал и втора по кредитиране на българския бизнес, подходи отговорно към своите клиенти и акционери. През третото тримесечие на годината Fibank прегледа обстойно кредитния си портфейл за съответствие между методологията на ЕЦБ (използвана при цялостната оценка) и Международните Стандарти за Финансово Отчитане (задължителни за прилагане при изготвяне на финансовите отчети от банките). В резултат на това към края на месец септември 2019 г. са начислени допълнителни разходи за обезценки от 66 млн. лв. спрямо юни 2019 г. По този начин банката отразява счетоводно в текущата си дейност по-консервативния подход към оценката на кредитния риск след извършения преглед на качеството на активите. Към края на септември тази година Първа инвестиционна банка покрива всички регулаторни капиталови изисквания със съотношения за обща капиталова адекватност от 18.01% и Базов собствен капитал от първи ред от 15.07%.", "date": "2019.10.31", "title": "Fibank с печалба от 162 млн. лв. преди провизии и данъци"}
{"url": "https://www.monitor.bg:443/bg/a/view/milko-lazarov-zastava-nachelo-na-syuza-na-filmovite-ni-dejci-179498", "text": "Режисьорът Милко Лазаров бе избран за председател на Съюза на българските филмови дейци. Решението бе направено на Общо отчетно-изборното събрание, което се проведе на 29 октомври. На поста Лазаров наследява друг режисьор – Иван Павлов, който бе начело на съюза от 2004 до 2010 г. и отново от 2013 г до избирането на новия председател. Милко Лазаров е завършил кино и телевизионна режисура в НАТФИЗ „Кръстьо Сарафов” в класа на проф. Владислав Икономов. Преподавал е дисциплината „Експериментално кино и инсенизация” в кинофакултета на НАТФИЗ, като е бил режисьор и изпълнителен продуцент на тв кампаниите „Великите българи“, „Голямото четене“, „Събитията на XX век“ и „Ръкописът“. Във филмографията си Лазаров има и две пълнометражни игрални заглавия - „Отчуждение“ (2013) и „Ага“ (2018), който ще представи България в международната категория на следващите награди „Оскар“. Филмът има общо над 38 отличия от международни кинофоруми, сред които и големия приз „Сърцето на Сараево” от Международния кинофестивал в столицата на Босна и Херцеговина от миналата година.", "date": "2019.10.31", "title": "Милко Лазаров застава начело на Съюза на филмовите ни дейци"}
{"url": "https://www.monitor.bg:443/bg/a/view/pusnaha-sreshtu-1000-lv-podkupen-gorski-strajar-179528", "text": "Горски инспектор от Габрово, арестуван за подкуп, беше пуснат на свобода срещу 1000 лв. парична гаранция от апелативния съд във Велико Търново. С това всъщност беше напълно потвърдено веднъж постановеното решение на окръжния съд в Габрово. Делото в апелативната инстанция беше образувано след протест от прокуратурата, с който се искаше срещу обвиняемия да бъде взета най-тежката мярка за неотклонение „задържане под стража” спрямо 43-годишния Ц.Н.    Съставът на Апелативен съд – Велико Търново намира протеста за неоснователен. Той отчита, че наистина има наличие на данни, от които може да се направи обосновано предположение, че мъжът е извършил престъплението, в което е обвинен. Не са налице, обаче, доказателства за съществуването на реална опасност обвиняемият да се укрие или да извърши престъпление. Освен това лицето е неосъждано, а престъплението, в което е обвинен предвижда наказание до 6 години лишаване от свобода и до 5000 лева глоба. С оглед на това, съставът намира, че определението на Окръжен съд  - Габрово следва да бъде потвърдено изцяло. Определението на Апелативния съд е окончателно и не подлежи на обжалване. ", "date": "2019.10.31", "title": "Пуснаха срещу 1000 лв. подкупен горски инспектор"}
{"url": "https://www.monitor.bg:443/bg/a/view/izvadiha-4-sm-zyb-za-rekordite-na-gines-179535", "text": "Германски стоматолог и пациентът му получиха сертификат за световен рекорд на Гинес за най-дългия изваден човешки зъб, съобщиха в. \"Дейли стар\" и ЮПИ. Зъбът, който е дълъг почти 4 см е изваден миналата година, но подготвянето на документите е отнело много време на д-р Макс Лукас от Майнц. Пациентът Мийо Водопия от Хърватия е отишъл при него със силна болка и подуване. На рентгеновата снимка зъбът е изглеждал невероятно дълъг. Заради инфекцията той е трябвало да бъде изваден незабавно, за да бъдат избягнати усложнения. Изваденият зъб е дълъг точно 3,72 см - с половин милиметър повече от досегашния рекордьор от Индия. Сертификатът за рекорда е издаден тази седмица.  Обичайната средна дължина на видимата част на зъба е 8,7 мм, а на корена - 15,51 мм. Стоматологът Макс Лукас е много доволен от рекорда, защото всеки стоматолог по света ще прочете за него. Досега рекордът държеше индийски тийнейджър, чийто зъб бил дълъг 3,67 см.", "date": "2019.10.31", "title": "Извадиха 4 см зъб за рекордите на Гинес"}
{"url": "https://www.monitor.bg:443/bg/a/view/vpechatljavashta-pobeda-na-grigor-dimitrov-na-mastyrsa-v-parij-179527", "text": "На един от най-добрите мачове за сезона на Григор Димитров станаха свидетели зрителите в парижката зала \"Берси\". Първата ни ракета бе впечатляващ срещу световния номер 5 Доминик Тийм и го победи в два сета - 6:3, 6:2 за час и 13 минути. С класирането си за 1/4-финалите на \"Мастърса\" във френската столица Гришо подобри най-доброто си постижение на този турнир. Димитров вече води с 3-2 победи в мачовете срещу талантливия австриец. В спор за място на полуфиналите той ще срещне Кристиан Гарин. 23-годишният чилиец надви в 3 сета Жереми Шарди. Димитров и Гарин, който е номер 42 в ранглистата, не са изправяли един срещу друг до момента. Българинът демонстрира изключителен тенис срещу Доминик Тийм и на няколко пъти заслужи признание дори от опонента си. Прецизен първи сервис, агресивна игра и успешни рискови удари присъстваха в арсенала на нашия тенисист. Той осъществи общо три пробива срещу Тийм - един в първия сет и два във втория, а освен това спря серията му от 6 поредни победи. Пред погледите на родителите си в Париж, Гришо поведе с 3:1 след първия пробив срещу австриеца и затвори началния сет с 6:3. Във втория, Димитров също направи ранен пробив за 2:1, а след това втори за 4:1 и не даде никакъв шанс на съперника. Това бе трета поредна победа за българина на \"Мастърса\" след успехите над Юго Умбер и Давид Гофен. Григор Димитров направи любопитен коментар преди мача с Тийм, разкривайки че ще прекара ваканцията си в Исландия със своите родители. \"Всяка година сменяме една екстравагантна дестинация с друга още по-екстравагантна. Били сме в Африка при диви животни, а сега ще се отдадем на тъмни и дълбоки пейзажи, на горещи извори и снегомобили\", сподели Гришо. Също в Париж Рафаел Надал преодоля Адриан Манарино със 7:5, 6:4 и си гарантира среща със Стан Вавринка. Александър Зверев пък си осигури място във финалния турнир на АТР, след като Жо-Вилфрид Цонга отстрани Матео Беретини с 6:4, 6:3. Новак Джокович стигна третия кръг на \"Мастърса\" след успех със 7:6 (2), 6:4 над французина Корентен Муте. След мача сърбинът призна, че от няколко дни страда от настинка и не се е чувствал добре. Междувременно младият ни талант Адриан Андреев се класира за втория кръг на надпреварата в Нейпълс, щата Флорида. Турнирът в САЩ е с награден фонд от 25 хиляди долара. Андреев разгроми с 6:0, 6:1 Харисън Адамс от САЩ за 59 минути игра. С този успех Адриан заработи 3 точки за световната ранглиста.", "date": "2019.10.31", "title": "Впечатляваща победа на Григор Димитров на \"Мастърса\" в Париж (ГАЛЕРИЯ)"}
{"url": "https://www.monitor.bg:443/bg/a/view/linijata-na-bednost-se-povishava-s-15-leva-179514", "text": "Правителството определи линията на бедност за 2020 г. Размерът й ще е 363 лв. - с 15 лв. по-висок в сравнение 2019 г., съобщи пресслужбата на кабинета. Сумата е определена в съответствие е Методиката за определяне на линията на бедност за страната. Размерът се изчислява на база линията на бедност определена от изследването \"Статистика на доходите и условията на живот (EU-SILC)\" и индекса на цените на малката по състав кошница, уточниха от МС. Линията на бедност се използва при разработване на държавната политика в областта на доходите и жизненото равнище, при определяне на конкретни мерки за социална защита и е база за определяне на размера на финансовата подкрепа за хората с увреждания, пише в съобщението.", "date": "2019.10.31", "title": "Линията на бедност се повишава с 15 лева"}
{"url": "https://www.monitor.bg:443/bg/a/view/boltyn-otkazva-da-svidetelstva-sreshtu-trymp-179531", "text": "Бившият съветник на президента на САЩ по национална сигурност Джон Болтън отказва да свидетелства срещу Доналд Тръмп по разследването за импийчмънт. Болтън няма по собствена свободна воля да се подчини на призива на долната камара на конгреса за изслушване, заяви адвокатът му Чарлз Купър. Адвокатът даде да се разбере, че бившият съветник на държавния глава за национална сигурност не е склонен да се съгласи с конгреса. Купър заяви, че е готов от името на Болтън да приеме дневния ред. Застрашителната процедура по импийчмънт, започната от демократите срещу Доналд Тръмп, навлеза в нова фаза с първото гласуване в Конгреса, което ще позволи на конгресмените да разпитват публично свидетелите по украинската афера. Самият Тръмп подчертава, че е жертва на несправедлив \"лов на вещици\".  Контролираната от демократите Камара на представителите трябва да се произнесе по резолюция, която придава официален характер на разследването и разрешава организирането на публични изслушвания след пет седмици на разпити при закрити врата. \"Американците ще могат да чуят пряко как президентът е злоупотребил с пълномощията си\", написа в Туитър лидерката на демократите в Конгреса Нанси Пелоси. Демократите вече са изслушали при затворени врата дванайсетина дипломати и съветници на Белия дом. Според изтекли подробности по време на тези безкрайни изслушвания в Камарата на представителите посланици и висши служители са давали свидетелски показания, които понякога са били много критични към Белия дом. Те, по-специално, са разкрили усилията, полагани от месеци от приближени на президента, включително личния му адвокат Руди Джулиани, извън официалните дипломатически канали, за да убедят Киев да предостави злепоставяща информация за Джо Байдън. Тръмп остро критикуваха потайността на тези изслушвания, обвинявайки демократите, че разкриват само част от казаното, така че да създадат фалшива представа за реалността. След като се съберат още данни, резолюцията предвижда доказателствата да бъдат предадени на юридическата комисия, която ще бъде натоварена да състави обвиненията срещу президента. На този етап \"ще бъде разрешено участието на президента и на неговите адвокати\", гласи текстът на резолюцията. Така защитата на Доналд Тръмп ще може да поиска нови свидетелства или документи, да извърши кръстосани разпити и да предяви възражения. Но, ако президентът откаже да сътрудничи на исканията на Конгреса, исканията му могат да бъдат отхвърлени. Американската конституция очертава само най-общо правилата за сваляне на президент: на Камарата на представителите се пада задачата да предяви обвинението, а на Сената - да вземе решение. Имайки предвид републиканското мнозинство в горната камара, на този етап свалянето на президента изглежда малко вероятно.", "date": "2019.10.31", "title": "Болтън отказва да свидетелства срещу Тръмп "}
{"url": "https://www.monitor.bg:443/bg/a/view/vergov-stana-jertva-na-falshiv-profil-vyv-fejsbuk-179521", "text": "Звездата на Народния театър Юлиан Вергов е поредната известна личност, която си пати от фалшиви профили във Фейсбук. Оказа се, че екранният доцент Банков, не просто има двойник в социалната мрежа, а този двойник дори е правил политическа агитация от негово име. Фалшивият профил бил доста стар, на поне 5 години, и успял да увлече над 12 000 последователи. Човекът, който стои зад него си е позволил в деня на размисъл преди местните избори да агитира за oпределен кандидат за кмет. Това активизирало актьорът, който в официалната си страница във Фейсбук предупреди за измамата. „Мили хора, това е лъжец с мой фалшив профил. Лошото е, че е политическа агитация в разрез със закона “, написа Вергов. След като оповести публично лъжата, профилът е бил докладван на Фейсбук и вече не съществува. Припомняме че, преди малко повече от година колегата му Камен Донев също стана жертва на фалшив профил, след като от негово име бе публикуван пост, според който актьорът планира разточителен празник за абитуриентския бал на дъщеря си. „Аз не публикувам във Фейсбук, нито Туитър, нито в която и да е социална мрежа. Ако имам да кажа нещо, го казвам на сцената“, обясни тогава Донев пред bTV, като призова последователите си да не вярват на всичко, което четат онлайн. По същото време фолк славея Софи Маринова сигнализира, че от нейно име дори се искат пари в социалната мрежа, а тя няма и един профил там. През 2017-та пък друга звезда на Народния – Владо Карамазов, тръгна на кръстоносен поход срещу фалшивите профили с негово име във Фейсбук, които публикуват от негово име, като успя да докладва и изтрие пет от шестте такива фалшификати.", "date": "2019.10.31", "title": "Вергов стана жертва на фалшив профил във Фейсбук"}
{"url": "https://www.monitor.bg:443/bg/a/view/v-sotirja-zapaliha-kamion-zaradi-borch-ot-100-lv-179499", "text": "Товарен автомобил „Форд Транзит“ е бил опожарен  на улица „Първи май“ в сливенското село Сотиря. Сигналът за горящото возило е бил подаден на телефон 112 към 02,00 часа на 30 октомври. Докато пристигне пожарната колата изгоряла почти изцяло, при огледа станало ясно, че огънят е тръгнал от двигателя след като тенекиите били залети с леснозапалима течност. В близост е била намерена стопилка от пластмасово шише, в което най-вероятно е имало бензин. Само за няколко чака криминалистите от РУ „Полиция“ Сливен стигнали до извършителя, 27-годишният Величко Великов, който е бил задържан. Според местните жители палежът бил заради неуредени финансови взаимоотношения, собственикът на Форда дължал стотина лева на подпалвача. На няколко пъти е имало скандали между двамата мъже, които са и съседи в ромската махала.От ОД на МВР-Сливен уточняват, че арестувания не е криминално проявен.  ", "date": "2019.10.31", "title": "В Сотиря запалиха камион заради борч от 100 лв."}
{"url": "https://www.monitor.bg:443/bg/a/view/bylgarija-i-oae-shte-si-sytrudnichat-v-turizma-179516", "text": "Министерският съвет одобри проект на Меморандум за разбирателство за сътрудничество в областта на туризма между Министерството на туризма на България и Министерството на икономиката на Обединените арабски емирства като основа за водене на преговори между тях, съобщи пресслужбата на кабинета. Документът отразява готовността на двете държави да създадат най-благоприятни условия за взаимноизгодно партньорство в сектора. Те ще насърчават инвестициите в него и ще участват в международни туристически и инвестиционни изложения, организирани на тяхна територия. Меморандумът поставя фокус и върху стимулиране на инициативите за популяризиране на културно-историческите паметници с цел двустранно развитие на културния туризъм. България и ОАЕ ще обменят информация и опит също в администрирането на хотели и курорти, в организирането на учебни програми и техники за обучение на кадри в туризма, в сферата на събирането на туристическите данни и в статистиката, в лицензирането на туристически съоръжения, както и в развитието на здравния туризъм. Двете страни ще задълбочат сътрудничеството си и в рамките на международни форуми и по линия на международни формации като Световната организация по туризъм към ООН и др.", "date": "2019.10.31", "title": " България и ОАЕ  ще си сътрудничат в туризма"}
{"url": "https://www.monitor.bg:443/bg/a/view/kzk-shte-svalja-sydyrjanie-ot-internet-179520", "text": "Комисията за защита на потребителите (КЗК) ще може да издава решения за премахване на съдържание или ограничаване на достъп до онлайн интерфейс на търговци, които нарушават законодателството, свързани със защитата на потребителите. Новите правомощия на регулатора, за който „Монитор“ първи писа, са част от измененията в Закона за защита на потребителите, одобрение днес от правителството. Промените са част прилагане на разпоредбите на европейски регламент 2017/2394. С приемането му се определят компетентните органи за прилагане на законодателството за защита на потребителите, а КЗП е натоварена с функциите на единна служба за връзка и координатор между тях. За търговците се предвиждат глоби и имуществени санкции при неизпълнение на разпоредбите на закона. Проектът имат за цел още да гарантира, че потребителите на преносими услуги за онлайн съдържание, които се предоставят на територията на България по законосъобразен начин, имат право на достъп до тези услуги и могат да ги използват, когато временно се намират в друга държава-членка от ЕС. Не на последно място този акт ще доведе до намаляване на административната тежест чрез премахване на изискването за предоставяне на хартиен носител на документи, които могат да бъдат проверени в Търговския регистър и в регистъра на юридическите лица с нестопанска цел, се изтъква в прессъобщението.", "date": "2019.10.31", "title": "КЗК ще сваля съдържание от интернет "}
{"url": "https://www.monitor.bg:443/bg/a/view/dva-kamiona-se-udariha-chelno-na-svinskija-zavoj-v-kresnenskoto-defile-edinijat-shofior-zagina-na-mjasto-179490", "text": "В сряда около 22:20 часа  при дъжд и мокър път на главен път Е-79 в Кресненско дефиле се удариха челно два камиона. Товарен автомобил „ДАФ“ с прикачено полуремарке, управляван от 71-годишен водач от гр.София, движейки се в посока от Симитли към Кресна, на дясен завой навлиза в лентата за насрещно движение и се блъска челно в товарен автомобил „Волво“ също с прикачено полуремарке, управляван от 30-годишен водач от с.Черна гора, община Перник. По-младият шофьор е загинал на място, а линейка е транспортирала 71-годишният му колега от другият камион в благоевградската болница с опасност за живота. Той е с травма на главата.  Спътникът на загиналия шофьор, който е негов брат е с леки наранявания. В продължение на 6 часа движението в Кресненското дефиле се извършваше в едната лента за движение. Втората лента е отворена за движение около 4:30 ч тази сутрин.   Катастрофата е станала на т.нар. „свински“ завой преди малкия тунел в посока Кресна, когато преди около 3 години румънски ТИР натоварен с прасета се обърна и десетки от тях се разбягаха в коритото на река Струма, за да пият вода. Половината от тях не можаха да бъдат намерени.", "date": "2019.10.31", "title": "2 камиона се удариха челно в Кресненското дефиле, шофьор загина на място (ОБЗОР)"}
{"url": "https://www.monitor.bg:443/bg/a/view/brojat-na-mestata-na-plaja-shte-opredeljat-koncesijata-179519", "text": "Нова методика ще определя минималния размер на концесионното възнаграждение за морските плажове. С нея държавата цели да привлече повече инвеститори към по-слабо посещаемите досега плажове, разположени далече от населени места или курорти, като в последствие те да бъдат възложени на концесия, съобщиха от пресслужбата на кабинета. Министерският съвет одобри днес проект на постановление за приемане на методиката. При определяне на минималната цена за възлагане на концесия ще се отчита местоположението на плажа, степен на ползване, вид на туристически поток и др. Целта на приемането на новата методика е от една страна да се синхронизира цялостно специалната уредба на концесиите за морските плажове и от друга, да се създаде възможност за оптимизиране началната база за формиране на минималното годишно концесионно възнаграждение в процеса на организиране на откритите процедури за възлагане на концесии на морски плажове, коментират от пресслужбата. Съобразени са основните изисквания и условия при експлоатацията на морските плажове, определящи възможностите за реализиране на приходи от морския плаж, като в същото време се предоставя възможност за балансиран подход при възлагането на концесии за морски плажове. Чрез приемането й се цели усъвършенстване на критериите за определяне на концесионното възнаграждение за морските плажове, отговарящ в максимална степен на особеностите при управлението им и гарантиращ законосъобразното им отдаване на концесия и ползване, и защита на обществените интереси.", "date": "2019.10.31", "title": "Броят на местата на плажа ще определят концесията"}
{"url": "https://www.monitor.bg:443/bg/a/view/20-godini-po-kysno-izvadiha-na-pokaz-unikalna-lichna-biblioteka-179497", "text": "Част от уникалната по своя обем и антикварни екземпляри лична библиотека на старозагореца Недю Александров ще може да бъде видяна за Деня на народните будители в регионалната библиотека „Захари Княжески“. Дългогодишният секретар на митрополиите във Велико Търново, Сливен и Стара Загора дарява 1876 тома съчинения  и периодика  от събираното в продължение на 7 десетилетия книжовно богатство на библиотеката малко преди да почине през 2000-та година. Дарението е било придружено от саморъчно подготвен каталог, а всяко едно от томчетата е с неговия личен печат и инвентарен номер. Сред най-ценните неща са екземпляр от „Протоколи на Българския народен    събор в Цариград през 1871 г.“, публикуван  от Светия Синод през 1911 година , какъвто нито една друга библиотека в Града на липите и околностите не притежава. Редом с печатните издания Недю Александров /1904-2000/ завещава и свои ръкописи, сред тях са изследванията му за Великотърновската епархия и нейните манастири, три тома проучвания за старозагорската митрополия, за живота и делото на митрополит Методи Кусев и залесяването на някога голия Ахмак баир, превърнал се в еталон на парк. Голяма част от книгите носят автографи от авторите си, сред тях е и даденият през 1954  г.  от тогавашния патриарх Кирил върху произведението му, посветено на личността на охридския и пловдивски митрополит Натанаил /1820-1906/. Сред най-старите издания е книгата „Заветът на Василия Естатиева, сина Априлов“ от 1894 г. , а интерес за изследователите представлява ръкописен документ от  1882 г. за изграждането на храм-паметника  на Свободата в подножието на връх Шипка. Недю Александров работи до последния си земен миг над различни теми, посмъртно излиза съвместната му с Цветана Кисьова книга „С Христос и Македония в сърцето. Страници от живота на митрополит Методий Кусев“.", "date": "2019.10.31", "title": "20 години по-късно: Извадиха на показ уникална лична библиотека"}
{"url": "https://www.monitor.bg:443/bg/a/view/gabrovec-vyrna-portfejl-s-njakolko-hiljadi-leva-179515", "text": "Габровец намери портфейл с няколко хиляди лева и го върна, съобщиха от местната дирекция на полицията. Мъжът, чиято самоличност не се уточнява, намерил портфейла с голяма сума пари и лични документи и без нито за миг да се замисли и двоуми, направо го отнесъл и предал на дежурния в районното полицейско управление. По документите собственикът бил открит и портфейлът му бил върнат. Ръководството на ОД - МВР в Габрово изказва своята благодарност за проявените хуманност и гражданска доблест.", "date": "2019.10.31", "title": "Габровец върна портфейл с няколко хиляди лева"}
{"url": "https://www.monitor.bg:443/bg/a/view/izsledvat-korenite-na-djedaite-v-nova-trilogija-na-mejduzvezdni-vojni-179491", "text": "Разграничаването на сценаристите на „Игра на тронове“ - Дейвид Бениоф и Дан Уайс, от следващата обявена трилогия на „Междузвездни войни“ донесе една лоша и една добра новина за феновете на галактическата поредица. Въпреки че премиерата на първия филм ще се забави и няма да се състои през 2022 г. (ако LucasFilm не намерят бързо заместници на Бениоф и Уайс), почитателите на „Междузвездни войни“ разбраха какъв ще е фокусът на следващата порция филми. А именно – корените на джедаите. Според информация на сп. Variety, продукциите от новата трилогия ще разгледат как са се зародили тези герои, като фенове отсега спекулират, че сюжетът ще бъде вдъхновен от популярните игри Star Wars: The Old Republic. В тях обаче джедаите вече съществуват и дори са в разцвета на силите си. Това означава, че темата за техния произход е сравнително е нова, както за създателите на франчайза, така и за феновете му. Иначе казано, създателите на следващите филми ще имат пълната свобода в изковаването на сюжета.", "date": "2019.10.31", "title": "Изследват корените на джедаите в нова трилогия на „Междузвездни войни“"}
{"url": "https://www.monitor.bg:443/bg/a/view/decata-ot-kardam-ne-sa-natroveni-s-hrana-179504", "text": "Причината за смъртта на 9-годишния Стефан от Кардам и за неразположението на двете му сестрички категорично не е хранително натравяне, научи „Монитор“ от разследващите.  Няма данни и за натравяне с медикаменти, други препарати или отрови. Лекари и следователи се надяват резултатите от микробиологичните изследвания да внесат някаква яснота за трагедията в многодетното семейство в Кардам. Разпитани са лекарите от ЦСМП – Генерал Тошево, които са се отзовали на повикването в дома на децата. Според източници на „Монитор“, няма данни медиците да са извършили нещо нередно в оказване на първа помощ. 9-годишният Стефан почина в дома си в Кардам на 27 октомври. Двете му сестри – на 7 и 11 години бяха настанени по спешност са в УМБАЛ „Света Марина” във Варна, с остри симптоми на повръщане, коремна болка и неразположение. Състоянието на двете момичета вече е стабилно. Останалите три деца са настанени в МБАЛ-Добрич за превантивно медицинско наблюдение по разпореждане на Районната прокуратура в Генерал Тошево. Тревога относно здравословното им състояние към момента няма. Те са без оплаквания. Припомняме, че на 26 октомври семейството е вечеряло едно и също: пържена варена наденица, млечна салата, туршия, луканков салам. Само три от децата са получили общо неразположение, на останалите им нямало нищо. От Регионалната здравна инспекция направиха проверка. По досъдебното производство са назначени токсикологични експертизи. Изследват се проби, взети при аутопсията на деветгодишното момче. При нея не са установени видими причини или увреждания на вътрешните органи на детето, които да са причинили смъртта му. Действията по разследването продължават. Междувременно в Генерал Тошево стартира дарителска акция за многодетното семейство от Кардам. Инициатор е Вили Димитрова. В социалната мрежа тя написа следното: „Реших да организирам кампанията заради сина си, който се познаваше със Стефчо. Той ме попита: „Мамо, Стефчо беше толкова малък, защо така му се случи, няма да може да си играе и да ходи на училище”, и това още повече ме жегна. Много е трудно на семейството с 6 деца, които въпреки всички не са търсили помощ от никого, защото са скромни хора и гледат да се оправят сами”. Вече са поставени 9 кутии в Генерал Тошево. В акцията се включват и организации от Добрич. Вили Димитрова планира организирането и на други благотворителни прояви – базар, група във ФБ с базар, поставяне на кутия на концерт по повод празника на Генерал Тошево. Ще бъдат събирани дрехи за децата, които са на възраст между 4 и 13 години, семейството ще бъде подпомогнато и с дърва за зимата.", "date": "2019.10.31", "title": "Децата от Кардам не са натровени с храна"}
{"url": "https://www.monitor.bg:443/bg/a/view/otkriha-nova-galerija-v-peshtera-lednikyt-kraj-rakitovo-179506", "text": "Нова галерия в пещерата „Ледникът“ край Ракитово е била открита от спелеолозите от местния клон към Българското пещерно дружество, разказа Стойчо Зарев. Той допълни, че пещерата е открита пpeз 2015 гoдинa, нo caмo пpeди дни, cлeд paзчиcтвaнe нa ĸaмeнни блoĸoвe, пpeд пeщepняцитe ce e oтĸpилa пpeĸpacнa глeдĸa. „Oĸoлo тpидeceт мeтpa oтвecнa чacт и cлeд тoвa ce влизa в нeвepoятнo ĸpacивa гaлepия, нacитeнa c мнoжecтвo втopични пeщepни oбpaзyвaния – cтaлaĸтити, cтaлaгмити, cтaлaĸтoни, дpaпepии. Зaceгa нe cмe oтĸpили пeщepни биcepи. Bиcoчинaтa нa гaлepиятa e oĸoлo 10 мeтpa, a шиpoчинaтa oĸoлo 6 мeтpa. Дължинaтa нa гaлepиятa e oĸoлo cтoтинa мeтpa, ĸaтo в eдиния й ĸpaй тя зaвъpшвa c гoлям и cгъcтeн блoĸaж oт ĸaмeнни блoĸoвe и нaнoceн мaтepиaл oт oвaлни peчни ĸaмъни и пяcъĸ. A в дpyгия ĸpaй нa гaлepиятa тaвaнът пaдa ниcĸo, paзcтoяниeтo мeждy пoдa и тaвaнa cтaвa oĸoлo двaйceтинa caнтимeтpa, a oт тaвaнa виcят мнoжecтвo пeщepни oбpaзoвaния и ce виждa пpoдължeниe“, paзĸaзa Зapeв. Toй дoпълни, чe oбщo пeтимa ca пeщepняцитe, oтĸpили нoвaтa гaлepия, нo нa cлeдвaщия дeн в нeя ca влeзли и 7 дeцa, ĸoитo ca ycпeли дa пpeoдoлeят зa пъpви път oтвecнитe чacти и ca пpeминaли пpeз 30-мeтpoвия  yчacтъĸ, зa дa ocтaнaт yдивeни oт paзĸpилaтa ce пpeд тяx ĸpacoтa нa нoвaтa гaлepия. Cпopeд Зapeв, ceгa „Лeдниĸът“ тpябвa дa ce зaщити oт пoceгaтeлcтвa и дa ce oпaзи. Bлизaнeтo в пeщepaтa cтaвa caмo c изcлeдoвaтeлcĸa цeл и e oщe paнo дa ce гoвopи зa пoceщeния oт тypиcти. Paйoнът oĸoлo Paĸитoвo e бoгaт нa пeщepи – „Лeпeницa“, „Bлacтeлинът“, „Лeдниĸът“ ca caмo чacт oт тяx. Πpoyчвaниятa им щe пpoдължaт, зaщoтo гoлямaтa цeл нa изcлeдoвaтeлитe e дa влязaт в гoлямa пeщepнa cиcтeмa – мнoжecтвo пeщepи, oбeдинeни oт eднa цeнтpaлнa гaлepия c дължинa oĸoлo 20 ĸм. Te пpeдпoлaгaт, чe „Лeдниĸът“ e вxoдът ĸъм нeя, a „Лeпeницa“  cъщo e чacт oт гoлямaтa пeщepнa cиcтeмa. Πpoyчвaнeтo нa пeщepи в тoзи paйoн имa cвoитe тpaдиции, зaщoтo пpeз  cлeдвaщaтa 2020 гoдинa щe бъдaт oтбeлязaни 90 гoдини oт нaчaлoтo нa opгaнизиpaнoтo пeщepнo движeниe в Paĸитoвo.", "date": "2019.10.31", "title": "Откриха нова галерия в пещера“ Ледникът“ край Ракитово"}
{"url": "https://www.monitor.bg:443/bg/a/view/po-5-kubika-dyrva-bez-pari-za-dobrovolci-gasili-pojari-179509", "text": "По 5 кубика дърва за огрев безвъзмездно ще получат доброволци, участвали в гасенето на пожари и в извънредни ситуации на територията на община Ценово. Това решение е взето от общинските съветници на последното заседание на местния парламент, съобщават от кметството. Помощта за членовете на доброволното противопожарно формирование е израз на благодарност за това, че без никакво заплащане и отнемайки от свободното си време те са се включили в овладяването на извънредни ситуации. През това лятото доброволците са участвали и в действията по ликвидиране на огнищата на болестта Африканска чума по свинете. „От началото на годината членовете на екипа са участвали в потушаването на повече от 20 пожара на територията на общината, осигурявали са денонощни дежурства за следене нивото на реките при опасност от наводнение. Част от доброволците участваха и в почистването на пътната мрежа от паднали дървета след бури през летните месеци“, каза Снежинка Монева, ръководител на формированието и главен специалист по гражданска защита в общинската администрация.", "date": "2019.10.31", "title": "По 5 кубика дърва без пари за доброволци, гасили пожари"}
{"url": "https://www.monitor.bg:443/bg/a/view/blizo-2-mlrd-lv-za-sledvashtite-7-godini-sa-predvideni-za-socialno-vkluchvane-179517", "text": "Близо 2 млрд. лв. за следващите 7 години са предвидени за социално включване, заяви зам.-министър Русинова, на кръгла маса на тема „Интегрираното предоставяне на подкрепа“. Очаква се България да получи 70% увеличение на финансовия ресурс, който се разпределя през оперативна програма „Развитие на човешките ресурси“  и оперативната програма за храни през следващия програмен период (2021-2027)г., коментира още Русинова. Тя добави, че през 2020 г. Министерството на труда и социалната политика планира допълнително 15 млн. лв. по ОПРЧР за ранно детско развитие. Средствата ще бъдат насочени към общините. С тях ще се подпомогнат строежи на детски градини и ще се организират услугите около Центровете на ранна детска интервенция, каквито има в 66 общини. Ще бъдат разкрити и нови 13-14 центъра за работа с деца от рискови групи и техните родители. Заместник-министър Русинова подчерта, че съвместната работа между централната и местна власт, бизнеса и неправителствения сектор подпомага реформирането на социалната система. Основните цели в тази насока са разширяването на дейностите по социална подкрепа, развитието на мрежа от услуги и достъп до здравни и образователни услуги в страната. От началото на 2020 г. влиза в сила новият Закон за социалните услуги, чрез който се регламентират интегрираният подход и интегрираните междусекторни услуги. Законът и подзаконовата нормативна уредба ще подобрят контрола по предоставянето на услугите, ще въведат нови стандарти и ще овластят човека.    ", "date": "2019.10.31", "title": "2 млрд. лв. през следващите 7 години за социално включване"}
{"url": "https://www.monitor.bg:443/bg/a/view/30-prozoreca-v-gorata-vsjaha-stres-na-shvejcarija-179505", "text": "В Швейцария бяха сащисани от гледка, която по нашите географски ширини е нещо достатъчно обичайна - изхвърлени в гората дървени дограми. „На човек трябва първо да му хрумне подобно нещо!“ – така започва съобщението в местния булеварден колос в. „Блик“. И наистина, на средния швейцарец сигурно изобщо не би му хрумнало да изхвърли старата дограма в гората и затова сега полицията в Илнау-Ефретикон ще издирва нахалника, който е стоварил 30 прозореца в девствената гора, където нормалният местен гражданин дори не би се отбил по малка нужда. За случая пишат по вестниците, а стражите на закона издирват свидетели, които би трябвало да са видели наглите злосторници. А в коментарите под текста хората разсъждават дали пък да не се вземе ДНК проба от тези дограми. Ако по т.нар. „наши географски ширини“ се случваше така, щяхме да сме Швейцария на Балканите, но уви…", "date": "2019.10.31", "title": "30 прозореца в гората всяха стрес на Швейцария"}
{"url": "https://www.monitor.bg:443/bg/a/view/dve-momicheta-insceniraha-otvlichane-otkriha-gi-v-haskovski-hotel-s-momcheta-179508", "text": "Две приятелки на 17 и 22 години инсценираха отвличане и вдигнаха на крак полицията в Харманли, съобщиха от Областната дирекция на МВР в Хасково. В рамките на 2 дни - от 27 октомври, те поддържали заблудата, че са отвлечени от непознати лица. Чрез съобщения до родителите си, те отстоявали версията, че се намират заключени в Първомай и Чирпан. Веднага са сформирани оперативни групи, които обявили момичетата за издирване и започнали действия за установяване на местонахождението им. На 29 октомври момичетата заедно с 1-годишното дете на по-голямата, са намерени в хасковски хотел в компанията на двама свои приятели, в добро физическо и психично здраве. От разговорите с тях станало известно, че са напуснали домовете си по собствено желание, за да се видят с момчетата, с които поддържали интернет комуникации и с които желаели да прекарат няколко дни в Хасково. Инсценираното отвличане е било с цел да нямат конфликт с родителите си. Материалите за поведението на непълнолетната харманлийка, ще бъдат предадени на Местната комисия за борба срещу противообществените прояви на малолетни и непълнолетни -Харманли.", "date": "2019.10.31", "title": "Две момичета инсценираха отвличане, откриха ги в хотел с момчета"}
{"url": "https://www.monitor.bg:443/bg/a/view/evropejskija-syuz-dava-663-miliona-evro-na-turcija-za-borba-s-migracionnata-kriza-179507", "text": "Турция ще получи от Европейския съюз 663 милиона евро за борба с миграционната криза, се казва в разпространено в четвъртък съобщение на пресслужбата на Европейската комисия. Европейската комисия отделя 663 милиона евро хуманитарна помощ за продължаване на крупни проекти в рамките на фонда на ЕС за бежанци в Турция. милиона евро ще осигурят непрекъснатост на най-голямата в историята хуманитарна програма на ЕС за спешна социална защита. Останалите средства ще бъдат насочени за подкрепа на проекти в областа на образованието и важни услуги в сферата на здравеопазването, се отбелязва в текста", "date": "2019.10.31", "title": "Европейския съюз дава 663 милиона евро на Турция за борба с миграционната криза"}
{"url": "https://www.monitor.bg:443/bg/a/view/dyrjavite-v-es-sami-da-reshat-dali-da-pribirat-djihadistite-kakto-trymp-nastojava-179510", "text": "Държавите от ЕС сами решават дали да приберат у дома джихадистите, заяви днес говорител на Европейската комисия по повод настояването на САЩ терористите с европейски паспорти, задържани в Сирия, да бъдат върнати и съдени в Европа. Знаем какво предизвикателство е връщането на т. нар. \"чуждестранни бойци\". ЕС днес е по-подготвен, на границите се извършват задължителни проверки на всички преминаващи, държавите в Общността са задължени да обменят данни за заподозрени в тероризъм, добави говорителят. По-рано днес белгийски медии цитираха посланика на САЩ в Брюксел, според когото джихадистите трябва да бъдат върнати в Европа заради заплахата да избягат от кюрдските затвори в северната част на Сирия. По думите на посланика Вашингтон е готов да окаже \"материална помощ\" за прибирането на терористите.", "date": "2019.10.31", "title": "ЕК: Държавите в ЕС сами да решат дали да прибират джихадистите, както Тръмп настоява"}
{"url": "https://www.monitor.bg:443/bg/a/view/dyrjavata-dade-pojiznena-pensija-na-lili-ivanova-179511", "text": "Примата на българската естрада Лили Иванова ще получава пожизнена пенсия от държавата в размер на 700 лв месечно, за особените си заслуги към българската държава и нацията. Това реши на заседание днес Министерският съвет. Предложението, изпълнителката на „Ветрове“ да получи пожизнено държавна парична награда, заедно с още седем свои колеги, беше внесено за разглеждане от министъра на културата Боил Банов. Иванова ще се радва на Заедно с нея, бяха номинирани и одобрени още проф. Анатоли Кръстев - музикант и педагог; Анжел Вагенщайн - режисьор и сценарист; Андрей Дреников - композитор и музикант; Георги Дюлгеров - режисьор и сценарист; Иван Стайков - музикант и поет; Иван Иванов - поет и Христо Ганев - режисьор и сценарист. Припомняме, че само преди два месеца към Министерството на културата, която изготвя номиниациите, да я включи в списъка с предложения за тази пожизнена пенсия. Кандидатурата на изпълнителката на „Устрем“ е подадена от Съюза на българските музикални и танцови дейци и е разгледана от 15-членната комисия още в края на 2016 г., когато при тайното гласуване тя е била отхвърлена. Оказва се, че комисията не е длъжна да уведомява за решенията си самите артисти, а има ангажимент да информира само съюзите и сдруженията, които са ги номинирали. Така Марги Хранова разбира, че не е одобрена едва преди 2 месеца. Още тогава тя заяви, че е обидена и не би подала документите си отново (по закон има право да го направи три години след отказа). Членовете на комисията, която заседава 3-4 пъти годишно, според броя на кандидатите, за да не се упражнява натиск върху тях. Те гласуват тайно, като това ги освобождава и от аргументиране на решенията си. В нея има само трима представители от Министерството на културата, които изпълняват основно административни функции, а останалите са от различни съсловни сдружения като съюзите на българските композитори, музикални и танцови дейци, филмови дейци, артисти, писатели, художници, Асоциацията на археолозите и Сдружението на музеите. На въпроса на „Монитор“ защо Лили Иванова заслужава, а Маргарита хранова – не, такава пенсия от пресцентъра на Министерството отговориха: „Министерството на културата не коментира решения, взети от независима Комисия, сформирана по Закона за награждаване на лица с особени заслуги към българската държава и нацията“, като добави: „Министерството на културата само администрира взетите решенията.“ На същото заседание днес Правителството прие да предложи на президента, за изключително големите му заслуги за развитието на българската култура и изкуство. Честта беше указана на рок легендата само ден след като навърши 75 години и ги отпразнува с голям концерт в зала 1 на НДК. „Щурецът“ събра приятели и колеги от всички поколения и заедно със супер групата си „Фондацията“ направи тричасово шоу с три биса, което вдигна на крака препълнената до горе емблематична зала. До него на сцената, навръх празника му, застанаха Наско от БТР, Васил Гюров, група JEREMY?, Валди Тотев и Георги Марков от „Щурците\". След знаменитият спектакъл, притежателите на ВИП билети и приятелите на Маричков се събраха в „Клуб 1“, където представители на НДК изненадаха музиканта със специална торта. Неуморният артист обяви, че следващият му голям концерт ще е на 26 май 2020 г. на Лятна сцена НДК.", "date": "2019.10.31", "title": "Държавата даде пожизнена пенсия на Лили Иванова"}
{"url": "https://www.monitor.bg:443/bg/a/view/otneha-imane-za-360-bona-ot-pesho-sumista-i-bivshata-mu-179502", "text": "Спестявания и имоти на обща стойност 361 888 лв  да бъдат отнети от изтърпяващия доживотна присъда във варненския затвор за организиране и ръководене на престъпна група бивш шеф на българската федерация по сумо Петър Стоянов, реши състав на старозагорския окръжен съд.Конфискацията  на крупната сума е по искане на комисията за отнемане на незаконно придобито имущество. В списъка на незаконното имане са акции в 6 търговски дружества  /“Агрикан“, „Сънрайз Билд“, „Инвар М“,  „Аутокът“, „Сиърс“ и „Боро тур“/ със седалища в София и Варна,12 000 евро, отнети при задържането на Стоянов през далечната 2009 година в Шумен, други суми по различни банкови сметки с титуляр затворника ,21 бона от продажба на дружествени дялове в различни фирми ,35 000 лв от продажба на право на строеж над апартамент, както и бивш овчарник в павелчанското село Манолово. Производството за изземване на имуществото е стартирало още през 2010 година, когато Пешо Сумиста е бил привлечен като обвиняем за организирането и ръководенето на известната „Група на килърите“.ОТ КОНПИ са поискали да бъдат конфискувани  и 13 бона от сметките на бившата вече съпруга  на  атлета Емилия Попова. Делото в старозагорския окръжен съд е от 2017 година, заседанието е било на 1 октомври т.г., но решението вижда бял свят едва на 30 с.м. Ответниците по делото Стоянов и Попова не са присъствали  и не изпращат свои представители, считат че искането на конфискация е незаконно поради изтекла погасителна давност.По същество отричат пряка връзка между тези им имоти и престъпленията , но направената експертиза доказва, че има огромна разлика между приходите и разходите им, далеч надхвърляща минималните по закона 60 000 лв. В решението на съда изрично е записано, че :“ Ответникът е осъден за участие в организирана престъпна група,  като групата е въоръжена и създадена с користна цел с цел да върши престъпления по чл. 115 и чл. 116 от НК - умишлени убийства, престъпления по чл. 128 и чл. 129 от НК - умишлено причиняване на средни и тежки телесни повреди и престъпления по чл. 330 от НК - палежи, като деянията са извършени от лице, което образува и ръководи организирана престъпна група, от което се генерира имотна облага и ако се изхожда от присъдата релевантният за исковото производство по чл. 28 от ЗОПДИППД (отм.) период следва да се определи от неустановена дата през 2007 г. до 23.07.2010 г.“ Петър Стоянов и Емилия Попова ще трябва да заплатят допълнително близо 24 000 лв държавни такси и разходи по делото. Решението подлежи на обжалване пред апелативния съд в Пловдив. Миналата година Върховният касационен съд реши окончателно, че трима от групата на килърите ще останат до живот зад решетките, това са соченият за лидер на престъпната група Петър Стоянов – Сумиста, чирпанлията Георги Вълев и Васил Костов-Кеца.Сумиста е осъден за организиране на убийствата на търновския адвокат Петър Лупов и шуменския бизнесмен Румен Рачев. Васил Костов и Георги Вълев са признати за виновни за подбудители и помагачи в извършване на двете убийства. Янко Попов е осъден за участие в убийството само на Лупов. Попов вече изтърпя присъда от 5 години затвор за участие в престъпната група. Съдът окончателно оправда един от сочените за участници в групата - Райко Стойнев, който преди това беше осъден на седем години затвор. Той беше  обвинен, че е бил съучастник в убийството на Румен Рачев през юли 2009 година, но съдът сметна това за недоказано.", "date": "2019.10.31", "title": "Отнеха имане за 360 бона от Пешо Сумиста и бившата му "}
{"url": "https://www.monitor.bg:443/bg/a/view/dupnichani-oblichat-dyrveta-za-bedni-179503", "text": "Дупничани обличат дървета за бедни, като инициативата е на група доброволци от града. За втора поредна година „Споделената зима е топла“ ще зарадва социално слаби жители, които нямат възможност да си закупят якета и палта. Акцията по “обличането” на дърветата ще се извършва вечер, за да се осигури повече дискретност. Събират се връхни зимни дрехи (детски, дамски и мъжки) - палта, якета, суитчъри, шапки, шалове и зимни обувки, които да бъдат запазени и почистени. Желаещите да се включат могат да оставят дарения в кутиите, намиращи се на партера в ГУМ - до стълбите. “Успехът на акцията от миналата зима ни насърчи отново да я организираме, тъй като вече се убедихме, че дупничани са хора съпричастни, благородни и с големи сърца. Заедно успяхме да стоплим много бедстващи и да направим зимата  по-топла и споделена! Студените зимни дни са близо и се надяваме до настъпването им да проведем няколко акции с “обличане на дървета”, коментираха доброволците от Дупница.", "date": "2019.10.31", "title": "Дупничани обличат дървета за бедни"}
{"url": "https://www.monitor.bg:443/bg/a/view/elica-vasileva-s-25-t-za-uspeh-na-novara-179501", "text": "Волейболната националка Елица Василева и нейният „Новара“ постигнаха четвърта победа в италианската Серия А1. Европейските клубни шампионки, водени от Масимо Барболини, се наложиха над „Бусто Арсицио“ с 3:1 в мач от четвъртия кръг. Василева стана топреализатор в мача, като завърши с 25 т. (1 ас, 4 блока, 38% ефективност в атака, 43% перфектно и 43% позитивно посрещане). Силен мач за „Белогорие“ (Белгород) изнесе и Розалин Пенчев. Той завърши със 17 т., но неговият тим загуби при гостуването си на „Динамо-ЛО“ с 0:3 в Суперлигата на Русия. У нас „Добруджа“ записа трети пореден успех без да загуби гейм и е лидер в Суперлигата. В мач от третия кръг тимът, воден от Пламен Христов, победи с 3:0 „Черно море“ във Варна. Също с 3 победи, но с 9:1 геймово съотношение е шампионът „Нефтохимик“, който сега победи с 3:1 при гостуването си на „Пирин“ в Разлог. Победи в този кръг постигнаха и „Арда“ над „Славия“, „Дунав“ над ЦСКА и „Марек“ над „Монтана“.", "date": "2019.10.31", "title": "Елица Василева с 25 т. за успех на „Новара“"}
{"url": "https://www.monitor.bg:443/bg/a/view/livyrpul-likuva-sled-drama-s-10-gola-i-duzpi-179493", "text": "„Ливърпул“ и „Арсенал“ сътвориха невероятно шоу на осминафиналите за Купата на Лигата. „Ливърпул“ спечели след дузпи, като в редовното време мачът завърши 5:5. Сътвореното от двата тима шоу ще остане в историята на класическите английски битки. Още в 6-ата минута Шкодран Мустафи от „Арсенал“ си наниза нелеп автогол. Само след 30 минути гостите вече водеха с 3:1. Лукас Торейра изравни, а 18-годишният бразилец Габриел Мартинели отбеляза два гола. Джеймс Милнър намали от дузпа преди почивката.   Шоуто продължи с пълна сила и през второто полувреме. Мейтланд-Найлс вкара четвърти гол за „Арсенал“, но в рамките на следващите 6 минути Алекс Окслейд-Чембърлейн и Дивок Ориги се разписаха за 4:4. „Арсенал“ поведе отново с гол на Джоузеф Уилок, но Дивок Ориги в 94-ата минута вкара за 5:5. По регламент директно се премина към изпълнението на дузпи. Домакините вкараха всичките си пет изпълнения, докато грешник за „Арсенал“ бе испанецът Дани Себайос. След мача, наред с еуфорията си от представянето, Клоп скочи гневно на Футболната лига в Англия. По програма четвъртфиналите трябва да се играят на 17 и 18 декември. На 18-и обаче „Ливърпул“ ще е в Катар, където ще участва на световното клубно първенство и няма как да играе този мач. \"Дано някои хора се замислят най-после, след като не са го направили навреме. Ние няма да станем жертви на това“, отсече Клоп. „Ако намерят дата, на която да играем, но не на Коледа в 3 часа сутринта - ще играем. Ако не – пропускаме“. Жребият за четвъртфиналите прати „Ливърпул“ срещу „Астън Вила“ у дома. В другото дерби от този турнир „Манчестър Юнайтед“ победи „Челси“ с 2:1 насред Лондон. Двата тима също направиха великолепен мач, който бе решен от брилянтното изпълнение на Маркъс Рашфорд от пряк свободен удар в 73-ата минута. Именно Рашфорд откри резултата през първата част от дузпа, преди Миши Бачуай да изравни в 61-ата минута. „Манчестър Юнайтед“ посреща „Колчестър“ на четвъртфиналите. Другите двойки са „Оксфорд“ - „Манчестър Сити“ и „Евертън“ - „Лестър“.", "date": "2019.10.31", "title": "„Ливърпул“ ликува след драма с 10 гола и дузпи"}
{"url": "https://www.monitor.bg:443/bg/a/view/zabravete-za-akneto-i-problemnata-koja-179512", "text": "Есента е сезон, през който кожните проблеми се изострят и това важи особено за акнето. Въпросът как да се преборим с него придобива болезнена актуалност. Един от начините да се справим с проблема е използването на антисептични и противовъзпалителни вещества, които предотвратяват запушването на порите и кожните инфекции. Много ефективен природен лек при мазна и проблемна кожа е етеричното масло от чаено дърво, защото контролира нейното омазняване и я заздравява и матира. Залагайки на неговите доказани качества,   разработва козметичната серия  , която включва продукти за лице против акне, както и шампоан против пърхот.  Ефективен съюзник в борбата с пъпките е  . В него маслото от чаено дърво е комбинирано с розов конкрет, който намалява възпаленията и зачервяването на кожата и ускорява зарастването на акнеичните пъпки, като се нанася директно върху тях. Ефектът му се засилва, когато се използва комбинирано с  . Предназначен за общо третиране на кожата, целта на гела е да контролира омазняването, да заздравява и матира мазната кожа. Комбинацията от етерични масла от чаено дърво, лавандула, розмарин, гераний и розов конкрет действа антисептично, подпомага растежа на здравата кожа и я предпазва от белези. Натурален екстракт от върба регулира лъщенето и поддържа кожата чиста. Освен акнето, друг неприятен дерматологичен проблем е пърхотът и затова като част от козметичната серия   e разработен  . Неговата специална формула съдържа етерично масло от чаено дърво и масло от розмарин. Първото убива гъбичките, предизвикващи пърхота, а второто повишава кръвообращението и по този начин предпазва от косопад. Шампоанът се бори с пърхота по натурален начин, не дразни скалпа и е предназначен за всеки тип коса.", "date": "2019.10.31", "title": "Забравете за акнето и проблемната кожа"}
{"url": "https://www.monitor.bg:443/bg/a/view/baba-pripadna-na-delo-za-da-otyrve-zatvora-na-vnucheto-si-179496", "text": "83-годишната баба Анка припадна по време на съдебно заседание в Окръжен съд – Кюстендил, само и само да отърве присъда за внука си. Срещу възрастната жена и 24-годишният Антоан беше повдигнато обвинение за държане и разпространение на дрога. Случаят е от началото на миналата година, когато на различни адреси в Кюстендил бяха открити наркотици – амфетамин и коноп. Баба Анка усилено подпомагала бизнеса на внука си, който е известен в областния град с прякора Кебапчето. На влизане в съдебна зала Антоан не се въздържа и показа неприличен жест към журналистите. Не стигна това, но на възрастната жена внезапно й прилоша, което наложи да бъде повикан екип на Спешен център. „Вероятно бабата отново искаше да отложи делото, но не успя. Прегледаха я и се взе решение процесът да продължи“, коментираха присъстващи в съдебната зала. В крайна сметка на Антоан беше наложена присъда от 5 години „затвор“ при първоначален строг режим и глоба от 5 000 лв. Баба Анка пък се размина с условна присъда от 2 години, с 5-годишен изпитателен срок. Любопитна подробност е, че само преди седмица 83-годишната Анка отново беше спипана с дрога. Тогава полицаите я хванаха с канабис във входа на един от жилищните блокове в Кюстендил. „Възрастната жена вече има присъда. След поредния си гаф като нищо може да влезе на тия години в затвора“, коментираха магистрати. Присъдите подлежат на обжалване или протестира пред САС, в 15-дневен срок.", "date": "2019.10.31", "title": "Баба припадна на дело, за да отърве затвора на внучето си"}
{"url": "https://www.monitor.bg:443/bg/a/view/oskarite-iskat-10-hiljadi-za-onlajn-izlychvane-na-film-179483", "text": "Със сумата от 10 хиляди долара ще трябва да се раздели всеки филмов разпространител, за да направи представляваното от него заглавие достъпно за членовете на Американската киноакадемия в интернет. Решението лентите да могат да се гледат от даващите гласа си за наградите дейци и онлайн бе оповестено преди ден, като в стрийминг платформата на институцията броят на качените филми се очаква да расте. Гледането на продукциите онлайн остава само една от опциите, от които могат да се възползват членовете на Академията. Те все още могат да заявят, че искат да получат DVD копие от конкретно заглавие, като могат и да посещават публичните прожекции, организирани специално за наградите „Оскар“. Единствената категория, за която излъчването онлайн все още не е възможно, е международната. Честта на България тази година ще брани „Ага“ на Милко Лазаров, като рекорден брой от 93 филма ще участват в надпреварата. Причината за това тези заглавия да не бъдат достъпни в интернет на платформата Academy Screening Room е фактът, че те нямат разпространители в Съединените американски щати. Дигиталното решение е в отговор и на това, че през следващата година церемонията по връчването на наградите \"Оскар\" е издърпано хронологично, което дава по-малко време на членовете на Академията да се запознаят с потенциалните отличници. Вместо в края на месец февруари, когато традиционно се състоеше досега събитието, през 2020 г. то ще се проведе на 9 февруари.", "date": "2019.10.31", "title": "Оскарите искат $10 хиляди за онлайн излъчване на филм"}
{"url": "https://www.monitor.bg:443/bg/a/view/skalata-vliza-v-biznesa-s-tekila-179480", "text": "Актьорът Дуейн Джонсън-Скалата се захваща ново начинание – ще лансира собствена марка текила. 47-годишният бивш кечист лично оповести намеренията си в Инстраграм. Неговият бранд \"Терамана Текила\" ще бъде пуснат в продажба през първата четвърт на 2020 г. Звездата от „Спасители на плажа“ публикува своя снимка заедно с персонала на фабрика за спиртни напитки, придружена от надписа: \"Дами и господа, с гордост ви представям \"Терамана Текила\". \"Духът на земята\". Джонсън допълни, че от години планира да пусне собствена марка текила. \"Целта ни е да предложим напитка с отлични качество и вкус\", заяви актьорът. Припомняме, че Скалата далеч не е първата знаменитост, която пробва късмета си в бизнеса с текила. Колегите му Джордж Клуни и Райън Рейнолдс, както и певецът Ник Джонас, могат да му дадат добри съвети.", "date": "2019.10.31", "title": "Скалата влиза в бизнеса с текила "}
{"url": "https://www.monitor.bg:443/bg/a/view/otkradnaha-23-500-dolara-ot-doma-na-chujdestranni-diplomati-v-sofija-179495", "text": "Престъпна банда е ограбила висши служители на виетнамското посолство у нас. Става въпрос за военното аташе и неговия заместник. Двамата живеели във вилната зона на столичния квартал \"Драгалевци\", съобщи TrafficNews.  Апашите щурмували имота във вторник около 19 часа. Сигналът е подаден от служител на виетнамското посолство. Той казал на полицаите, че в къщата живеят аташетата по отбраната, на 66 и на 49 години. Двама чули шум около 19,00 часа и видели непознат да скача от 2-ия етаж. Направената проверка установила, че са откраднати 23 500 долара, собственост на посолството и 160 евро и 750 лева на аташето по отбраната. Полицията все още издирва извършителите на дръзкия обир. Подозренията са, че става въпрос за банда, която е върлувала и в други квартали.", "date": "2019.10.31", "title": "Откраднаха 23 500 долара от дома на чуждестранни дипломати в София "}
{"url": "https://www.monitor.bg:443/bg/a/view/legendarnijat-vladimir-klichko-namekna-za-zavryshtane-179494", "text": "Бившият властелин на тежката категория на професионалния бокс Владимир Кличко намекна, че може да се върне на ринга в следващите години. Украинецът е привлечен от възможността да стане най-възрастният шампион при свръхтежките. В момента рекордът е притежание на Джордж Форман, който триумфира на 45-годишна възраст. През 1994 г. Форман нокаутира 26-годишния Майкър Мурър. Разликата от 19 години във възрастта на съперниците е най-голямата в шампионски двубой в професионалния бокс. Кличко, който навърши 43 през март тази година заяви пред \"Дейли Мейл\": \"Не изключвам вариант за завръщане. Бих го направил заради рекорда. Джордж Форман беше на 45, когато стана шампион и това е едно прекрасно постижение.\" Украинецът се оттегли официално през август 2017 година след 69 мача, от които спечели 64, а 53 бяха с нокаут. Кличко е олимпийски шампион в категория над 91 кг. от Игрите в Атланта през 1996 година. Именитият боксьор бе на 39, когато след поражение от Тайсън Фюри загуби титлите си във версиите IBF, WBA, WBO и IBO след 9 години, 7 месеца и 8 дни без поражение. Преди това Владимир Кличко ги бе защитил успешно цели 19 пъти. Една от защитите бе срещу българската звезда на професионалния ринг Кубрат Пулев. След месеци преговори за реванш с Тайсън Фюри, повторен мач така и не се състоя. Фюри оваканти титлите, а в последвалия двубой между Кличко и Антъни Джошуа на \"Уембли\", британецът го нокаутира.", "date": "2019.10.31", "title": "Легендарният Владимир Кличко намекна за завръщане"}
{"url": "https://www.monitor.bg:443/bg/a/view/pazardjishka-gimnazija-e-sred-20-te-uchilishta-koito-sa-izbrani-za-uchilishte-poslanik-na-evropejskija-parlament-179476", "text": "Пазарджишката гимназия „Аксаков“ е сред 20-те сертифицирани училища в страната, избрани за допълнителен модул на програмата „Училище посланик на Европейския парламент“.Нов стимул за сертифицирани училища посланици на Европейския парламент дава през настоящата учебна година Бюрото на Европейския парламент в България на 20 от сертифицираните училища посланици в Програмата „Училище посланик“. След внимателен преглед на над 50 кандидатури и въз основа на предложените в тях инициативи, Бюрото на ЕП в България избра 20 училища посланици за участие в допълнителния модул. Очаквано сред тях е и пазарджишката гимназия „Иван Сергеевич Аксаков“. Аксаковци са кандидатствали с три инициативи пред Бюрото на Европейския парламент в България, които ще реализират в периода ноември-май, като най – мащабната инициатива ще бъде „Фамиатлон“ под надслова „Споделяме Европа с Вас“. През април те ще организират отново Националната си конференция за училища посланици, но този път темата ще бъде „Европа на зелените градове“, в унисон с европейската година на зелените градове 2020. Традиционно програмата в пазарджишката гимназия ще започне с ученически избори за младши посланици, които ще се проведат до края на месец ноември. Оценката на инициативите и подборът на 20-те училища са направени от представители на Бюрото на ЕП, вземайки под внимание очакваните резултати, обхват, ангажираност на учениците и качество на предложените инициативи. Изборът е окончателен и не подлежи на обжалване. В края на месец май 2020 г., всяко от 20-те училища ще гласува за най-добрата инициатива (без право да гласува за себе си), а училището с най-висок резултат ще има възможността отново да изпрати своя група до Страсбург в рамките на програма „Евроскола“ на ЕП. Програмата за училища посланици на ЕП е най-мащабната платформа по рода си, която се стреми да насърчава информираността относно Европа и европейската парламентарна демокрация сред младите граждани в целия ЕС, като им предоставя активни знания за Европейския съюз и по-специално за Европейския парламент. Инициативата се стреми да разясни на младежите в горния курс на обучение техните права като европейски граждани, да ги запознае с работата на техните представители в ЕП, както и да им покаже как те самите биха могли да оказват влияние върху политическия и демократичен живот в Европейския съюз. През учебната 2019/2020 година Програмата за училища посланици на Европейския парламент ще се изпълнява за четвърта поредна година и вече ще обхваща 100 български училища. Благодарение на нея през изминалите 3 години повече от 100 ученици имаха шанса да се докоснат до Европейския парламент в Страсбург и да се превърнат в евродепутати за ден, а десетки български преподаватели получиха нови знания за ЕС и завързаха международни контакти след участието си в международни учителски семинари. На 26 октомври 2018 година учениците от ПГ „Иван С. Аксаков“ посетиха Европейския парламент, след като спечелиха наградата на Бюрото в България.  ", "date": "2019.10.31", "title": "Пазарджишка гимназия е сред 20-те училища, които са избрани за „Училище посланик на Европейския парламент"}
{"url": "https://www.monitor.bg:443/bg/a/view/spipaha-trima-ot-bdj-s-tonove-kradeno-gorivo-kraj-burgas-179500", "text": "Трима служители на БДЖ бяха арестувани с близо един тон крадено дизелово гориво. Те са били спипани от ченгетата късно вечерта в сряда до бургаския квартал Ветрен. Дизеловото гориво е било разпределено в пластмасови туби с различна вместимост и превозвано с три леки автомобила, управлявани от служители на БДЖ. Тримата тарикати разработили цяла схема за кражби и системно източвали цистерните на БДЖ, превозвани с различни влакови композиции. Задържани за срок от 24 часа са двама айтозлии и мъж от карнобатското село Кликач. При претърсване в жилищата на задържаните, антимафиотите открили множество туби с различна вместимост, съдържащи още близо тон и половина дизелово гориво. Констатирано е, че то е продавано на занижени цени на черния пазар. Акцията по разбиване на канала за дизел е проведена от служители на отдел „Криминална полиция” в Областната дирекция на МВР – Бургас със съдействието на Специализираните полицейски сили. Разследващите са изяснили в детайли и схемата за извършваните системни кражби – тримата мъже, в качеството си на длъжностни лица по време на работните си смени имали достъп до композираните на гара „Дружба” и гара „Нова” влакови композиции, превозващи дизелово гориво. По този начин, чрез източване директно от цистерните мъжете системно извършвали кражби, превозвайки откраднатите количества с леките си автомобили, след края на работната смяна. Ченгетата ги следили седмици наред и ги закопчали непосредствено след извършване на поредната кражба, докато превозват плячката си. Откритите количества дизелово гориво са иззети. Работата по цялостно документиране на престъпната дейност на тримата мъже продължава от служители на Второ Районно управление – Бургас, съобщиха от пресцентъра на Бургаската полиция.", "date": "2019.10.31", "title": "Спипаха трима от БДЖ с тонове крадено гориво край Бургас "}
{"url": "https://www.monitor.bg:443/bg/a/view/izmamnici-plashat-s-ch-si-fantom-179485", "text": "Нова фишинг-измама се появи в нета, след като на електронната поща на наш читател се появи писмо от частен съдебен изпълнител-фантом за несъществуващо изпълнително дело срещу гражданина. Ето дословно текстът на мейла, изпратен от електронен адрес iordanova@hhd.bg с подател Калина Йорданова: „Здравейте г-н Стоименов, С настоящето и на осн. чл. 458 от ГПК във връзка с чл. 191, ал.3 от ДОПК Ви уведомявам, че срещу Вас е образувано изпълнително дело, по реда на ГПК, с оглед непогасени от Вас задължения. В приложения документ, можете да се запознаете с изпълнителния лист, издаден от Софийски Градски Съд, както и със сроковете за принудително изпълнение, които ще започнат да текат“. По-нататък в мейла, изпратен до нашия читател, чието име не е Стоименов, като подател се сочи Частен съдебен изпълнител Калина Йорданова с регистрационен номер 897 в Район на действие Софийски градски съд. Посочен е и телефон за контакти 02/ 986 4314, на който при позвъняване-оператор съобщава, че „абонат с такъв номер не съществува“. Проверка на \"Монитор\" в Националния регистър на частните съдебни изпълнители пък показа, че там няма вписан ЧСИ с такова име, което означава, че мошеници се опитват да стряскат хората с несъществуващи дела и съдебни изпълнители-фантоми. Прикаченият файл в мейла също не се отваря.", "date": "2019.10.31", "title": "Измамници плашат с ЧСИ-фантом"}
{"url": "https://www.monitor.bg:443/bg/a/view/levski-lukojl-s-vtoro-porajenie-vyv-fiba-kyp-179478", "text": "Отборът на \"Левски Лукойл\" загуби със 76:83 от \"Киев Баскет\" във втори мач от група F във ФИБА Къп. Това бе и първо домакинство за \"сините\", които следващата седмица приемат друг украински тим \"Днипро\", който също е с две загуби. Силната игра на \"Левски\" в защита и този път се оказа недостатъчна за срещите на европейска сцена. За втори пореден мач пропуските в нападение тежаха повече и след като не се възползва от шансовете си, сега българският тим ще гони вече по-трудното, за да запази надежди да продължи. След размяна на водачеството в първия период, във втория с по-силна игра под коша и няколко тройки Киев се откъсна напред и на два пъти поведе с 10 точки. През първото полувреме само Чавдар Котов държеше \"сините\" близо до съперника, а в самия му край Брандън Йънг се включи добре, за да скъси до пет изоставането - 44:49 преди паузата. В първите пет минути след почивката пак инициативата бе за \"Киев\", но серия от 8:0 за \"Левски Лукойл\", завършена от тройка на Чавдар Костов, най-после стопи разликата само до точка в средата на частта. За първи път след първата четвърт българският тим поведе в края на третата с нова тройка на Венци Петков. Поредица от грешки обаче не позволиха на \"Левски\" да използва импулса и да поведе по-сериозно. Вместо това, преди последната част Киев водеше със 63:62, но украинците реализираха само 14 точки в третия период. Гостите наваксаха в началото на финалната четвърт, а пропуските започнаха наистина много да тежат вече на \"Левски\" и дори добрите защити не се превръщаха в резултатни атаки. Две минути преди сирената разликата пак скочи до 10 точки, топките продължиха да не влизат и всяка интрига приключи. Чавдар Костов с 25 точки и 7 борби бе най-добър за Левски, Брандън Йънг вкара 19, а само Венци Петков с 10 също записа двуцифрен актив. /bgbasket.com", "date": "2019.10.31", "title": "\"Левски Лукойл\" с втора загуба във ФИБА Къп"}
{"url": "https://www.monitor.bg:443/bg/a/view/dimo-ot-p-i-f-muzikata-se-slusha-i-s-ochite-179479", "text": "Хол, пантофи, халат, пиано и луна. Сред този реквизит Димо и останалите музиканти от група P.I.F. ще сътворят поредния си „приказен“ концерт. Тази събота, 2 ноември те ви канят с „Добре дошли у дома“ в клуб „Терминал 1“, където обещават нови изживявания с напълно преобразени песни и допълнен репертоар от култови парчета, които обаче от десетилетие не са правили на живо. Феновете на групата вече добре знаят какво да очакват. - Неочакваното. А какво ще е този път? - Димо, надигна завесата за малко пред „Монитор.“ - Сцената ще пресъздава атмосферата на един класически, уютен хол. С огромните френски тапети, със завъртените шарки от едно време. С едни огромни френски прозорци, от които се вижда вечерно небе – силуетите на къщите от град през нощта. Виждат се луната и звездите, а луната всъщност е закачена на простор. Сред нас ще има един човек по халат, който ще стои в кресло, ще пие питие, от време на време ще разгръща вестник. Как ще си взаимодействаме с него ще разберете на момента. - Не само за нашата. За всяка една музика е важно. Като сценично изкуство и тук задължително трябва да присъства визия. Още на Един Пиаф са й казвали: \"Ти си на сцената, пееш страхотно, но трябва да има нещо, което да задържа погледа. Имаш много красиви ръце – ходи с черно и с високи ръкавици!\". - Театърът и музиката винаги са били едно за мен. Разказването на истории чрез песните, конктактът с публиката, визиите – цялото арт усещане е онова, което прави P.I.F. бутикова група, ама не съвсем (смее се). - Хората не са виждали на сцената ни пиано от поне 15 години, а още повече – някой от нас да свири на него. Ние с Иван (б.а. Велков – китарист и съосновател на P.I.F.) ще се сменяме зад клавишите. Ицо (б.а. Михалков, новият баисист на групата) по принцип си свири на пиано. Марто (Профиров, барабанист) ще свири и на флигорна. - Ще чуят парчета, които не са чували поне от десетина години, като „Горим“ и „Отлъчен“. Ще чуят нови аранжименти на тези песни и ще ги усетят по друг начин – много театрално, много крайно, агрсивно крайно или спокойно. Ще има много голяма динамика. Така увеличаваме емоционалната палитра на песните още повече. - Защото искам хората да усетят това, което ние усещаме когато сме тук, в репетиционната, където се случва всичко за P.I.F. Там цари дзен спокойствие, почти не говорим, разбираме се само с поглед, функционираме като част от един организъм. Усещането е направо медитативно на моменти.", "date": "2019.10.31", "title": "Димо от P.I.F.: Музиката се слуша и с очите"}
{"url": "https://www.monitor.bg:443/bg/a/view/aviolinija-cenzurira-filma-na-olivija-uajld-179477", "text": "Актрисата Оливия Уайлд, която направи режисьорския си дебют с филма „Зубрачките“, се оплака от решението на една от големите американски авиолинии да цензурира заглавието й. За факта, че в самолетите на въпросната компания продукцията се показва без дадена „проблематична“ сцена се заговори още преди дни, когато фенове се обърнаха към звездата от „Д-р Хаус“ в Туитър със съобщения относно казуса. Това провокира Уайлд да се качи на летателното превозно средство и да изгледа сама собствения си филм „Зубрачките“. „Най-накрая имах възможността да видя новия монтаж на филма и да видя какво точно е било цензурирано. коментира Уайлд. Кадрите, орязани от въпросната авиолиния, проследяват единствената секс сцена между две момичета. За тези, които не са гледали  , припомняме накратко сюжета. Моли (Бийни Фелдстийн) и Ейми (Кейтлин Девър), които са посветили ученическите си години на книгите, искат да изпратят гимназиалния живот подобаващо, като отидат на най-голямото парти в града. По пътя те забаравят за задръжките, подобаващи на чистокръвни „зубрачки“, а сред кулминационните сцени е именно секс сцената на Ейми с друго момиче на въпросния купон. Една от емблематичните сцени в лентата на Уайлд е и сцена, в която главните героини са представени като кукли. Част от тези кадри, също са отпаднали от версията, излъчвана в самолетите. Това не е всичко. Думи като „вагина“ и „гениталии“ също са цензурирани. Че техните тела са неприлични, че сексуалността им е срамна? Препоръчвам в най-скоро време всички авиолинии да започнат да се доверят на оригиналния монтаж на филмите, които излъчват, като дадат опция на пътниците да не гледат, ако самите те преценят така“, казва още Уайлд.", "date": "2019.10.31", "title": "Авиолиния цензурира филма на Оливия Уайлд"}
{"url": "https://www.monitor.bg:443/bg/a/view/tijnejdjyrka-natryshka-13-opechaleni-babi-sys-spejskejk-179481", "text": "Немски ресторант в Росток, в който се провеждал помен след погребение, почерпи присъстващите с доста особен кекс, който предизвика доста вълнения и световъртеж, което е съвсем нормално за кекс от този вид – т.нар. „спейскейк“. Всичко започва от там, че от ресторанта, чието име е „Кьолерхоф“, на спешния телефон 112 започват да постъпват обаждания със съобщения за прилошаване на клиенти – първо двама, после трима и така до 13 (числото е фатално, но краят – не). Оплакванията са идентични – леко прилошаване, световъртеж, жажда, зачервени очи. Постепенно станало ясно, че всички пострадали са опечалени след погребение и в памет на отишлия си от този свят роднина и приятел са се събрали в ресторанта, където бил сервиран кекс, от който цялата групичка от пострадали е яла. Малко по-късно пък излиза наяве, че кексът е изпечен от 18-годишната дъщеря на една от служителките в ресторанта, а след това се изяснява, че всъщност дъщерята е направила два кекса по поръчка – единия за помена в ресторанта, а втория – за частно лице (приятел) и то със солидна доза хашиш в него. Майката в бързината грабнала „спейскейка“ и го сервирала на нищо неподозиращите старци (повечето от присъстващите на помена били възрастни хора) и десетина минути по-късно се появили първите „птички“ на въздействието на хашиша. Пред очите ми изникна нещо като паяжина“, разказва пред в. „Билд“ една от потърпевшите, 78-годишната Криста Михи, която изяла едно парченце. Съпругът на фрау Михи пък не си отказал и хапнал цели две парченца и се почувствал уморен и си легнал. „Иначе кексът беше вкусен – допълва жената - и на всички се отрази различно, явно „плънката“ не е била разбъркана добре“, казва тя. Само една гостенка, която яла от омайното кулинарно произведение, била откарана в местната болница, но за живота й няма никаква заплаха. Срещу 18-годишната „дилърка“ на „спейскейк“ е започнато разследване, като всяко едно от обвиненията – телесна повреда, нарушаване на реда по време на помена и нарушаване на закона за опиатите – е умножено по 13, колкото са и пострадалите от цялата случайност.", "date": "2019.10.31", "title": "Тийнейджърка натръшка 13 опечалени баби със спейскейк"}
{"url": "https://www.monitor.bg:443/bg/a/view/kirkorov-s-nova-izgora-179475", "text": "Руската естрадна звезда от български произход Филип Киркоров изглежда е решил да сложи край на ергенския си живот и отново да мине под венчилото. 14 години след развода си с примата Алла Пугачова изпълнителят се появи с нова изгора. Това е русокосата певица Катя Гусева, която бе неотлъчен спътник на Филип и децата му Мартин и Алла-Виктория по време на посещението им в Баку. Гусева дори се появи заедно с тях на пресконференцията им в азербайджанската столица. Звездната „делегация“ изглеждаше като истинско семейство, споделят очевидци. Киркоров държеше за ръка дъщеричката си, а младата певица водеше Мартин. Ако се вярва на слуховете в светските среди, Гусева отдавна мечтае за сватба с 50-годишният певец от български произход и не се стеснявала открито да споделя това си желание. А сега плановете на русокосата красавица са на път да се осъществят, шушукат близки до Киркоров. Още повече, че неотдавна в известното в Русия тв шоу „Битка на екстрасенсите“ ясновидката Кажета Ахмеджанова предрече, че Филип ще намери замяна на бившата си съпруга Пугачова и в близките две години отново ще мине под венчилото.           В края на лятото певецът удиви феновете си с неочакван пост в социалните мрежи. „Жената на Киркоров се върна!“. С това заявление в Инстаграм излезе самият изпълнител. „Аз мислех, че този шок е останал в далечното минало, но се оказва, че не“, написа тогава Филип, публикувайки свое видео с почитателката си от Украйна Татяна Пушина. Тя твърди, че се е срещала с изпълнителя и той дори й обещал да се ожени за нея, но после я зарязал. „Защо всички именно на мен се лепят и как ме намират?“, задава си риторичния въпрос Киркоров. „Аз съм твоята жена!“, - обръща се във видеото Татяна към Филип. „Миличка, аз изобщо не ви познавам. Защо решихте, че вие сте ми жена, а съм ви мъж?“, резонно пита Киркоров своята почитателка. Настоятелната дама вече четвърта година преследва кумира си по време на турнетата му из цяла Русия.", "date": "2019.10.31", "title": "Киркоров с нова изгора "}
{"url": "https://www.monitor.bg:443/bg/a/view/stef-kyri-schupi-ljavata-si-ryka-179482", "text": "Звездата на \"Голдън Стейт\" Стеф Къри счупи лявата си ръка по време на мача с Финикс през изминалата нощ в НБА, а \"Уориърс\" загубиха със 110:121. Инцидентът стана в третата четвърт на двубоя, когато при единоборство Арън Бейнс падна върху лявата ръка на Къри. Фаулът беше за \"Уориърс\", а потърпевшият напусна терена. До този момент той имаше 9 точки, 6 борби и 5 асистенции. Генералният директор на клуба от Сан Франциско Боб Майърс заяви, че ще бъдат направени пълни изследвания, в това число и ядрено-магнитен резонанс. След това ще стане ясно дали се налага операция и колко време Стеф Къри ще бъде извън терена. Той е поредният ключов играч на \"Уориърс\", който получава сериозна травма.     Бой между Джоел Ембийд и Карл-Антъни Таунс пък беляза двубоя между \"Филаделфия\" и \"Минесота\", завършил с успех за домакините 117:95 точки. Ембийд реализира 19 точки и 5 борби преди да бъде изключен след грозните сцени с Таунс, а \"Филаделфия\" записа четвърти пореден успех. Домакините водеха със 75:55 точки в средата на третата четвърт, когато Ембийд и Таунс се спречкаха. Бен Симънс се намеси и задържа Таунс докато притичат останалите играчи и треньори, за да потушат скандала, а двамата бяха изгонени. „Не съм удрял никого, не трябваше да бъда остранен“, заяви Джоел Ембийд след мача. „Не изпълнихме плана си за мача. Разочарован съм“, заяви Карл-Антъни Таунс, който не отдаде голямо значение на сблъсъка с Ембийд.", "date": "2019.10.31", "title": "Стеф Къри счупи ръката си, \"Голдън Стейт\" с ново поражение"}
{"url": "https://www.monitor.bg:443/bg/a/view/myj-izkopa-chuvali-s-kosti-na-nad-60-choveka-ubiti-ot-stalin-179486", "text": "Повече от 60 тела на хора, заровени в масов гроб, откри руснак в градината си, пише Дойче веле. Виталий Кваша, който живее в отдалечено селище в Сибир, решил да разшири къщата си. Когато започнал да копае, от земята започнали да се подават черепи и други човешки кости. Кваша изкопал останките на повече от 60 души, завързани в чували за брашно. Много от черепите имали дупки от куршуми и за мъжа нямало съмнение, че става дума за жертви на чистките по време на управлението на Сталин, които са особено мащабни в края на 30-те години на 20 век. От Разследващия комитет на Русия изпратили хора в имота на Виталий Кваша, който живее край Благовешченск, на границата с Китай и на цели 8000 километра от столицата. Следователите установили, че останките в градината са от хора, убити през 30-те години. Но с това помощта от държавата и местните власти свършила. Кваша писал и до общината, и до Москва, но никой не искал да се занимава с останките. \"Една година се молих в кметството. Казаха ми, че нямат нито пари, нито хора. Щели да извозят останките на хората, но аз трябвало да ги изкопая сам\", казва Виталий Кваша. Руснакът настоял за погребение, но само останките на няколко души били погребани в местното гробище. \"Гробовете им са обозначени само с една метална пластина и номер. Нямат имена и достойнството им е отнето\", казва Кваша.", "date": "2019.10.31", "title": "Мъж изкопа чували с кости на над 60 човека, убити от Сталин"}
{"url": "https://www.monitor.bg:443/bg/a/view/6-8-udari-filipinite-179488", "text": "Силен трус разтърси Филипините, предаде Ройтерс, като се позова на американския Геоложки институт, който определи магнитуда като 6,8. Според филипинския Институт по сеизмология и вулканология магнитудът е бил 6,5. Според Европейско-средиземноморския сеизмологичен център трусът е бил с магнитуд 6,6. Трусът е регистриран на 37 километра западно от град Давао, на дълбочина 22 километра. Засега няма данни за пострадали и разрушения, нито за заплаха от цунами. Това е трето земетресение в района от 16 октомври. Хотел в град Кидапаван, в който е имало и офиси, е рухнал след труса, но в сградата не е имало никого.  Говорител на филипинския президент Родриго Дутерте, който се намирал в родния си град Давао, когато било усетено земетресението, каза, че той е невредим.", "date": "2019.10.31", "title": "6,8 удари Филипините"}
{"url": "https://www.monitor.bg:443/bg/a/view/razsledvat-bivsh-kmet-i-neuspjal-kandidat-za-kupuvane-na-glasove-179468", "text": "Пазарджишката Районна прокуратура е образувала досъдебно производство във връзка със сигнал за купуване на гласове в село Черногорово. Бившият кмет на селото Емил Захариев, който отново беше издигнат от местната коалиция „Новото време”, стана печално известен пред цяла България с това, че обещаваше малък подарък – лек автомобил, за да се гласува за него и за Тодор Попов, като кандидат за кмет на община Пазарджик. Жалба по случая бе подадена в Районна прокуратура, придружена от видеофайл, доказващ предизборните обещания от страна на досегашния кмет на Черногорово Емил Захариев. Предизборният митинг в селото бе излъчен и от bTV.", "date": "2019.10.31", "title": "Разследват бивш кмет и неуспял кандидат за купуване на гласове"}
{"url": "https://www.monitor.bg:443/bg/a/view/majkata-na-izostavenoto-bebe-v-petrich-iska-da-go-pripoznae-179470", "text": "1058 деца са били изоставени от родителите си само за една година. Данните са на Агенцията за социално подпомагане. Над 400 от бебетата са изоставени в родилния дом. Повече от 600 са тези, с които родителите са се разделили на следващ етап от живота им. Това са данните за 2018 година. За същия период 254 от тези деца са били настанени при близки или роднини на семейството, съобщи бТВ. Един от последните случаи бе на 18 октомври, когато новородено момиченце беше изоставено пред кабинет в детската поликлиника в Петрич. „Бебето в момента е добре. Имам уверението на всички в болницата, че всичко, което трябва, е направено”, коментира Елеонора Сливкова - директор на Дирекция „Социално подпомагане” в Сандански, която работи по казуса. „Искам да благодаря на екипа на болницата в Сандански нашето бебенце стана любимец на всички и правеха много повече от това, което трябва”, сподели директорът на Дирекция „Социално подпомагане” в Сандански. Детето е още в болницата, но то не може да остане повече там, защото не е болно. Вече има избрано приемно семейство, което ще поеме грижата временно за него, разкри Сливкова. „Случаят е много комплексиран. Има промяна в обстоятелствата. Майката на изоставеното дете иска да го припознае и ще оспори издадения служебен акт за раждане”, разкри Дирекция „Социално подпомагане” в Сандански. Биологичният произход на детето и разследването на родителите му от прокуратурата са две различни неща, подчерта Сливкова. „Става въпрос за тежка лична трагедия. Не смятам, че трябва всички да осъдим тази жена. Не оправдавам това, което тя е направила, но това не променя фактът, че тя е майка на детето”, каза директорът на „Социално подпомагане” в Сандански и подчерта, че не трябва да разглеждаме тези случаи в „черно-бяло”. ДСП Петрич работи активно с майката. Сивкова отбеляза, че в нейната кариера е имало случаи, когато родители, изоставили детето си, отново го вземат и не е имало повторен случай на изоставяне в тези семейства. Това е и политиката на отдел „Закрила на детето” и другите социални служби – да се прави всичко детето да остане със своето семейство, ако то не застрашава живота и здравето му. Служителите на отдел „Закрила на детето” не са врагове на родителите, заяви Сливкова по повод родителската психоза за отнемане на деца в Сливенско.", "date": "2019.10.31", "title": "Майката на изоставеното бебе в Петрич иска да го припознае"}
{"url": "https://www.monitor.bg:443/bg/a/view/megan-blagodari-na-britanskite-deputati-179489", "text": "Херцогинята на Съсекс Меган, съпруга на принц Хари, благодари по телефона на британската депутатка Холи Линч, която организира отворено писмо в нейна подкрепа срещу любопитството на медиите, съобщи ДПА. Повече от 70 жени, избрани в Камарата на общините, подписаха вчера отвореното писмо, изразявайки солидарност с херцогиня Меган срещу \"често безвкусните и подвеждащи новини, отпечатани в редица национални вестници\" за нея и семейството й. Линч каза по телевизия Ай Ти Ви, че Меган й е благодарила за подкрепата и отвореното писмо, в което пише, че жените на обществена длъжност разбират през какво преминава тя, макар и ролите им да са различни. \"Изразяваме солидарност с нея, че жените, които са публични личности, не трябва да бъдат разкъсвани в пресата или по друг начин\" - каза Линч. Писмото посочва, че някои от твърденията за Меган могат да бъдат описани като \"остарели и колониални\". \"Очакваме националните медии да имат почтеността да определят кога някоя новина е с национален интерес и кога с нея се цели само да бъде разкъсана една жена без причина\", пише също в него.  Меган често се оплаква от прекалено силния интерес на медиите към нея. Принц Хари също е казвал, че те злоупотребяват и я тормозят.", "date": "2019.10.31", "title": "Меган благодари на британските депутати "}
{"url": "https://www.monitor.bg:443/bg/a/view/bylgarinyt-registriral-kamiona-kovcheg-sobstvenicite-sa-normalni-hora-179492", "text": "Български бизнесмен на име Иван Желязков, който се занимавал с покупката на камиона, в който бяха открити 39 трупа във Великобритания, заяви пред \"Дейли мейл\", че задържаните бивши собственици на превозното средство са \"100% невинни\". \"Те не са престъпници. Познавам ги от няколко години, знам, че имат три деца, които много обичат. Добри хора са\", продължава той. \"Томас има сърдечни проблеми от няколко години и затова трябваше да впише и жена си във фирмата. Затова и тя присъства в регистрите\", обяснява още Желязков. \"Осъществих регистрацията на камиона чрез пълномощник. Когато говорих с тях, те бяха изненадани, че медиите проявяват интерес към тях, тъй като те нямат нищо общо с камиона, откакто е продаден\", казва българинът. Джоана Махер и шефът на транспортната фирма Томас Махер бяха задържани по подозрение за трафик на хора и непредумишлено убийство. Двойката, която остава в ареста, заяви, че са продали камиона през октомври 2018 г. и са се предали доброволно в полицията. Когато съсед вижда полицията около дома им, казва: \"Бях шокиран. Познавам семейството много добре. Томас обожава автомобилите си\". Камионът Scania е регистриран във Варна през 2018 г. Пристанището в града се използвало от ирландски групи за трафик на цигари и гориво. От думите на Джоана Махер става ясно, че тя и съпругът й са продали камиона на компания в окръг Монаган, близо до дома на 25-годишния шофьор Мо Робинсън, който беше арестуван по подозрение за убийство миналата сряда и остава в ареста. В момента превозното средство се смята за собственост на фирма, базирана в Дъблин, но регистрирана в Северна Ирландия. Източник на \"Дейли мейл\" твърди, че няма данни компаниите да са били наясно, че в камиона има хора. Въпреки че първоначално бе съобщено, че всички загинали са китайски граждани, 6 виетнамски семейства се тревожат, че техни близки са сред жертвите. Според роднините на 26-годишната Фам Тра Май тя е една от замръзнали 8 жени в хладилното ремарке, тъй като майка й получи ужасяващ смс от нея.", "date": "2019.10.31", "title": "Българинът, регистрирал камиона ковчег: Собствениците са нормални хора"}
{"url": "https://www.monitor.bg:443/bg/a/view/danail-kirilov-razkrivame-novi-200-mesta-za-slujitelite-v-zatvorite-179474", "text": "Нови 200 щатни бройки ще бъдат разкрити в главна дирекция “Изпъления на наказанията” и главна дирекция “Охрана”. Това ъобщи правосъденият министър Данаил Кирилов в МС по повод обявената протесна готовност от страна на синдикатите в затворите. Той обясни, че разкриването на нови места е по разпореждане на премиера Бойко Борисов и ще струва 7 млн. лв. “Смятам, че синдикатите имат основания и претенции, но въпросът е до каква степен могат да бъдат обезпечени от държавния бюджет\", каза Кирилов. Министърът припомни, че до момента по настояване на синдикатите възнагражденията са увеличени с 10%. “Изпълнихме всички искания, които касаят осигуряване на по-добър регламент в законодателството във връзка с техните условия на труд“, каза още министърът. Той допълни, че общият дефицит на работна ръка в двете дирекции е 1600, а спешният - 676. Кирилов изтъкна, че бюджетът на правосъдното министерство през следващата година ще бъде с 26 млн. лв. повече. Относно отхвърления бюджет от страна на ВСС Кирилов каза, че категорично подкрепя варианта на правителството за парите на съдебната система. \"ВСС, съобразно закона и Конституцията, има право на предложения за бюджет на съдебната система. Изпълнителната власт също има такава възможност. В Народното събрание и двете предложения се обсъждат и законодателният орган финално взима решение кой от двата варианта ще бъде подкрепен. Аз категорично подкрепям варианта на Министерски съвет\", заяви той. По думите му правителството и бюджетът показват старание в максимална степен да покрият всички необходими дейности, свързани с осъществяването на съдебната реформа и промените, които се извършват вътре в системата. \"Има възможност за оптимизиране на структурите - предстои установяването на новата съдебна карта. Продължават дебатите във ВСС. Има конкретни виждания и за оптимизиране на отделни разходи - завършването на проекта, който е за видеоконферентни връзки - би следвало да се намалят част от разходите в цялата съдебна система“, обясни правосъдният министър. ", "date": "2019.10.31", "title": "Данаил Кирилов: Разкриваме нови 200 места за служителите в затворите (ОБНОВЕНА)"}
{"url": "https://www.monitor.bg:443/bg/a/view/napadnaha-peveca-ivajlo-kolev-otmenjat-koncerta-mu-v-sofija-179469", "text": "Певецът Ивайло Колев бе нападнат и пребит във входа на столична кооперация. Това обяви екипът на звездата от Star Academy. След побоя, изпълнителят на \"Не като мен\" е откаран в болница. Към момента все още не са известни извършителите. Инцидентът не позволи на Колев да излезе пред меломаните снощи в Sofia Live Club, където трябваше да изнесе концерт с песни на Майкъл Бубле. От екипа на певеца обаче дават заявка, че скоро ще бъде обявена нова дата за шоуто. \"Надяваме се съвсем скоро да ви зарадваме с добри новини! Благодарим за разбирането!\", допълват още те.", "date": "2019.10.31", "title": "Нападнаха певеца Ивайло Колев"}
{"url": "https://www.monitor.bg:443/bg/a/view/dnes-izticha-srokyt-za-podavane-na-dokumenti-za-pomosht-za-otoplenie-179471", "text": "Днес е крайният срок, в който хората и семействата, нуждаещи се от подпомагане с целева помощ за отопление, могат да подават документи в дирекциите „Социално подпомагане“ по настоящия си адрес, съобщиха от Агенцията за социално подпомагане. Кандидатстването за енергийно подпомагане на нуждаещите се, за отоплителен сезон 2019/2020 г. започна на 1 юли а до момента над 265 000 нуждаещи се са депозирали заявления за отпускане на целева помощ за отопление за предстоящия отоплителен сезон. На близо 210 000 от тях вече са издадени заповеди за отпускане на целевата помощ, а 33 670 пък са случаите на отказ. От Агенция социално подпомагане отчитат увеличение на отпуснатите помощи спрямо изминалата 2018г. Увеличението е в следствие на  промените в наредбата през 2019 г., а именно - хората с увреждания, възрастните и особено онези от тях, които живеят сами, да получават този вид помощ.  ", "date": "2019.10.31", "title": "Последен срок за подаване на документи за помощ за отопление"}
{"url": "https://www.monitor.bg:443/bg/a/view/britanskijat-bejanec-nie-mrazim-helouin-179472", "text": "Здравейте mates! You already know, че аз съм Конан Дъфи и съм британец живеещ в България, също така perhaps знаете, че разказвам тук за опитите ми да опозная новата си родина, като пътувам и събирам печати от 100-те национални туристически обекта. As a matter of fact, не всичките ми случки са свързнаи някоя забележителност от списъка, тъй като има доста неща, които можеш да научиш за България дори на пейката пред блока. However, има места, на които ти дават печат, но едва ли някога ще ги посетя, като например Castle of Варадиново (seriously mate, как можеш да наречеш забележителност подобно кичозно, bloody piece of shit). Това, на което едва ли сте обърнали внимание, че в момента пиша (actually, щом го четете в момента вече съм го написал, но пък от друга страна вие още не сте прочели нищо, дoкато пиша тези думи.. oh, forget it), това е 18-та история за приключенията ми в новата ми родина. In other words, вече съм достигнал пълнолетие на рубриката си и затова, може би е време да ви разкажа нещо по-специално. Например за my very first пътуване в България.  Тези, които са чели и други мои истории или следят Фейсбук страницата ми , знаят, че съм женен за българка. И сигурно ще си кажат: „ Look at him, same old story! Завъртяла му главата на чужденеца нашата девойка и той се заселил в България“. В същност ситуацията при нас е more complicated. First of all, аз посетих в България и се влюбих в нея доста преди да се запозная с моята Добромира и съответно да fall in love в нея. Also, с Додо се запознах в Лондон, but да караме по ред. Аз винаги съм обичал да пътувам. Not always съм можел да си позволя вълнуващи пътешевствия all around the world. Точно за това и посетих България. No offence, обаче нали се сещате, ако един средностатистически (макар че аз съм extraordinary, ако питате мама) лондончанин им достатъчно голям бюджет за vacation със сигурност ще предпочете да посети Египетските пирамиди, вместо НДК. So, аз също си бях book-нал low-cost екскурзия до България, тъй като ...можех да си позволя да посетя България. Само за 5 дни, обаче това пътуване промени света ми. Опознах София, посетих Велико Търново, видях Рилските езера и Белоградчишките скали. Ядох шкембе чорба! И тогава реших, че не знам кое точно е мястото, на което искам да умра, но определено България е страната, в която искам да живея. Аз literally се бях разболял по България. Когато се върнах в bloody, foggy Лондон, мислех само за България. Четях само за България. Гледах филми само за България, слушах българска музика ( No pop-folk!), търсех българския ястия по заведенията, въобще бях obsessed. Доста по-късно се запознах с нея. Добромира е родена и израснала в България, more specific във Велико Търново. Цялата красота и изящество на Средновековна България се е въплатила в тялото й, а войнствения нрав на болярската аристокрация е намерил наследство в характера й. Или както ми я описа веднъж, любимата й баба: „ Колкото хубаво, толкоз‘ и проклето“. Родната къща или по-специално родният апартамент, на Додо се намира в небезизвестния ж.к. Картала. Това е панелен комплекс построен при socialism предимно за служители на МВР. Нейният баща е бил пожарникар - благородна професия създадена за смели и безрасъдни мъже. Загинал в катастрофа с мотоциклета си, когато Додо била на 9г. Моята съпруга ненавижда рокерите. Когато години по-късно заживяхме заедно, едно от първите неща, които направи бе да изхвърли коженото ми яке.  И така моята любима българка завършила Хуманитарната гимназия във Велико Търново, но се оказало, че е very gifted пианистка. Приели я да учи в Консерваторията, но музикалната й кариера приключила след като някакъв lustful професор се опитал да й обясни, че няма как да си вземе изпита, ако не преспи с него. Грешката му била, че й говорил тези гадости, докато седи до нея на пианото и в момента, в който сложил ръка върху нейната, my sweetheart му размазала ръката с капака на пианото. Мъничката Додо, вложила толкова rage в удара, че успяла дори на собствената й ръка, намираща се под тази на професора, да счупи четири bones. Сега пръстите я заболяват, когато времето се разваля или като мие чинии. В къщи аз мия чиниите, а професорът още преподава на млади музиканти.  Официалният повод, който накарал Добромира да приключи с България, обаче бил когато лекарят, заради чиято немарливост майка й починала в болницата, се кандидатирал за депутат. И, ето я моята precious Додо – барманка в лондонски Pub, където освен да пълни халби, едно от основните й занимания е да отбива опитите за flirt на малоумни fellows като мен и колегите ми от завода за гумени уплътнения. В първия момент, в който разбрах, че е българка бях толкова overexcited, че успях в едно безкрайно изречение да намеся думи като „Пирин“, „ракия“, „Христо Стоичков“ и „лютеница“. Додо изсумтя толкова презрително и започна толкова методично да отбягва опитите ми да я заговоря, че в един момент се притесних дали самоучителят ми по български език, от който бях наизустил доста думи, не е prank и аз в същност не съм й наговорил някакви explicit curses. Още не знаех, че Додо е решила да прекъсне всякакъв контакт и да изтрие всеки спомен свързан със страната, в която е получила толкова много болка.  Магията се случи, на един Halloween. Целият бар беше пълен с маскирани morons, които се надпреварваха да й крещят “Trick or treat” всеки път, когато Додо ги попиташе каква е тяхната order. It turned out, че аз и тя бяхме единствените хора без костюми за Хелоуин в цялото заведение. “What about you, да не си се маскирал като работник в британски завод?“, попита ме тя в типичния й ironic style. Вероятно толкова й бяха дотегнали Halloween references, че беше готова да си поговори even с мен. „Не, просто смятам, че празникът е доста преекспониран, тъй като американците са го комерисиализирали до болка. Както всичко, до което се докоснат.“ Репликата ми предизвика нечуван възторг в нея. Оказа се, че и тя мрази Хелоуин. Вижте mates, това прекрасно момиче беше опитало да се откъсне от всичко свързано с България, но дълбоко вкоренената ненавист към натрапването на чужди обичаи, so typical за българите, не беше успяла да загърби. Разбираемо е горд народ с хилядолетна история да има органическа нетърпимост към опитите за подмяна на идентичността му. Plus, ако има нещо, което може да bond-не хората по-силно от общите интереси, то това е общата омраза към нещо. Замислете се: колко хора се вълнуват от съдбата на Европейския съюз, но колко излязоха да гласуват на референдума за Brexit. Колко фенове ходят на мач на националния отбор по футбол на България, а колко се възмутиха след антирасистката драма при последния мач. Колко хора уважават българските медици по принцип, а колко се противопоставиха срещу присъдата на медициндските сестри в Либия. Колко бяха тези, които похвалиха fascinating 4-ти сезон от „Game of Thrones” и колко много бяха тези, които се възмутиха от disappointed Season 8.  И така ние с Додо излязохме на среща навръх Хелоуин, обединени от общата ни досада от този празник. Срещата, by the way, мина прекрасно (с изключение на няколкото ми неуспешни подмятания, че доста повече харесвам кукерските празници, които бяха подминати от нея с ледено мълчание). Продължихме да се срещаме доста дълго след това. Тя беше до мен и по време на ужасния инцидент, който претърпях в завода. Шефът на смяната ми, не беше разчел инструкциите за управление на една нова машина и когато я пуснахме тя literally се взриви, a огромен метален валяк ме залепи на една стена в резултат на това няколко месеца лежах болница.  По време на едно от посещенията си при мен, докато бях гипсиран като papier (от мумифирцираното ми тяло се виждаха главата, ръцете под лактите и ходилата), Додо изненадващо прекъсна разговора си с мен и ме попита притеснено: „Ноктите на краката ти са ужасно дълги и това ме побърква. Искаш ли аз да ти ги изрежа?“ Не знам дали сте срещали любовата, mates? Нямам представа дали вашите момичета Ви наричат „зайче“ „любов моя“ и дали си пускат селфита с вас, над които пишат, че вие давате смисъл на живота им. Нека, ви кажа нещо, което съм научил personally: Ако your girlfriend някога ви предложи да ви изреже ноктите на краката, защото вие не можете, най-малкото, което можете да направите е да й предложите брак. Well, I did it! Освен това след като получих инвалидна пенсия и тлъст чек за compensation от фабриката (оказа се, че виновният инженер е етнически пакистанец, а шефът на завода се кандидатираше за Town Council и му трябваха гласовете на тяхната общност), реших да заживея на по-приятно място от bloody London.  Идеята ми да се преместим в България, беше най-голямото изпитание за връзката ми с Добромира. След много fights и сърдене, тя се съгласи. Случи се, така че аз британецът успях да убедя българката да се заживеем в тази прекрасна страна. Аз пиша истории на български език, as well as I can, а Додо работи в Call center, тъй като основната полза от цялото й образование е доброто ниво на английски език постигнато в гимназията. Аз се наслаждавам на прекрасните места, които посещаваме regularly, тя се възмущава на мръсния въздух през зимата, когато „гласоподавателите“ от кв. Факултета започнат да си палят печките с автомобилни гуми. Аз, често се ядосвам, когато ми пробутват „лютеница на баба“ с полско царевично нишесте. Тя пък се дразни, когато пия ракия със съседите пред входа и планираме да заколим прасе.  Всяка година, обаче на 31 октомври празнуваме годишнината от нашата първа среща. Празнуваме я защото след това животът ни стана много по-хубав. Хубав е because сме заедно и живеем на прекрасно място. It is true, че в България има доста гадни неща, които трябва да се оправят. Но има и доста хубави. At least тук не празнуват Halloween!", "date": "2019.10.31", "title": "Британският бежанец: Ние мразим Хелоуин"}
{"url": "https://www.monitor.bg:443/bg/a/view/eltehnik-obra-pyrva-rekolta-ot-afrikanski-krastavici-179363", "text": "58-годишният Красимир Стойнев Стоянов наскоро успя да впечатли цяла България с награда за най-атрактивна стока, показана на изложение на Пернишкия пазар. Стоянов е продавал африканска краставица, произведена в личното му стопанство в кюстендилското село Копиловци. Наградата му беше връчена от управителя на ОП \"Пазари\" Димитър Дойчинов по случай 115-ата годишнина на предприятието и предстоящия празник на Перник. За себе си Стойнев казва, че произлиза от работническо семейство и от доста години се занимава със земеделие.  Професия „По професия съм електротехник, но съм се занимавал и с търговия. Така ми се случи в живота, че през 2003 година спечелих един проект „Партньори - България” за подпомагане на хора в неравностойно положение. Аз реших да направя парници. Отпуснаха ми безвъзмездно 16 хил. лв. и стартирах. Наложи се да изтегля и заем, за да се справя, наех и 8 човека. Условието беше да се занимавам само със земеделие и така вече 16 години. В момента имам 2 декара и 200 метра парници, които обработваме основно със съпругата ми”, обяснява земеделският производител. Вариант Той казва, че по онова време единственият вариант за препитание е било земеделието. Преди години Красимир купува 5 декара земя в Копиловци, която засаждал основно с картофи. По този начин си подпомагал семейния бюджет. Така от картофите преминава през марули, след което и в производство на домати и краставици в парници.  Вкус През годините Красимир твърди, че е произвеждал домати и краставици, които на вкус нямат равни. Отглежда ги по стара българска технология, която е известна като шербетуване. „Кой знае каква тайна няма в този метод. Използват се пилешки изпражнения, които се оставят да предстоят известен период от време, след което се разтварят във вода и се полива с тях. Културите направо подивяват и не случайно. Този метод е използван от нашите деди. Сега затова казват, че не са вкусни плодовете и зеленчуците, защото вече няма органично производство, всичко е химия. Случвало ми се е хора, които никога не са яли домати, от моите да проядат. Те наистина са страшно сладки, все едно има захар в тях”, твърди още земеделският производител.  По негови думи при старта на беритбата на плодовете и зеленчуците е от изключителна важност да не се пръска с химикали, за да се гарантира екологично чиста продукция пред клиентите.  Съвети Красимир дава съвети и при производството на пипер. Казва, че растенията се пръскат само веднъж, и то срещу гъсеници. А след като порасте, пиперът се напрашва с дървена пепел, която съдържа всички необходими микроелементи – калций, калий, фосфор, магнезий и др. По този начин растението се развива много бързо – хем пепелта действа като лекарство, хем е като листна тор и подхранка. Същата технология земеделецът прилага и при другите растения. „Хората вече ме познават, знаят, че моите продукти са екологично чисти и доказани. Аз например продавах стар сорт красавици – „Гергана”, български. Отивам това лято в София и навсякъде пише, че продават „Гергана” - да, но не беше така. Аз задължително си купувам семена от института в Пловдив и те са със сертификат за качество, което е от изключителна важност. Същото важи и за доматите. Семената отново ги взимам от там и те са с изключителни вкусови качества”, твърди 58-годишният кюстендилец, който казва, че от 5 години постоянно продава продукцията си на пазара в Перник.  Чужбина Сред честите му клиенти са наши сънародници, които живеят в чужбина, но задължително го навестяват в Перник. „И в чужбина хората страдат за нашите хубави продукти, които се раждат в България. Благодатен район сме, а Кюстендил специално е бил навремето и овощна градина на България”, обяснява още Красимир. Той казва, че изминалата земеделска година за него е била добра, но избягва да прави сметки. „Аз ако тръгна да правя сметки, досега отдавна да съм се отказал. Просто ще се поболея. Вече имам и здравословни проблеми и не желая да се тормозя”, твърди Краси, както му казват приятелите.  Тази година най-високата цена, на която продавал доматите, била 2,80 лв. за кг. Категоричен е, че не бива да се надуват цените повече, защото все пак това е зеленчук – не е месо, и не е коректно спрямо клиентите. „Ако всички хора, които живеем в това общество, сме измамници и лъжци, няма нищо да излезе. Именно затова аз никога не лъжа хората и те знаят какво точно купуват от мен”, обяснява още Красимир. Цена Последните култури, с които се захваща да отглежда Красимир, са африкански краставици и мексикански дини. Запалва се по растенията от приятел, като уточнява, че само две семки от африканските краставици се предлагат в магазините за сортови семена срещу далеч не скромната сума от 3,90 лв. Кюстендилският земеделски производител взима семките от свой приятел – Владо. „Човекът ми предложи и аз нямаше как да не проявя интерес. Донесе ми една краставица, а тя вътре беше пълна със семки. Извадих ги, засадих в тарелчици и ги пуснах покрай парника за проба. По едно време, като гледам, те се бяха навързали много, направо се възхитих. Отнесох ги на пазара в Перник и никой не можеше да повярва, че това е вид краставица. Интересно е обаче човек да я опита”, твърди Красимир. По негови думи този вид не е като типичните краставици, има лек вкус, но е доста различна като цяло. Използва се основно сокът от нея, а иначе външният й вид е като кактус. Що се отнася до отглеждането на растението, то въобще не е претенциозно, а напротив. Добра почва, малко вода и много любов са достатъчни. Сред любопитните култури, отглеждани в стопанството на Красимир, е и мексиканската диня. „Техният размер е около 1-2 см, но са изключително полезни. Чел съм, че действа на туморите в организма. Аз лично ги стерилизирам в буркани с краставици. Например мексиканската диня е изключително известна в Турция, докато при нас не чак толкова, да не кажа хич. Защо не и повече хора да започнат да я произвеждат, най-малкото за да се предпазват от най-коварните болести”, твърди 58-годишният кюстендилец. Красимир е категоричен, че и за напред би продължил да отглежда различни атрактивни растения, тъй като това е едно от най-големите му хобита, а и начин на живот. „Понякога садя растения просто за удоволствие, не да се нахраня. По принцип всички растения, които са в природата, са култивирани - защо? Защото са с най-добри показатели и най-хранителни. Затова хората консумират домати, краставици, боб и т.н. Колкото повече различни продукти консумирате от растителния свят, толкова ще бъдете по-здрави, по-жизнени, а и да не забравяме как се отглеждат продуктите. Ако нямат жизнена сила в тях, ако са произведени по синтетичен път, то не би ви донесло нищо добро“, категоричен е Красимир Стоянов.", "date": "2019.10.31", "title": "Елтехник обра първа реколта от африкански краставици"}
{"url": "https://www.monitor.bg:443/bg/a/view/30-godishen-shofior-na-kamion-zagina-v-kresnenskoto-defile-179457", "text": "30-годишен водач на товарен автомобил е загинал при катастрофа в Кресненско дефиле, съобщиха от ОДМВР – Благоевград. Инцидентът е станал вчера около 22.20 часа на главен път Е-79 в Кресненско дефиле. Товарен автомобил „ДАФ“ с прикачено полуремарке, управляван от 71-годишен водач от град София, движейки се в посока град Кресна на дясна крива навлиза в лентата за насрещно движение и се блъска в движещ се по нея товарен автомобил „Волво“ с прикачено полуремарке, управляван от 30-годишен водач от пернишкото село Черна гора. В резултат на инцидента 30-годишният водач е загинал на място, а 71-годишният е настанен в МБАЛ - Благоевград с опасност за живота.", "date": "2019.10.31", "title": "30-годишен шофьор на камион загина в Кресненското дефиле"}
{"url": "https://www.monitor.bg:443/bg/a/view/lekari-deteto-ot-kardam-e-pochinalo-ot-nasishtane-s-tejki-metali-ili-ostra-infekcija-179458", "text": "Тежко остава състоянието на 11-годишното момиченце от село Кардам, настанено във варненската болница \"Света Марина\". Седемгодишната му сестричка се подобрява, съобщи БНТ. В случая с починалото 9-годишно момченце от многодетното семейство, разследването, заради липсата на законов текст е за склоняване към самоубийство. Основната версия, по която работи прокуратурата е отравяне. Майката на децата заяви, че ако бъде доказано, че тя е отровила децата, ще си понесе отговорността. Токсикологичният анализ не потвърди хранително отравяне. Назначена е съдебно-химическа експертиза. Пробата е изпратена във ВМА в София и се чакат резултати. Според предположенията на лекарите - подобен летален изход е възможен само в две ситуации - при насищане на организма с тежки метали или при остра инфекция.  \"Аз мисля, че това е някакво натравяне - може да бъде препарат за растителна защита, пестициди или наистина някакви субстанции от страна на бързо действащи токсикологични агенти. Не може от каквато и да е комбинация от колбас или вафли да има фатален изход, коментира пък специалистът по хранене и диететика проф. Донка Байкова.", "date": "2019.10.31", "title": "Лекари: Детето от Кардам е починало от насищане с тежки метали или остра инфекция "}
{"url": "https://www.monitor.bg:443/bg/a/view/pytna-policija-v-akcija-zima-ot-utre-179460", "text": "Пътна полиция започва проверки на автомобилните гуми по време на акция „Зима“. Тя ще продължи от утре до края на месец ноември и ще се състои от 3 кампании по всички пътища в страната. Първата ще следи за безопасността при движение на пътни превозни средства през зимата и ще се състои от 1-ви до 10-и ноември съобщи на пресконференция комисар Звезделин Колев, началник на отдел Пътна полиция. При нея ще се проверява за правилното оборудване на велосипедистите, както и за носенето на светлоотразителни жилетки от тях, когато видимостта е намалена. Също така ще се засили контрола на скоростта велосипедистите и каруците. Даването на предимство и правилното пресичане на пешеходците ще бъде втората част от акцията от 11-и до 20-и ноември. Финалната кампания ще се проведе от 21 до 30 ноември. Тя ще има за цел да осъществи контрол върху изправността на моторните превозни средства. Ще се извършват и засилени проверки на светлинната система. Комисар Колев подчерта, че ще се следи и за дебелината на рисунъка на гумата, който трябва да е не по-дебел от 4 мм. Той допълни, че проверките, провеждани по време на акция „Зима“, имат превантивен характер, а целта е да се запази живота и здравето на хората. \"Тръгвайте подготвени на път, оборудвайте автомобилите си. При по-дълъг път проверявайте метеорологичната обстановка. Колкото по-подготвени и информирани сме, толкова по-лесно ще стигнем закъдето сме тръгнали\", призова председателят на Държавната агенция \"Безопасност на движението по пътищата\" Малина Крумова. \"Глобите започват от 50 лева при констатирана незначителна неизправност на автомобила. 200 лева е санкцията при значителна техническа неизправност и 500 лева при констатирана опасна неизправност\", обясни пък инспектор Мария Ботева от Главна дирекция \"Национална полиция\". През миналогодишния зимен сезон тежките пътнотранспортни произшествия са над 2000, при които загинали са 221. Това са с 25 по-малко жертви на пътя в сравнение със зима 2017-2018 г., информира инспекор Мария Ботева от Главна дирекция „Пътна полиция“. Специализираните полицейски операции по време на Акция „Зима“ през ноември 2018 пък са били 639. Д-р Надежда Тодоровска от Български червен кръст призова гражданите да поставят в автомобилите си аптечка, която да бъде снабдена с всички нужни принадлежности, за да може да се окаже адекватна и ефективна първа долекарска помощ в случай на ПТП. От АПИ заявиха, че са готови да реагират при влошаване на пътната обстановка по време на зимния сезон, като отбелязаха, че разполагар с 35 хил. тона сол и над 3 000 машини за снегопочистване. От утре до 8 ноември шофьорите ще имат възможността безплатно да проверят техническото състояние на автоможилза си в сервизите на Съюза на българските автомобилисти и (след предварително запазване на час по телефона) в сервизите на „МОТО-ПФОЕ“.", "date": "2019.10.31", "title": "Пътна полиция с акция \"зима\" от утре (ОБНОВЕНА)"}
{"url": "https://www.monitor.bg:443/bg/a/view/fiat-i-psa-syzdavat-chetvyrtata-po-golemina-avtomobilna-kompanija-179461", "text": "Италианският автомобилостроител Fiat Chrysler и френският PSA обявиха днес, че са се споразумели единодушно за сливане с равни дялове 50 на 50 на дейностите на двете групи, създавайки четвъртата по големина в света автомобилна компания с общи приходи от 170 милиарда евро, предадоха световните агенции. Централата на новото предприятие ще бъде в Холандия.Акционерите на двете групи ще държат съответно 50 процента от капитала на новото предприятие и ще делят поравно постъпленията от това сливане, се казва в съвместно комюнике. Управителният съвет ще се състои от единайсет члена - петима назначени от Fiat Chrysler, петима - от PSA, а сегашният ръководител на френската компания, Карлос Таварес, ще бъде генерален директор. Сливането ще стане без затваряне на заводи, увериха двете компании. Годишните синергии от сливането се оценяват на 3,7 милиарда евро.  Очаква се продажбите на обединението да достигнат 8,7 милиона автомобила. Новото предприятие ще бъде в състояние да посрещне предизвикателствата на електрификацията, свързаността с интернет и безпилотното управление. Екипите на двете автомобилни компании са получили мандат да довършат преговорите, за да сключат споразумение \"в близките седмици\". ", "date": "2019.10.31", "title": "Fiat и PSA създават четвъртата по големина автомобилна компания "}
{"url": "https://www.monitor.bg:443/bg/a/view/300-lv-struva-100-kila-iztochnobalkanska-svinja-179366", "text": "По 3 лв. за килограм живо тегло се е продавало прасе от породата „Източнобалканска свиня” доскоро. Това съобщи Радостина Донева, която е председател на асоциацията за източнобалканска свиня. Продажбите на живи прасета обаче са преустановени заради откритата африканска чума по древната порода. Преди това прасета са се продавали на тези, които са искали да ги развъждат, но ако отговорят на определени условия. Най- важното от тях е стадата да се отглеждат в определените райони на популация, посочени в наредба от 2006 г. Това пък обясни Кульо Кулев. Той е основателят на асоциацията на източнобалканска свиня и производител от с. Веселиново, Шуменско.  Източен Балкан Черното прасе е порода на хиляди години и датира вероятно още времето на траките. Отглеждана е на територии, където има жълъдови гори. През 2006 г. обаче се стеснява нейният ареал на популация и се определят горите на Източния Балкан около Шумен и Варна, като слизат до Сакар планина. Затова и породата е известна като „Източнобалканска свиня”. През лятото стадата се хранят с жълъди в дъбовите гори. Движат се на стада. През деветдесетте години летовници по морето са ги виждали в горичките на Лонгоза в Шкорпиловци. Тези стада вече ги няма в селото, казаха местни хора пред „Телеграф”. За сметка на това пък има големи стада в съседното село Старо Оряхово. И днес често се случва пътуващи коли да спрат на пътя и да се любуват на красивата гледка - майки свине с малките да пресичат пътя.  Ще изчезне  Ще изгубим тази прекрасна и древна порода, почти изплака по телефона Кульо Кулев. Чумата ще я погълне, няма ваксина. Той е посветил почти целия си живот на опазване и популяризиране на тази порода. От неговото стадо са останали около 130 прасета, които той държи затворени, нещо напълно непривично за тази порода. Това е единственият засега начин да ги опазя, разстроен обясни човекът. Няма да издържа да живея дълго, ако болестта унищожи прасетата, сподели той.  Кульо Кулев е от Веселиново, Шуменско. Това е родното място на първия български президент Жельо Желев. Двамата дори са били приятели, а бившият президент винаги е помагал с каквото може за популяризиране на черното прасе, сподели Кулев.  Само зърно  Кульо Кулев разказа, че освен с жълъди прасетата през зимата се хранят само със зърно. Никакви смески, това са указанията, които винаги съм давал на хората, които ги отглеждат легално и искат да съхранят породата, разказа той. Месото на свинята е много вкусно, близко е до това на дивата, но е много по-крехко и диетично. В същото време не е така мазно като на домашно отглежданата свиня. Именно от тази свиня се е правила прочутата смядовска луканка.  Спасение  През лятото учени от БАН започнаха акция за вземане на генматериал от източнобалканската свиня. Министерството на земеделието се ангажира да съдейства и да създаде екипи съвместно с експерти от ИАСРЖ (Изпълнителната агенция по селекция и репродукция в животновъдството). Целта беше да се съхранят гени на породата, в случай че бъде засегната от африканската чума по прасетата. Тогава учените обясниха, че знаят как да извлекат и съхранят сперма, процедура, която при прасетата изисква специални умения и технология. Имаше идеи стадата с черни прасета да бъдат затворени в базите на института в Бургас, който е създаден за изследване точно на тази порода. Засега не е известно какво се случва с операцията по вземане на генматериал. Радостина Донева съобщи на „Телеграф” обаче, че от ИАСРЖ са взели десет черни прасета за съхранение на породата преди седмица.", "date": "2019.10.31", "title": "300 лв. струва 100 кила източнобалканска  свиня"}
{"url": "https://www.monitor.bg:443/bg/a/view/nad-250-hil-bylgari-bez-nito-edin-zyb-179473", "text": "Българският зъболекарски съюз настоява за повече стоматологични дейности в пакета за възрастни. Статистиката показва, че  250 хил. българи нямат нито един зъб в устата. Всеки тийнейджър е с кариес, а едва 1/3 от 18-годишните са със здрави венци. Част от хората, предимно в по-малките населени места, повече от 20 години не са посещавали зъболекар, съобщи Нова ТВ. Към причините за стряскащата статистика експертите вече добавят стресът, некачествените храни, както и липсата на устна хигиена. „Дори и на 18-годишна възраст ние виждаме пациенти с постоянни извадени зъби. в денталното си здраве”, заяви зъболекарят Ирена Божидарова. Новите проблеми имат и нови обяснения, смята д-р Ирена Божидарова. Докато преди 30 години, когато е правила първите стъпки в професията, зъбите се разваляли само заради лошата хигиена, то сега причините са повече. За повечето от тях дори не подозираме. „Стресът например може да доведе до едно по-силно стискане на зъбите и заболявания като броксизъм – това е изтриване на зъбния емайл, водене до по-голяма чувствителност, отчупване на зъбния емайл, промяна в захапката”, поясни Божидарова. Неприятният звук от зъболекарската машинка пациентът Яна чува поне два пъти годишно, тъй като редовно идва на профилактика. смята д-р Младен Камбов. Все повече от пациентите в кабинета му получават диагнози именно заради некачествени храни. \"Колкото по-преработена е една храна, толкова по-зле за здравето на зъбите. Ако ядете вредна храна, сами усещате как тя се полепва”, поясни Камбов. Кариеси трупаме и заради сладките храни. Интересно е, че не количеството на сладкото, а колко време го ядем, определя рисковете. „Няма значение дали ще изядете 2 шоколада, ако ги изядете бързо, но има проблем, ако изядете половин шоколад, Реално, ако се храните с прости въглехидрати бавно – това е най-лошото нещо, което можете да направите със зъбите си”, каза още Камбов. 96% от българите имат поне по един кариес. Проблемите по зъбите бързо преминават и към венците. Над 70 % от тийнейджърите страдат от болни венци, а при по-големите – с диагноза „възпалени венци” са близо 80%.   ", "date": "2019.10.31", "title": "Над 250 хил. българи без нито един зъб "}
{"url": "https://www.monitor.bg:443/bg/a/view/studyt-dojde-jivakyt-do-10-gradusa-dnes-179456", "text": "Днес времето над страната ще бъде облачно и дъждовно. По-значителни ще са валежите в Източна България и крайните югозападни райони. Ще духа умерен североизточен вятър и с него ще продължи да нахлува студен въздух. Максимални температури ще бъдат предимно между 5° и 10°, в София около 9°, съобщи дежурният синоптик Христо Христов от Националния институт по метеорология и хидрология (НИМХ) за Агенция „Фокус”. Атмосферното налягане е малко по-високо от средното за месеца и през деня слабо ще се повиши. По Черноморието ще бъде облачно и дъждовно. След обяд валежите ще са значителни. Ще духа умерен североизточен вятър и с него температурите ще се понижат. Максимални температури ще са 10-12°. Температурата на морската вода е 18-19°, а вълнението на морето ще бъде 2-3 бала. В планините също ще бъде облачно с валежи от дъжд, над 1800 метра - от сняг. Ще духа до умерен вятър от запад – северозапад, който привечер ще се ориентира от изток, югоизток и ще се усили. Максималната температура на височина 1200 метра ще е около 5°, на 2000 метра – около 0°. Заради прогнозата на синоптиците за значително застудяване от Агенция „Пътна инфраструктура“ апелираха шофьорите, на които им предстои пътуване през планинските проходи, да не тръгват на път с автомобили с летни гуми и да карат със скорост, съобразена с метеорологичните условия. Пътноподдържащите дружества са готови да реагират веднага и да обработят настилките по проходите с надморска височина над 550 метра, за да се осигури безопасното пътуване на шофьорите. По опорните пунктове има нужните количества сол, пясък и химикали и машини за обработка на настилките. Директорите на пътните управления следят метеорологичните прогнози по райони и ще предприемат необходимите действия за осигуряване на движението през проходите, където има предпоставки за хлъзгавост и заледявания по усойните места. Агенция „Пътна инфраструктура“ призовава шофьорите да подготвят автомобилите си за движение при зимни условия, да не чакат първите минусови температури, и да следят за доброто техническо състояние на превозното средство.    ", "date": "2019.10.31", "title": "Студът дойде, живакът - до 10 градуса днес "}
{"url": "https://www.monitor.bg:443/bg/a/view/desetki-ginat-pri-pojar-v-pakistan-179484", "text": "Най-малко 65 души загинаха тази сутрин при пожара, избухнал в пътнически влак в Пакистан, заяви за Франс прес Ясмин Рашид, която оглавява здравните власти в централната провинция Пенджаб. По думите й има и над 40 ранени, които се извозват до болници от региона. До момента са разпознати останките само на 18 от загиналите пътници. Според ДПА влакът бил на път от Карачи за Лахор, когато се подпалил. Причина за пожара била газова бутилка, която пътници качили във влака, за да си приготвят закуска, но тя експлодирала. Най-малко три вагона били обхванати от пламъци и хората започнали да скачат в движение. Започнало е разследване как се е озовала в композицията газовата бутилка, тъй като качването на подобни предмети във влакове е забранено. Железопътните инциденти не са рядкост в Пакистан, наследил от британските колониални власти развита жп мрежа. Зле поддържана обаче, днес тя е съсипана от десетилетия корупция, неадекватно ръководство и недостиг на инвестиции, допълва АФП.", "date": "2019.10.31", "title": "Десетки гинат при пожар в Пакистан"}
{"url": "https://www.monitor.bg:443/bg/a/view/borisov-do-kraja-na-mandata-bvp-stiga-130-mlrd-lv-179467", "text": "До края на мандата ни БВП ще стигне 130 млрд. лв., в момента сме на трето място по нисък външен дълг в ЕС. Това отчете премиерът Бойко Борисов в началото на правителственото заседание в четвъртък непосредствено преди министрите да одобрят проектобюджета за следващата година. Той припомни, че в началото на мандата е поет ангажимент БВП да мине 110 млрд. лв., а в момента достига 119 млрд. лв. Борисов определи това като най-видния показател как се развива държавата. „Тези 3 години външният дълг намаля от 28% до края на мандата сме планирали да е 19,5%. Това показва отговорността към следващите поколения и, че харчим толкова, колкото изкарваме“, коментира министър-председателят. Той спомена и работата на МВР, ДАНС, приходните агенции в битката с контрабандата като изтъкна, че в момента сме държавата, в която има най-ниската контрабанда на цигари в Европа – 3,4%. Премиерът направи и кратка разбивка на перата, в които са предвидени повече пари. В образованието например правителството ще вложи 610 млн. лв. допълнително, а Борисов изтъкна, че за заплати ще бъдат дадени 360 млн. лв. Като цел в Бюджет 2020г. е заложено през 2021г. учителските възнаграждения да бъдат удвоени спрямо 2017г. “В здравеопазването залагаме 60 млн. лв. повече за Спешната помощ”, продължи да изброява Борисов и се обърна към здравния министър Кирил Ананиев с призив средствата да достигнат до лекарите. Сред приоритетите в сектора е изграждането на Национална здравна информационна система с нови технологии в областта на електронното здравеопазване. За отбраната министър-председателят припомни закупуването на новите изтребители F-16 за 2 млрд. лв. В проектобюджета приет от кабинета се посочва, че „относителният дял на капиталовите разходи към общите разходи за отбрана е над критерия на НАТО. Разходите за отбрана са съобразени с Националния план за повишаване на разходите за отбрана на 2% от БВП до 2024 година“. Проектът предвижда също от 1 юли догодина пенсиите, отпуснати до края на 2019 г., да се увеличат с 6,7%. От януари 2020г. Минималната заплата става 610 лв., а заложените очаквания са от 2021г. Тя да бъде 650 лв. „Размерът от 650 лв. ще се запази и през 2022 г. В настоящата прогноза е заложена мярка за 2020 г. за увеличение с 10 % на парите за заплати и възнаграждения на персонала, нает по трудови и служебни правоотношения, включително и на средствата за осигурителни вноски. Това ще има отражение върху заплащането на заетите в бюджетния сектор“, уточняват от МС. Предвижда се и увеличение на минималния осигурителен доход за регистрираните земеделски стопани и тютюнопроизводители от 400 лв. на 610 лв. от началото на 2020 година. Борисов обобщи, че във всички сектори през следващата година ще има повече пари и обещанието за ръст на доходите с 10% ще бъде изпълнено и отчете, че в момента безработицата е рекордно ниска – 4%. “Ще има повече пари и за култура, спорт и инфраструктурни проекти. Това, което сме обещали го изпълняваме”, заключи премиерът.", "date": "2019.10.31", "title": "Борисов: До края на мандата БВП стига 130 млрд. лв. (ОБНОВЕНА)"}
{"url": "https://www.monitor.bg:443/bg/a/view/fandykova-upravlenieto-na-sofija-osven-plan-iziskva-i-ekip-179462", "text": "Управлението на града изисква освен визия и ясен план, изисква и екип. Този екип трябва да е ясен. Това каза настоящият кмет на София и кандидат на ГЕРБ за нов мандат Йорданка Фандъкова пред бТВ. „Участвах вече в шест лидерски дебати с Мая Манолова”, отбеляза Фандъкова, според която нейната противница няма екип и затова не иска предложеният от нея формат на дебата. „Само до 1 месец новият кмет на София трябва да предложи бюджета на София за 2020 г. Това е най-важният политически документ на града, който казва ясно какво искаш и какво можеш да свършиш. Ние дължим на хората ясни отговори за решенията на града, не само за проблемите“, посочи Фандъкова. По думите ѝ цялата предизборна кампания кандидатът за София Мая Манолова е направила с внушения и лъжи. Относно обвиненията на Манолова за купуване на гласове от страна на ГЕРБ, Фандъкова заяви, че София не може да се купи. „В София избори не могат да се спечелят с купен вот“, категорична е тя. „Аз ясно заявих, че ще проведа разговори с партиите от дясно за политиките и за работата за града. Аз не се пазаря и не съм отишла, за да раздавам постове и то на тайни места. С „Демократична България“ разговаряхме за общите идеи и сфери, в които можем да работим след изборите“, каза още тя, цитирана от \"Фокус\". Фандъкова подчерта, че нейната позиция винаги е била ясна и винаги е гласувала в дясно.", "date": "2019.10.31", "title": "Фандъкова: Управлението на София освен план, изисква и екип"}
{"url": "https://www.monitor.bg:443/bg/a/view/katastrofa-s-tir-zatvori-pytja-progled-chepelare-179463", "text": "ТИР катастрофира на пътя Проглед – Чепеларе тази сутрин. На платното има изсипани стъкла, а движението е спряно, съобщи Нова ТВ. Автомобилите изчакват на място, за да се освободят платната и да се пусне движението. Няма данни са пострадали. На място има пожарна и полиция, като стъклата се почистват и се очаква скоро движените да бъде възстановено.", "date": "2019.10.31", "title": "Катастрофа с ТИР затвори пътя Проглед-Чепеларе  "}
{"url": "https://www.monitor.bg:443/bg/a/view/djag-sing-startirashtite-kompanii-trjabva-da-uvolnjavat-loshite-si-klienti-179442", "text": "Много предприемачи не знаят, че потребителите прощават лесно несъвършенствата в продукта, коментира инвеститорът в интервю пред \"Монитор\" - Точно това беше целта на моето идване в България – да създам контакт с инвеститори и предприемачи. С Techstars - компанията, в която работя, сме инвестирали в две-три български стартиращи компании. Това не е достатъчно. Всяка година инвестираме в 20-30 фирми, тоест инвестирали сме в общо около 2000 стартъпи. Искаме да увеличим процента на компаниите от България. Срещнах се с представители на много готини стартъп компании тук. Впечатлен съм от това, което правят, от страстта, с която работят. Смятам, че могат да постигнат още много, като съм им дал много конкретни насоки относно това какво могат да подобрят. Две от компаниите, с чиито представители разговарях, се фокусират върху туризма и гостоприемството, говорих и с хора от компании, които се фокусират върху технологиите. Въпросите, които ми задават най-често, са свързани с това как могат да измерят параметрите на потреблението на продукта им – чисто технически въпроси, както и как да идентифицират даден пазар. Срещнах се и с хора, които все още са на ниво идея, чийто основен проблем е как да развият тази идея до следващото ниво. Всъщност най-много бяха предприемачите, които са точно в тази фаза. - Класифицирам стартъп компаниите в три категории. Това са ранен етап, етап на растеж и късен етап. Компаниите в ранен етап обикновено все още не са избистрили съвсем какво искат да правят, все още работят върху разрешаването на фундаментални проблеми. Търсят отговори на въпросите „Какво правя“, „За кого го правя“ и „Защо го правя“. В процеса на тяхното развитие те трябва да намерят отговор най-вече на последния въпрос, защото той ще им помогне и в разрешаването на останалите проблеми. Компаниите в етап на растеж вероятно вече са успели няколко пъти да си отговорят в каква степен продуктът им задоволява нуждите на потребителите на пазара. Важно е да се знае, че този фактор е плаващ. Това е и причината да смятам, че една компания отива в графата на такава в растеж, когато вече има известна стабилност относно позиционирането си на пазара. И в същото време продължава да произвежда нови продукти за същия пазар. В своя късен етап на развитие компаниите имат абсолютна яснота за пазара и за продукта си. - Да, така е. Важно е да знаеш дали произвеждаш продукт за грешния тип клиент. Тук трябва да обясня какво възприемам под „грешен тип“ - това съвсем не са клиентите, които са недоволни от продукта. Дори, напротив, когато имаш недоволен потребител в този ранен етап от развитието си, това е страхотно, защото можеш да научиш нещо от него. Клиент, който не ти дава обратна връзка, който просто ти плаща, без реално да ти казва как решаваш даден проблем, е най-лошият вид клиент, на когото можеш да попаднеш. В пъти по-лош от този, който би отворил профила си в Туитър или Фейсбук и би описал защо не харесва продукта ти. Ако успяваш да „уволняваш“ лошите си клиенти, това е знак, че започваш да стесняваш фокуса си върху това конкретно решение, което пасва на пазара. Ако компанията ви е в ранен етап на развитието си, този ход е задължителен. Има и начини да се заобиколи дистанцираността на клиента. В тези случаи компаниите проследяват в каква степен потребителите използват техния продукт. Използва ли вашият клиент този продукт всеки ден? Или го използва за от 1 до 5 минути всеки ден? Кой го използва – този, който плаща за продукта, или друг – служител във фирма, член на семейството и т.н.? Аз например съм инвестирал в компании, чието представяне беше изключително просто. Те обясняват, че целевите им потребители използват продукта им всеки ден за по два часа. Това е огромно количество време. Замислете се! Същите тези клиенти са склонни да използват продукта за повече време, отколкото използват Фейсбук или Netflix например. Действа им почти като хероин. В този случай моята реплика е: „Искам да помогна този продукт да достигне до повече хора“ и да инвестирам в компанията. - Едно от най-важните неща, които ме интересуват, е какъв е екипът. Шегуваме се с това, като често казваме на компаниите, с които работим, че инвестираме в тях не заради идеята, а въпреки идеята. Най-фундаментален за нас е какъв екип работи в тази компания – дали членовете му имат необходимите знания в дадената област, дали имат уменията и таланта. В същото време е важно да има и известна доза смиреност, за да се вслушват в нас. Предпочитаме да не инвестираме във фирми на предприемачи, които си мислят, че знаят всичко. В крайна сметка какъв е смисълът на това да си предприемач, ако си мислиш, че знаеш всяка идея, всички отговори? Като инвеститор смея да кажа, че парите са най-маловажният фактор от това, с което се занимавам аз. Много хора не разбират това. Мислят си, че работата ми се заключава в това да подпиша един чек. Напротив. Стойността, която нося със себе си, идва в момента, след като съм подписал чека. Давам парите, за да помогна на компаниите да създадат по-голяма стойност. Не казвам, че трябва да се изпълнява всяка моя дума като инвеститор, но ако дори нямаш намерение да приемеш факта, че имам повече опит, и да се поучиш от грешките ми в миналото, тогава предпочитам да дам парите си на друго място. - Една от най-често срещаните грешки е да не знаеш какъв точно е пазарът, на който работиш, или да не го разбираш съвсем. Това е една от причините да се стремя да инвестирам в компании, които вече са се позиционирали на пазара. На второ място, грешка е да правиш продукт, без да „уволняваш“ клиенти. Случва се да направиш цяла гама от продукти, но да приемеш за клиенти хора, които нямат стойност за развитието на компанията. И така правиш един продукт за всички, вместо да се фокусираш върху по-конкретен тип потребители. Третата грешка, която мога да изведа, са нереалистичните очаквания относно това какво е необходимо да превърнеш една компания от „добра“ в „страхотна“. Трябва да умееш да контролираш очакванията не само на себе си като основател на компанията, но и на хората около теб. - Единственият момент, в който не е правилно да се търси непременно растеж, е, когато нямаш конкретна пазарна ниша за продукта си. Тогава харчиш всичките си пари с цел да привлечеш нови потребители, но не удовлетворяваш тези, които вече имаш. - Това е най-трудният въпрос, наистина. И в същото време в него се крие истинската стойност на опита, който аз и хората като мен допринасяме. Инвеститорите познават добре тази страна на работата и е добре стартиращата компания да се довери на заключенията, до които са достигнали те от своите експерименти в предишни фирми. Много предприемачи не знаят например, че потребителите като цяло прощават лесно. Мобилното ви приложение, да кажем, не е необходимо да е перфектно. Потребителите – да, ще се оплакват, но ще продължат да го използват. В такъв смисъл изпитването на тази толерантност е един добър експеримент. Ако имаш сайт за продажба на стоки пък, не е необходимо да правиш услугата си супербърза. Да доставиш продукта за един ден вместо за два. Добър експеримент е да проучиш дали потребителите ти се интересуват от това. Джаг Синг е американски предприемач и политически стратег Смятан е за един от най-активните бизнес ангели в Европа Инвестира усилено в технологични компании, като през последното десетилетие е инвестирал в над 75 стартъпи От миналата година е генерален директор на офиса на Techstars в Берлин На 18 и 19 октомври бе сред лекторите на дигиталната конференция Innowave Summit, която се проведе във Варна", "date": "2019.10.31", "title": "Джаг Синг: Стартиращите компании трябва да „уволняват“ лошите си клиенти"}
{"url": "https://www.monitor.bg:443/bg/a/view/evrostat-22-krajbi-na-100-000-dushi-v-bylgarija-179464", "text": "Между 2011 и 2017 г. регистрираните от полицията кражби в ЕС са намалели с 24% от 522 000 на 396 000, сочат публикувани днес данни на статистическата служба Евростат. За сравнение между 2008 и 2011 г. е отбелязан ръст от 4 на сто, предаде БНР. През 2017 г. най-голям брой от този вид престъпления е имало в Белгия – 167 на 100 000 души население. Следват Франция – 150, Испания – 144 и Англия и Уелс със 132. Най-ниско е нивото в Словакия и Унгария – по 9, следвана от Словения с 12 В България през 2017 г. са регистрирани 22 кражби на 100 000 души население. Статистиката е за престъпления, при които някой използва физическа сила, оръжие или заплаха, за да открадне от друг, включително в банка, магазин и др., уточняват от Евростат. Кражби, при които не е използвано насилие, принуда и заплаха, не са включени в тази статистика.", "date": "2019.10.31", "title": "Евростат: 22 кражби на 100 000 души в България "}
{"url": "https://www.monitor.bg:443/bg/a/view/formuljar-bavi-obezshtetenija-na-nashenci-v-kipyr-179439", "text": "Удостоверение за безработица бави парични обезщетения на наши сънародници в Кипър. Сигнал за проблема подаде към ЕК евродепутатът Емил Радев. За забавянето на документа сигнализира жена от Варна, според която не само тя, а всички българи, работещи в Кипър, имат сериозен проблем с издаването на документите, които удостоверяват трудовия им стаж, и според жалбоподателката това е недопустимо в страна - членка на съюза. Документът U1 се издава от обществена служба по заетостта в държавите в ЕС, в които човекът е работил. Той се представя пред службата по заетостта в страната, в която се кандидатства за получаване на обезщетения за безработица. Именно забавеното издаване на този документ е създало проблеми на немалко наши сънародници в чужбина, включително и на жената от Варна, заяви за „Монитор“ евродепутатът от ГЕРБ Емил Радев. Той сезира Европейската комисия за постъпилите сигнали за нарушаване на правата на българските граждани относно социалното осигуряване в Кипър. Според зам.-председателя на комисията по граждански свободи, правосъдие и вътрешни работи българските граждани са станали жертва на сериозни закъснения в издаването на формуляр U1 в някои от държавите членки, сред които и Кипър. Според жената, подала сигнала, официалният отговор на осигурителната институция в Република Кипър е, че няма точно определен срок за разглеждане и одобрение на документи, които удостоверяват стажа в страната. Жената твърди, че вече 5 месеца чака отговор и документ от кипърските власти. Формулярът позволява регистриране в бюрата по труда и дава право за получаване на помощи и пенсии в други страни от ЕС.Правата и размерът на обезщетението се определят съгласно правилата на новата страна като се вземат предвид периодите на работа в чужбина. За доказване на продължителността на тези периоди се издава формуляр U1. Когато той се бави, това автоматично задържа и получаването на обезщетение за безработица или пенсия в друга държава членка. Емил Радев призова комисията да провери възникналия казус, като поиска разяснение относно аргументите за забавянето на издаването на формуляр U1 с над 6 месеца. Евродепутатът настоя ЕК да проучи и дали тази практика представлява препятствие за свободното движение на работници в ЕС, както и да вземе необходимите мерки за решаване на проблема.", "date": "2019.10.31", "title": "Формуляр бави обезщетения на нашенци в Кипър "}
{"url": "https://www.monitor.bg:443/bg/a/view/nespoluchliv-serial-po-igra-na-tronove-glytna-15-miliona-179430", "text": "Около 15 милиона долара – на толкова се равнява загубата на екипа на първата обявена предистория на „Игра на тронове“. Поредицата с работно заглавие „Кървава луна“ бе финансирана за пилотен епизод, а снимачната площадка бе разпъната в Северна Ирландия през лятото. До феновете стигна информация за сюжета и актьорския състав, чийто най-ярък член бе Наоми Уотс. От компанията НВО обаче не са останали доволни от крайния резултат и дръпнаха шалтера на сериала. Спекулира се, че сумата, която е отишла на вятъра, всъщност може и да е по-голяма. Един епизод от последния сезон на „Игра на тронове“ се оценяваше на 15 милиона долара, но през септември се заговори, че големите компании като Disney+ вече започват да броят по 25 милиона долара за серия на своите продукти и е очаквано и конкурентите им да раздуят бюджета си. Междувременно HBO даде зелена светлина за заснемането на друга поредица, която е предистория на екранната битка за Железния трон. Продукцията ще носи името House Of The Dragon („Дом на дракона“) и от компанията вече са поръчали 10 епизода. Кондал ще работи и по сценария на поредицата. Мигел Сапочник, режисирал епизоди на \"Игра на тронове\" като \"Битката на копелетата\" и \"Дългата нощ\" ще се завърне на режисьорския стол за пилотния епизод, както и за допълнителни епизоди от Сезон 1\", съобщиха и представителите на НВО у нас. Главни действащи лица ще са представители на рода Таргариен, от който са любимците на феновете Денерис и Джон Сноу. Очаква се новата продукция да проследи гражданската война между Ренира и Егон Таргариен за властта над Седемте кралства. Сюжетът ще се развива около 300 години преди събитията в „Игра на тронове“. \"Мога да кажа, че ще има дракони. Но искам да отбележа, че се придвижваме към поръчка на пилотен епизод, а не че има такава. Но ще видим. Засега всичко върви добре, но нищо не е потвърдено“, написа в социалните мрежи писателят Джорд Р. Р. Мартин през септември.", "date": "2019.10.31", "title": " Несполучлив сериал по „Игра на тронове“ глътна $15 милиона"}
{"url": "https://www.monitor.bg:443/bg/a/view/18-za-30-gigabajta-v-5g-mrejata-v-kitaj-179455", "text": "Най-големите телекоми в Китай обявиха днес цените за мрежите си от пето поколение, които ще са в сила още от утре, съобщиха световните агенции. 5G ще предлагат China Telecom, China Unicom и China Mobile, а също и медийната корпорация на страната в която влизат Международното радио на Китай, Централната телевизия и Централното народно радио. Месечните абонаменти на China Mobile варират от 128 юана (18 долара) за 30 гигабайта до 598 юана (84 долара) за 300 ГБ и от 169 юана (23 долара) до 869 юана (122 долара). Пакетите на China Unicom и China Telecom са с подобни цени от 129 юана на месец(18 долларов) за 30 ГБ до 599 юана(84 долара) за 300 ГБ. Предварителните поръчки за пакети в 5G мрежата на всички оператори в Китай вече надвиши 10 милиона. Към края на септември телекомите вече са инсталирали над 80 хил. базови станции на 5G, а до края на годината броят им трябва достигне 130 хиляди. Първоначално търговската употреба на мрежата от пето поколение за мобилни връзки ще започне в 50 от най-големите градове, сред които са Пекин, Шанхай, Гуанчжоу, Шънчжън, Ханчжоу, Нанкин, Тянцзин, Ухан, Цзинан, Чжънчжоу, Сучжоу, Циндао, Чунцин, Чънду, Нинбо, Вънчжоу, Цзясин, Шаосин, Уси, Далян, Ланчжоу, Фучжоу, Сиан, Сямън, Хух-Хото, Хайкоу, Харбин, Хъфъй, Инчуан, Кунмин, Чанчун, Урумчи. 5G позволява обмен на информация в реално време съ скорост 10 гигабайта в секунда, което е 30 пъти по-бързо от мрежите 4G.", "date": "2019.10.31", "title": "$18 за 30 гигабайта в 5G мрежата в Китай"}
{"url": "https://www.monitor.bg:443/bg/a/view/pokazaha-video-kak-e-ubit-lidera-na-isljamska-dyrjava-video-179454", "text": "Американските военни публикуваха първите кадри от набега в Северна Сирия, в който лидерът на групата \"Ислямска държава\" Абу Бакр Ал Багдади бе убит. Видеоклипове показаха войници, стрелящи по бойци, докато летят към мястото, където се крие Абу Бакр Ал Багдади. След това Багдади избягва в тунел и се самоубива, като взривява с елече с боеприпаси. След нападението мястото е напълно унищожено. Ръководителят на централното командване на САЩ ген Кенет Маккензи заяви, че разрушените сгради изглеждат като \"паркинг с големи дупки\". Ген Маккензи заяви, че две деца са загинали с Багдади в тунела - не три, както беше съобщено по-рано. Той също така не можа да потвърди живописното описание на президента на САЩ Доналд Тръмп на Багдади, който хленчи и плаче, докато умира.", "date": "2019.10.31", "title": "Показаха видео как е убит лидерът на \"Ислямска държава\" (ВИДЕО)"}
