{"url": "http://www.monitor.bg/a/view/53948-%D0%9D%D0%97%D0%9E%D0%9A-%D1%81-%D1%87%D0%B5%D1%82%D0%B2%D1%8A%D1%80%D1%82-%D0%BC%D0%B8%D0%BB%D0%B8%D0%B0%D1%80%D0%B4-%D0%B1%D0%BE%D1%80%D1%87-%D0%BA%D1%8A%D0%BC-%D1%87%D1%83%D0%B6%D0%B4%D0%B8-%D0%BA%D0%BB%D0%B8%D0%BD%D0%B8%D0%BA%D0%B8/", "text": "\n                     Националната здравноосигурителна каса е с просрочени дългове към чуждестранни клиники в рамер на 263 млн. и 293 хил. лева. Те са натрупани от неплатени сметки за лечение на български граждани, които са изпращани за диагностика, операции и терапия зад граница след одобрени заявления от самата каса. Това съобщиха от НЗОК по настояване на „Монитор“.Оказва се, че 2 млн. и 635 хил. лв. са просрочени задължения още от периода 2010 г. – 2014 година. За 2015 г. общо дължимата сума е в размер на 73 млн. 372 хил. лв., а за 2016 г. е 99 млн. 049 хил. лева. От януари до 30 ноември тази година са постъпили фактури за изплащане в размер на 88 млн. 236 хил. лева.Дължимите суми се възстановяват съгласно разпоредбите на Регламентите за координация на системите за социална сигурност, в рамките на гласуваните средства по Закона за бюджета на НЗОК за съответната година и приет от Надзорния съвет на НЗОК план за плащанията към съответните държави, казаха от финансовата дирекция на касата.За старите задължения финансово-осигурителната институция е подписала договори за разсрочено погасяване на задълженията.Освен тези суми, към 30 ноември в касата са постъпили и индивидуални искове от българи, които са се разболели в чужбина и са лекувани там. Те са за общо 47 767 души, като лечението им, което трябва да бъде заплатено от българска страна, възлиза на 88 млн. и 236 хил. лева.Независимо, че здравноосигурените български граждани имат право да се лекуват във всяка страна на ЕС, те предпочитат Германия, Австрия, Франция и Белгия.През 2016 г. постъпилите индивидуални искове за възстановяване на разходи за оказано лечение са 52 862. Общата сума е в размер на 99 млн. 565 хил. лева. Заявленията за лечение зад граница чрез здравната каса през миналата година са 284. Разгледани молби от предходни години на заседания през 2016 г. – 113 броя.През 2016 г. са издадени 230 броя предварителни разрешения за планово лечение извън държавата-членка по пребиваване, заплащано от НЗОК.През миналата година са издадени общо 546 броя формуляра S2 за лечение в чужбина. От тях 343 са от 2016 г., а 203 са издадени на пациенти, получили разрешения през предходните години.През тази година планово в чужбина са лекувани общо 326 души. От тях новоиздадени разрешения имат 169 души (едно от тях е по линия на европейската директива), а 157 са получили формуляри за продължаване на лечението на база на разрешения, издадени през предходни години, уточни говорителят на НЗОК Багряна Маркова.\n\n\n                    ", "date": "2017.12.11", "title": "НЗОК с четвърт милиард борч към чужди клиники"}
{"url": "http://www.monitor.bg/a/view/85336-%D0%90%D0%B2%D0%B0%D1%80%D0%B8%D1%8F-%D1%81%D0%BF%D1%80%D1%8F-%D0%BF%D0%B0%D1%80%D0%BD%D0%BE%D1%82%D0%BE-%D0%B2-4-%D1%81%D1%82%D0%BE%D0%BB%D0%B8%D1%87%D0%BD%D0%B8-%D0%BA%D0%B2%D0%B0%D1%80%D1%82%D0%B0%D0%BB%D0%B0/", "text": "КЕВР поиска от „Топлофикация“ отчет как се справя с повредата\n                    Голяма авария на топлопровод остави на минусови температури и без топла вода близо 100 000 жители на шест от южните квартали на София. От \"Топлофикация София\" ЕАД не съобщават кога парното и топлата вода ще бъдат пуснати.Рано сутринта на неделя срещу понеделник заради повреда на главен топлопровод е прекъснато топлоподаването към кварталите „Бели брези”, „Стрелбище”, „Красно село”, “Мотописта“, „Борово“ и части от кв. „Гоце Делчев” в района на бул. „България”, ул. „Славовица”, ул. „Луи Айер”, ул. „Хенрих Ибсен” и бул. „Гоце Делчев”.Работата по отстраняването на аварията е започнала от ранни зори вчера, но върви трудно, тъй като през мястото на ремонтната дейност минава натоварен трафик и градски транспорт. От топлоснабдителна компания съобщиха, че са създали организация за работа, подсигурени са тежки машини и аварийни екипи. Съгласно нормативната уредба аварията следва да бъде отстранена до 48 часа.За радост или не, аварията принуди училищата и детските градини в засегнатите райони в първия работен ден да свият продължителността на училищния ден до обяд. Кметът на София Йорданка Фандъкова заяви, че очаква топлоподаването да бъде възстановено в нощта на понеделник срещу вторник. Няма проблем в подаването на парно в училища и детски градини в района, каза още Фандъкова, но допълни, че в някои училища са взели решение вчера да се учи с намалени часове. Още утре столичното дружество трябва да информира КЕВР за аварията и дали спирането на топлоподаването ще бъде по-дълго от 48 часа и попада в обсега на чл. 39, ал. 1 от Общи условия за продажба на топлинна енергия за битови нужди от „Топлофикация София“ ЕАД на потребители. От регулатора искат и информация за броя на засегнатите клиенти и начина на уведомяването им, с приложени доказателства за оповестяването. Енергийният регулатор иска и да знае и какви мерки са предприети от страна на дружеството за отстраняване на аварията.От пресцентъра на КЕВР поясниха, че при по-дълъг срок на отстраняване на повредата от 48 часа ще се направи проверка чия е вината за нея.През февруари т.г. половин София остана без парно и топла вода заради авария на магистрален топлопровод. Тогава Столичната община дори поиска прокуратурата да установи причините за аварията, а на някои от абонатите бяха изплатени обезщетения от „Топлофикация“. Върховният административен съд (ВАС) даде ход на делото срещу формулата за изчисление на сметките на сградната инсталация. Според жалбоподателите измамната схема мери два пъти повече енергия, отколкото е реалната. По думите им пред съда при прилагането на формулата се получават произволни количества топлинна енергия, отделени от тръбите на сградната инсталация. Заради изискванията в европейското и българското законодателство за фактуриране на действителни количества и нарушение на физически закон формулата трябва да се отмени, смята Стоян Грозданов, един от гражданите, подали жалбата срещу формулата.Жалбата му е заведена преди близо две години, като в последните заседания на съда се присъединиха още няколко жалбоподатели. По думите на адвокат Данчо Стоянов делото засяга 3 млн. граждани, които ползват услугите на топлоснабдителните компании. ВАС даде и 10-дневен срок за допълнителни писмени бележки от страните по делото. Съдът ще се произнесе в едномесечен срок.\n\n\n                    ", "date": "2017.12.11", "title": "100 000 мръсни и на студено в София (ОБНОВЕНА)"}
{"url": "http://www.monitor.bg/a/view/6645-%D0%95%D0%B2%D1%80%D0%BE%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D1%8A%D1%82-%D1%81-%D0%BF%D0%BE%D0%B7%D0%B8%D1%86%D0%B8%D1%8F-%D0%B7%D0%B0-%D0%B2%D0%BB%D0%B8%D0%B7%D0%B0%D0%BD%D0%B5%D1%82%D0%BE-%D0%BD%D0%B8-%D0%B2-%D0%A8%D0%B5%D0%BD%D0%B3%D0%B5%D0%BD-%D0%B2-%D1%81%D1%80%D1%8F%D0%B4%D0%B0/", "text": "\n                    Европейският парламент ще обсъди на последната си сесия за годината в Страсбург въпроса за приемането на България, Румъния и Хърватия в Шенген. Програмата предвижда евродепутатите да разискват темата в сряда.Вече беше изразено очакването трите държави да се присъединят към свободната за движение на хора и стоки зона до края на българското председателство на Съвета на ЕС през първата половина на 2018 година. Както е известно последната дума относно приемането на всяка държава в Шенген има Европейският съвет.Също в сряда ЕП ще се произнесе по постигнатата сделка между Европейската комисия и Лондон в преговорите за оттеглянето на Великобритания, уточнява Канал 3. Очаква се евродепутатите да потвърдят постигнатия напредък и да препоръчат на Европейския съвет да разреши началото на търговските преговори с британските власти. Утре ЕП ще се посвети основно на теми, свързани с обстановката в Африка и Азия. Предвижда се те да обсъдят спазването на ядреното споразумение с Иран, решението на президента Доналд Тръмп за преместване на посолството на САЩ в Израел от Тел Авив в Йерусалим, събитията в Афганистан и Либия. ЕП ще гласува доклади за европейската външна и отбранителна политика, както и доклад за борбата с данъчните измами. \n\n\n                    ", "date": "2017.12.11", "title": "Европарламентът с позиция за влизането ни в Шенген в сряда"}
{"url": "http://www.monitor.bg/a/view/167-%D0%90%D0%B2%D1%82%D0%BE%D0%B1%D1%83%D1%81-%D1%81%D0%B5-%D0%B7%D0%B0%D0%BF%D0%B0%D0%BB%D0%B8-%D0%B2-%D0%A1%D0%BE%D1%84%D0%B8%D1%8F-%D0%A4%D0%B0%D0%BD%D0%B4%D1%8A%D0%BA%D0%BE%D0%B2%D0%B0-%D0%BF%D1%80%D0%BE%D0%B2%D0%B5%D1%80%D1%8F%D0%B2%D0%B0-%D1%87%D0%B0%D1%81%D1%82%D0%BD%D0%B8%D1%82%D0%B5-%D0%BF%D1%80%D0%B5%D0%B2%D0%BE%D0%B7%D0%B2%D0%B0%D1%87%D0%B8/", "text": "\n                    Автобус 204 от градския транспорт в София се запали в движение, съобщиха от МВР. За щастие пострадали няма.Сигналът за запаленото возило бил подаден малко след 10 часа. По първоначални данни на бул. „Цариградско шосе“, малко след хотел „Плиска“, автобус на градския транспорт се е запалил в движение. Пожарът е възникнал в двигателния отсек. Своевременно пътниците са били изведени от автобуса и никой не е пострадал. Огънят е погасен веднага, предприети са действия по изтегляне на превозното средство. До тогава движението около района е затруднено. Пътни полицаи са на място и регулират преминаването на потока от моторни превозни средства в зоната.\nОт Столичната община съобщиха за „Монитор“, че возилото е на частен превозвач. Кметът на София Йорданка Фандъкова вече е разпоредила проверка на всички автобуси на частни превозвачи. От \"Московска\" 33 припомниха, че в момента тече и обществена поръчка за закупуване на нови автобуси.\n\n\n                    ", "date": "2017.12.11", "title": "Автобус се запали в София, Фандъкова проверява частните превозвачи"}
{"url": "http://www.monitor.bg/a/view/31334-%D0%A2%D0%98%D0%A0-%D0%B7%D0%B0%D0%BB%D1%8F-%D1%81-%D0%BB%D0%B8%D0%BC%D0%BE%D0%BD%D0%B8-%D1%88%D0%BE%D1%81%D0%B5-%D0%BA%D1%80%D0%B0%D0%B9-%D0%92%D0%B5%D0%BB%D0%B8%D0%BA%D0%BE-%D0%A2%D1%8A%D1%80%D0%BD%D0%BE%D0%B2%D0%BE/", "text": "\n                    Турски тир, натоварен с тонове лимони се обърна на входа на Велико Търново, в района на т.нар. Присовски завои. Това съобщи за „Монитор” шефът на областната дирекция ПБЗН комисар Красимир Кръстев.\n\nПричината за инцидента вероятно отново е висока и несъобразена с пътните условия скорост на движение. Хладилният камион е пълен с лимони, портокали и нарове, които ще трябва първо да бъдат опазени за да не бъдат окрадени от мургавите „боляри”, а след това ще трябва да бъдат претоварени в друг товарен автомобил, койтода ги откара по предназначение.Това е поредният инцидент с турски тир, в района на Присовските завои, който е един от най-опасните в цялата Великотърновска област заради поредицата от остри завои, в които товарните автомобили навлизат с несъобразена скорост и обикновено се обръщат встрани от пътя.\n                    ", "date": "2017.12.11", "title": "ТИР заля с лимони шосе край Велико Търново"}
{"url": "http://www.monitor.bg/a/view/74804-%D0%92%D0%BB%D0%B0%D0%BA-%D0%B2%D0%B7%D0%B5-%D0%BD%D0%B0-%D0%B0%D0%B2%D1%82%D0%BE%D1%81%D1%82%D0%BE%D0%BF-%D0%B8%D0%B7%D0%B4%D0%B8%D1%80%D0%B2%D0%B0%D0%BD-%D0%BC%D1%8A%D0%B6-%D1%81-%D0%B4%D0%B5%D0%BC%D0%B5%D0%BD%D1%86%D0%B8%D1%8F/", "text": "63-годишният Мехмед се лутал между селата край Хитрино\n                    \n\n\n\n\n\n\n                    ", "date": "2017.12.11", "title": "Влак взе на автостоп издирван мъж с деменция"}
{"url": "http://www.monitor.bg/a/view/58165-%D0%A1%D0%BB%D0%B0%D0%B3%D0%B0%D1%82-%D0%BD%D0%BE%D0%B2%D0%B8-%D1%82%D0%B0%D0%B1%D0%B5%D0%BB%D0%B8-%D1%81-%D0%B8%D0%BC%D0%B5%D0%BD%D0%B0-%D0%BD%D0%B0-%D1%83%D0%BB%D0%B8%D1%86%D0%B8-%D0%B2-%D0%9F%D0%BB%D0%BE%D0%B2%D0%B4%D0%B8%D0%B2/", "text": "\n                    Нови 300 табели с имена на пловдивски улици започнаха да монтират от общинското предприятие „Организация и контрол на транспорта”, съобщиха оттам. Табелите дават кратка информация на български и английски език за значими за българската история и града личности и събития, на които се наименувани.Монтажът започна от ул. „Найден Геров“ и продължава  по „Божидар Здравков“, „Константин Фотинов“, „Цанко Церковски“, „Ангел Букорещлиев“, „Цанко Дюстабанов“, „Кръстьо Пастухов“, „Авксентий Велешки“, „Иван Вазов“ и „Гладстон“. В рамките на първия етап от обновлението се предвижда в дните до Коледа да бъдат поставени 103 информационни табели на 26 улици.„Нови табели ще има във всички райони по предложение на техните кметове. Започваме с най-емблематичните места в центъра на Пловдив, които се посещават от най-много хора“,  съобщи директорът на ОП „Организация и контрол на транспорта“ инж. Борислав Кръстев.Той обясни, че на по-късите улици информационни табели ще се поставят от двата им края, а на по-дългите пътни отсечки като бул. „Цар Борис III Обединител“ предстои монтирането на 17 табели, а на бул. „Шести септември“ – 10.  Тъй като информацията е адресирана предимно към пешеходците, местата са съобразени с техния трафик.За да има единен стил, дизайнът е съобразен с вече монтирани нови табели в Стария град. Наред с улици в централната градска част като „Петко Д. Петков“, „Райко Даскалов“, „Стефан Веркович“, „Стоян Чалъков“, „Цанко Лавренов“, „Христо Дюкмеджиев, бул. „Христо Ботев“, бул. „Васил Априлов“ и „Филип Македонски“, на първия етап ще се подменят табелите на бул. „Никола Вапцаров“ и ул. „Димитър Талев“ в район „Южен“.Обновяването на информационните табели с имената на улиците в Пловдив е в съответствие с решение на Общинския съвет, като за целта бяха отпуснати 50 хил. лв. Подмяната ще продължи до изчерпване на сумата, като се предвижда да бъдат поставени над 300 нови табели.\n\n\n                    ", "date": "2017.12.11", "title": "Слагат нови табели с имена на улици в Пловдив"}
{"url": "http://www.monitor.bg/a/view/11568-%D0%93%D0%BB%D0%B0%D1%81%D1%83%D0%B2%D0%B0%D0%BC%D0%B5-%D1%81-%D0%B5%D0%BB%D0%B5%D0%BA%D1%82%D1%80%D0%BE%D0%BD%D0%B5%D0%BD-%D0%BF%D0%BE%D0%B4%D0%BF%D0%B8%D1%81-%D0%BD%D0%B0-%D1%82%D0%B5%D1%81%D1%82%D0%B0-%D0%BD%D0%B0-%D0%B5%D0%B2%D0%BE%D1%82%D0%B0/", "text": "Комисията търси съдействие от премиера за нов офис\n                    Две отделни симулации на електронно гласуване ще проведат ЦИК и Държавната агенция за електронно управление (ДАЕУ) другата седмица. Комисията ще проведе своята на 12 декември, като на нея ще се гласува с помощта на смарткарти. Те представляват вид е-подпис, който ще служи за електронна идентификация на избирателя, научи „Монитор“.Изискването на Изборния кодекс е лицата да бъдат идентифицирани. Все още няма въведена електронна идентификация и именно затова за целта на симулациите ще се ползват такива карти. Самата система за дистанционно гласуване е изработена от експертите от \"Информационно обслужване\", като от там ще ятестват с помощта на 14 компютъра.Първо ще се пресъздаде гласуване за Европейски парламент, а след това за народни представители и избори за кмет на община. На самите симулации ще се гласува за измислени партии и кандидати, както е заложено в разпоредбите на ИК.Само ден по-късно, на 13 и 14 декември, ДАЕУ ще направи отделни симулации. Те са част от проект с еврофинансиране, крайната цел на който е изграждането на родната система за електронно гласуване. Преди да се стигне до това обаче, от агенцията избраха фирма, която да проучи видовете е-вот по света, да направи анализ и да посочи коя точно система е най-подходяща за родните условия. Именна тази система за електронно гласуване ще бъде показана как работи по време на симулациите. Както „Монитор“ вече писа, сред всички проучвани системи по света е избрана естонската. При нея обаче няма да има гласуване за реални партии.Двете институции имат различен прочит в тълкуването на закона, обясниха за „Монитор“ източници от комисията в отговор на въпроса защо се е наложило провеждането на две отделни симулации. „Двете събития имат за цел да представят пред обществеността чрез провеждане на симулации две различни по своята същност и технология системи за дистанционно електронно гласуване“, съобщиха от ЦИК.Междувременно от ЦИК решиха да пишат до премиера Бойко Борисов, с искане да им съдейства относно казуса с намирането на нова централа. Заради ремонта в бившия Партиен дом, където в момента ЦИК се помещава, комисията трябва да се премести. В тази връзка бяха започнали активни огледи на различни имоти, но конкретно решение все още няма. Така освен сградите, предложени от МРРБ и областната управа на София, от ЦИК разшириха списъка. Преди дни от ЦИК трябваше да огледат помещения в Централния кооперативен съюз на ул. „Г. Раковски“. Отделно от това от изборната администрация щели да питат и НДК за условията, с които разполага в „административната част“. Комисията щяла да прати второ писмо и до областния управител на София за сградата на улица “Врабча“ 1 и тази на „Дондуков“ 2 А, където пък офиси има Агенцията за българите в чужбина.\n\n\n                    ", "date": "2017.12.11", "title": "Гласуваме с електронен  подпис на теста на е-вота"}
{"url": "http://www.monitor.bg/a/view/23027-%D0%9C%D0%B0%D0%BB%D0%BA%D0%B8%D1%82%D0%B5-%D1%84%D0%B8%D1%80%D0%BC%D0%B8-%D1%81-%D0%BF%D0%B0%D0%BD%D0%B0%D0%B8%D1%80%D0%BD%D0%B8-%D1%81%D1%83%D0%B1%D1%81%D0%B8%D0%B4%D0%B8%D0%B8-%D0%B8-%D0%B7%D0%B0-%D0%91%D1%8A%D0%BB%D0%B3%D0%B0%D1%80%D0%B8%D1%8F/", "text": "Две седмици представят родно производство в ЦУМ\n                    Български фирми ще могат да участват в повече родни изложения, защото държавата ще подпомага малки и средни частници да могат с минимални вложения да участват в различни събития. За целта в момента агенцията за малки и средни предприятия разширява календара с изложения, панаири и изложения, научи „Монитор”.До този момент агенцията финансираше наши компании основно да участват в международни изложения с цел увеличаване на експортния потенциал на страната. Финансиране се осигурява и за участие на фирми на частни събития у нас, но не и на изложения на неправителствени организации.„Имаме предварителна информация, че агенцията за малки и средни предприятия възнамерява да включи в календара си нови изложения, на които участието на фирмите ще се подпомага от бюджета на държавата, коментира за „Монитор” председателят на Българска търговско-промишлена палата (БТПП) Цветан Симеонов.Едно от тези изложения е „Доверете се на българското”, което за поредна година се провежда в ЦУМ. На него изложителите участват със свои собствени средства. Предвижда се от догодина агенцията за малки и средни предприятия да поема участието на фирмите, като осигурява средства за щанд.„По този начин ще се подпомогне развитието на начинаещи български фирми, за да имат пряк контакт с клиентите”, смята Симеонов. По думите му досега е подпомагано участието на фирми в частни изложения с доста по-високи цени за участие за разлика от обществените организации.И тази година контролът на изложението за български стоки установи, че наистина се представят само родни производители, твърдят организаторите. „Интересът за участие е голям, много фирми не успяха да участват. Около 80% от участниците си запазиха място от миналата Коледа”, коментира мениджърът на изложението Милен Моллов. Заради големия интерес към изложението от БТПП обмислят да провеждат още издания на популярното изложение.До 22 декември в ЦУМ стоките си представят над 60 производители и търговци, от които 75 на сто са малки фирми. Най-голям е броят на участниците, представящи конфекция, трикотаж и кожени изделия.\n\n\n                    ", "date": "2017.12.11", "title": "Малките фирми с панаирни субсидии и за България"}
{"url": "http://www.monitor.bg/a/view/89058-%D0%9D%D0%B5%D0%BE%D0%BF%D0%B8%D1%82%D0%B5%D0%BD-%D1%88%D0%BE%D1%84%D1%8C%D0%BE%D1%80-%D1%81%D0%BA%D0%BE%D1%87%D0%B8-%D1%81-%D0%BA%D0%BE%D0%BB%D0%B0%D1%82%D0%B0-%D1%81%D0%B8-%D0%B2-%D0%BA%D0%BE%D1%80%D0%B8%D1%82%D0%BE%D1%82%D0%BE-%D0%BD%D0%B0-%D0%9C%D0%B0%D1%80%D0%B8%D1%86%D0%B0/", "text": "\n                    Млад и неопитен шофьор се е приземил с колата си от моста на Марица в коритото на реката в Пазарджик. По чудо, младежът е излязъл невредим от преобърнатия по таван“ Опел Вектра“ и си е тръгнал да се прибира към дома си, без да потърси медицинска помощ. Не е звъннал и на телефон 112 за съдействие от органите на реда, поради което в полицията няма сигнал за случилото се. Немското возило е с десен волан и с пазарджишка регистрация и е скъсало парапета на моста, падайки долу в коритото на реката. Най-вероятно шофьорът е карал с несъобразена скорост в участъка към Акумулаторния завод и местната Индустриална зона и това е довело да инцидента, обясни говорителят на Областната дирекция на МВР в Пазарджик Мирослав Стоянов. Полицаите са установили кой е собственикът на колата, а по-късно се разбрало, че именно той е шофирал автомобила по време на инцидента. Водачът ще бъде санкциониран, тъй като не  е информирал за инцидента на тел. 112, а здравословното му състояние е позволявало да направи това. Проверява се и версията защо нарушителят не е потърсил медицинска помощ-дали не е искал да прикрие шофиране след евентуална употреба на алкохол или наркотични вещества. Между впрочем, предпазният парапет на моста над реката в този участък бе счупен през лятото от черно“ БМВ“, зад волана на което седял мургав шофьор от ромския квартал“ Изток“ в града.\n\n \n\n \n                    ", "date": "2017.12.11", "title": "Неопитен шофьор „скочи“ с колата си в коритото на Марица"}
{"url": "http://www.monitor.bg/a/view/18139-%D0%9E%D1%82%D1%86%D0%B5%D1%83%D0%B1%D0%B8%D0%B5%D1%86-%D0%BD%D0%B0%D1%80%D1%8A%D0%B3%D0%B0%D0%BB-%D0%B1%D0%B0%D1%89%D0%B0-%D1%81%D0%B8-%D1%81%D0%BB%D0%B5%D0%B4-%D0%B1%D0%BB%D1%83%D0%B4%D1%81%D1%82%D0%B2%D0%BE-%D1%81-12%D0%B3%D0%BE%D0%B4%D0%B8%D1%88%D0%BD%D0%B0%D1%82%D0%B0-%D1%81%D0%B8-%D1%81%D0%B5%D1%81%D1%82%D1%80%D0%B0/", "text": "\n                    „По половин милион лева кръвнина ще искаме от Цветан. Той уби баща ни”. Това заявиха в кулоарите на пловдивския окръжен съд ромите Димитър Ангелов и брат му Славчо, които дойдоха за разпоредителното заседание срещу подсъдимия за убийство техен брат Цветан Ангелов.\n\nНа 22 юни т.г. в апартамента на многолюдната фамилия на ул. „Ландос” той намушкал баща си Наско Ангелов пред очите на 12-годишната си сестричка. В жилището живеели подсъдимият Цветан, бащата Наско и останалите му пет сина и малка дъщеря. Кървавата драма станала около полунощ, когато всички спели. Цветан взел нож и намушкал 10 пъти родителя си. В стаята била и малката Анка, която си закрила главата с одеало, за да не гледа убийството. Причина за зверството била, че няколко дни по-рано Цветан направил опит да блудства със сестричката си, което страшно много вбесило убития баща. Наско Ангелов бил адски ядосан на сина си, който според неговите братя Димитър и Славчо, е лежал в психиатрия.\n\n \n                    ", "date": "2017.12.11", "title": "Отцеубиец наръгал баща си след блудство с 12-годишната си сестра"}
{"url": "http://www.monitor.bg/a/view/80301-%D0%9D%D0%B8%D0%BA%D0%B8-%D0%A5%D0%B5%D0%B9%D0%BB%D0%B8-%D1%85%D0%B2%D0%B0%D0%BB%D0%B8-%D0%A2%D1%80%D1%8A%D0%BC%D0%BF-%D0%B7%D0%B0-%D1%80%D0%B5%D1%88%D0%B5%D0%BD%D0%B8%D0%B5%D1%82%D0%BE-%D0%B7%D0%B0-%D0%95%D1%80%D1%83%D1%81%D0%B0%D0%BB%D0%B8%D0%BC/", "text": "\n                    Президентът на САЩ Доналд Тръмп постъпи правилно и мъжки, признавайки Ерусалим за столица на Израел, но окончателното решение за статута на града трябва да вземат израелците и палестинците, заяви в интервю за телевизия Си Би Ес вчера посланичката на САЩ в ООН Ники Хейли. Това е правилно, защото е факт - Ерусалим е столица на Израел, каза Хейли и изрази мнение, че мир ще настъпи, когато и двете страни признаят реалното положение на нещата.Хейли подчерта, че в изявлението си в сряда Тръмп не е говорил за бариери и граници, защото окончателния статут на Ерусалим ще определят палестинците и израелците, а не американците.Водачът на крайнодясната популистка Австрийска партия на свободата (АПС) взе страната на Израел по въпроса за Ерусалим, предаде ДПА. Хайнц-Кристиан Щрахе каза, че би искал да види чуждите посолства в Израел да се преместват в Ерусалим. Той обаче подчерта, че Австрия не бива да предприема индивидуален подход по този въпрос в Европейския съюз, който смята, че статутът на Ерусалим трябва да се определи от израелците и палестинците.Разбирам желанието на Израел. Много политици казват: \"Това е нашата столица, там се намира Кнесета (парламента)\". Ние също бихме искали да видим посолствата да се установят там, какъвто е международния обичай, каза Щрахе в интервю за в. \"Курир\". Обяснявайки защо не споделя несъгласието на ЕС с решението на Тръмп, Щрахе, който може да стане вицеканцлер в следващото австрийско правителство.Признаването на Ерусалим за столица на Израел е съобразяване с една реалност, която прави намирането на решение на близкоизточния конфликт възможно. Това заяви израелският премиер Бенямин Нетаняху преди срещата на министрите на външните работи на страните от ЕС. Визитата на Нетаняху в Брюксел бе първата на израелски премиер в \"сърцето\" на ЕС от 22 години насам. Тя се провежда дни след решението на Доналд Тръмп за признаване на Ерусалим за столица на Израел. \"Онова, което направи Тръмп, бе да постави открито фактите на масата\", допълни Нетаняху.\nСъщевременно стана ясно, че председателят на Европейската комисия Жан-Клод Юнкер е отменил срещата си с Нетаняху. \"Срещата на председателя Юнкер с израелския премиер Нетаняху няма да се състои по технически причини заради несъвпадение на работните графици\", се казва в съобщение на пресслужбата.Нетаняху трябваше да се срещне с Юнкер след визитата си във Франция, където разговаря с френският президент Еманюел Макрон. Макрон заяви, че е подканих Нетаняху да направи смели жестове към палестинците, за да се излезе от сегашната задънена улица\". Макрон осъди категорично всички форми на нападения срещу Израел, извършени през последните дни и часове, включително терористичните.\n\"Струва ми се, че е добре да се започне със замразяване на колонизацията и мерки за укрепване на доверието по отношение на палестинските власти. Това са важни действия, за които разговаряхме с премиера Нетаняху\", уточни Макрон. \"Франция продължава да е убедена, че единственото решение, съответстващо на международното право и на дългосрочните ни ангажименти, е да се позволи създаването на две държави, живеещи в мир една до друга, и че това може да се постигне чрез преговори. Винаги ще подкрепим всяка инициатива в тази насока\", добави той.\nМакрон добави, че споделя мисълта на Нетаняху, че трябва да се даде шанс на мира, но подчерта, че \"мирът зависи не само от САЩ или Франция, той зависи и от способността на двама лидери - израелският и палестинският - да го постигнат\".\nМакрон отново подчерта, че не одобрява \"неотдавнашните изявления на президента на САЩ, които Франция смята за противоречащи на международното право и опасни за мира\". Преди няколко дни Доналд Тръмп призна Ерусалим за столица на Израел. В Близкия изток и в други страни хиляди протестират за четвърти пореден ден срещу това решение. Четирима палестинци бяха убити в ивицата Газа от четвъртък, двама от тях при сблъсъци с израелски войници и двама при израелски въздушни удари срещу Хамас, нанесени в отговор на ракетен обстрел от палестинския анклав. Един палестинец рани сериозно с хладно оръжие израелски охранител в Ерусалим.\n                    ", "date": "2017.12.11", "title": "Ники Хейли хвали Тръмп за решението за Ерусалим, Юнкер не се срещна с Нетаняху"}
{"url": "http://www.monitor.bg/a/view/23794-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-11-%D0%B4%D0%B5%D0%BA%D0%B5%D0%BC%D0%B2%D1%80%D0%B8-%D0%BF%D0%BE%D0%BD%D0%B5%D0%B4%D0%B5%D0%BB%D0%BD%D0%B8%D0%BA/", "text": "\n                    Критичен и рисков ден за родените в първата декада. Натискът е повсеместен, апетитите излизат от рамките на добрия тон. Някъде ще се отиде до скандали и открити битки, след които може да се стигне и до окончателни раздели. До сряда на обед не се препоръчват оперативни намеси в областа на отделителната система. Не вдигайте тежко, не си поставяйте тежки и отговорни задачи и не провокирайте околните. Стойте далече от агресивно настроени хора. Не се включвайте в демонстрации на сила и протести.Работа-4Пари-5Любов-4Късмет-4Здраве-4 На всички нива текат реформи. Ако заминете за чужбина може и да останете там. Ще сложите край на дълъг период на изчакване нещата да се променят в професионален и личен план. Предстоят тежки разговори, след които пътищата ви с някого ще се разделят. Някъде ще има прошка и покаяние, но неудовлетвореноста ще остане. Окадете дома. Не се претоварвайте с тежки физически упражнения. Не се подстригвайте, не си режте ноктите, не планирайт оперативни намеси. Добре е да се направи основно почистване.Работа-5Пари-4Любов-5Късмет-4Здраве-4 Днес няма да се дадете без бой. Отваряте голямата уста, критикувате и нападате опонентите си, поставяте условия и се държите ултимативно. Ако покажете смирение и колебания няма да има прошка за вас. Денят носи победа за силовите играчи, за тези които не изпускат шанса да се преустроят и прехвърлят на по-добри житейски позиции, без да се интересуват от мнението и реакцията на конкуренцията. Съветът е да не ходите по митинги и да се държите по-далече от недоволната тълпа. Пазете си територията.Работа-5Пари-4Любов-4Късмет-5Здраве-4 Тежък и агресивен ден особено за родените в първата декада. Настройте се на внимание, създайте си защити от агресивната намеса и действия на околните. На работното място чакайте провокации. Не подписвайте нови колективни договори. Не е ден за участия в протести. Тенденцията е ситуацията да излиза от контрол. Точно днес не се пренасяйте на ново място, не вдигайте тежко и не предприемайте нищо отговорно. Проведете укрепващи и оздравителни процедури. Щадете кръста и бъбреците.Работа-4Пари-4Любов-4Късмет-4Здраве-4 Ден свързан с насилието и с коренната реформа. Тенденцията е всичко да става с натиск, с демонстрации на сила и по доста драматичен и болезнен начин. Апетитите са огромни, цената се вдига, очертават се остри битки на интереси. Активизирайте се, не оставайте странични хора да се грижат за важните ви дела. Днес всеки работи за себе си и не се интересува за чужите интереси. Не допускайте нови хора в средата си. Окадете дома и приключете с работата, която сте обещали. В утрешния ден чакайте награди.Работа-5Пари-5Любов-5Късмет-4Здраве-5 Битките на високо ниво ще се прехвърлят и ще засегнат и малкия човек. Шефовете ще бъдат безкомпромисни. Не подписвайте нови трудови договори. Не поемайте ангажимент да замествате колега. Бъдете внимателни към храната, нищо да не се яде алангле. Всичко, което предприемете с желание за печалба или с любовна амбиция ще излезе от рамките на добрия тон и ще ви скара с някого. Очертават се и здравословни проблеми. Стойте далече от светския шум и от местата, където между хората прескачат искри.Работа-5Пари-4Любов-4Късмет-4Здраве-4 Бъдете особено внимателни. Денят е зареден с агресивност, с желание за манипулация и активна намеса в работите на другия. Не ходете по събрания и митинги, не водете преговори, не подписвайте нови договори. Денят е неблагоприятен и за оперативни намеси в областа на отделителната система, кръста и бъбреците. Но в житейски план ще ви се наложи да се отделите и разделите с някого, да поемете по своя път и да не се обръщате повече назад. Някой взима решение за емиграция, а друг вече е на път.Работа-4Пари-4Любов-4Късмет-4Здраве-4 Днес се водят повсеместни битки, но за вас са отредени престижните позиции. Ще успеете да постигнете своето с лични усилия или с нечия протекция. Важното е, че ще доминирате в средата си и другите ще се съобразяват с вас. Ден за разчистване на пътища и сметки. Направете инвентаризация, подредете приоритетите и си гонете целта. Ден за приключване на ангажименти, които ще ви донесат не само пари, но и почести и слава. Ще спечелите дело и ще елиминирате конкурент. Правото и законът ще работят за вас.Работа-5Пари-5Любов-5Късмет-5Здраве-5 Ден свързан с коренната реформа, която ще бъде направена независимо кой какво се опитва или не е склонен да промени. Лесно се освобождават агресивните инстинкти и апетити. Ще се опитвате да се намесвате в чуждия избор и ще търпите намеси в своя. Връзките ви са лишени от равностойност. Не подписвайте колективни трудови договори и не се обвързвайте с кредити. Не реагирайте на провокативни реклами. Трудно ще усмирите страсти и желания. Някой върви към изневери, друг вече планира преместване.Работа-5Пари-5Любов-5Късмет-4Здраве-4 Родените в първата декада ще изживеят тежки и стресиращи моменти. Ще ви провокира и проваля чуждата амбиция и некомпетентност. Не участвайте в съвместни инициативи, не ходете там, където се събират много хора с активно изразена агресия. Очертава се здравословен проблем, особено ако вдигате тежко. Отложете за уикенда преместването в нов дом. Не планирайте оперативни намеси засягащи отделителната система. Този ден сблъсква личните ви позиции и интереси, провокира семейни и професионални войни.Работа-4Пари-4Любов-4Късмет-4Здраве-4 Родените в първата декада ще успеят да постигнат своето докато другите водят битки за позиции и интереси. Ще приключите успешно поставените задачи, ще получите награди и финансиране на бъдещи проекти. В момент на криза към вас ще се насочат доста погледи с надежда за защита и протекция. Този ден ви носи популярност и трансформира неприятностите в ползи и придобивки. Опитайте да влезете в положението на другите и помогнете с каквото можете. На вас ще се разчита за туширане на агресията.Работа-4Пари-5Любов-5Късмет-4Здраве-5 Днес змеят на желанията трудно се контролира. Внимавайте с лекарства, алкохол и стимуланти. Не се ловете на бас и не позволявайте на странични хора да направляват избора ви. Не се препоръчва старт на нови начинания и бизнес инициативи. Всичко, което предприемете ще ви поставя в услуга на нечии и интереси, а това което приключите ще работи за вашата популярност. Ден на кривите сметки и кривите погледи, в които ще се чете завист и желане да се бръкне в чуждата кошница. И сънищата си тълкувайте наобратно.Работа-5Пари-4Любов-4Късмет-5Здраве-4 Излизате от лична година шестица, в която сте поели кармични семейни отговорности. Тече смяна на поколенията. В момента планирате промени, преустройства в дома и внедряване в нова среда тук или в чужбина. Навлизате в година на доброволна самота и изолация. Старите приятели остават в миналото. Нещо ново се очертава на хоризонта.Родените днес ще бъдат активни до степен на агресивност и борбени до желание за водене на жестоки битки за по добро място под слънцето. Ще се опитват да прецакат братята и сестрите си. За тях ще е по-голямата част от имотите на рода.Днес ще се зачеват деца с генетични мутации. Ще притежават красота на границата с уродството и грозота, която с времето ще се превърне в еталон за другите. Ще изпъкват в средата си, никога няма да остават незабелязани.\n\n\n                    ", "date": "2017.12.11", "title": "Хороскоп за 11 декември, понеделник"}
{"url": "http://www.monitor.bg/a/view/89425-%D0%9F%D0%B5%D0%B3%D0%B8-%D0%97%D0%B8%D0%BD%D0%B0-%D0%B2%D0%BE%D0%B4%D0%B8-%D0%BC%D1%8A%D0%B6%D0%B0-%D1%81%D0%B8-%D0%B2-%D0%A1%D0%BE%D1%84%D0%B8%D1%8F/", "text": "\n                    Гръцката звезда Пеги Зина ще кацне със съпруга си Джордж Лирас в София през февруари. Визитата на семейството у нас е по повод 25-ия рожден ден на радио „Веселина“. Изпълнителката на An pas me alli, tha sou spaso to kefali е сред певците, които ще бъдат част от грандиозния концерт на 22 февруари в зала „Арена Армеец“. Красавицата, чието име по паспорт е Панайота Хрисикопулу, дава заявка, че освен хитовете си, ще изненада родните меломани и с дебютни парчета. Гърба й на сцената ще пази бенд от 10 музиканта.Освен Пеги Зина, за високия градус на настроението ще се погрижат още легендата на югофолка Цеца Ражнатович, Берковската духова музика, оркестър „Орфей“, Цветелина Янева, Галенаи и Азис.Билети за концерта на цени от 25 до 80 лева може да намерите в мрежата на Eventim. \n\n\n                    ", "date": "2017.12.11", "title": "Пеги Зина води мъжа си в София"}
{"url": "http://www.monitor.bg/a/view/39433-%D0%91%D0%BE%D1%80%D0%B8%D1%81%D0%BE%D0%B2-%D0%BF%D0%BE%D0%BA%D0%B0%D0%BD%D0%B5%D0%BD-%D0%BD%D0%B0-%D0%BC%D0%B0%D1%87-%D0%BE%D1%82-%D1%88%D0%B5%D1%84%D0%B0-%D0%BD%D0%B0-%D0%A3%D0%95%D0%A4%D0%90/", "text": "Премиерът представи пред Чеферин родните спортни база\n                    Премиерът Бойко Борисов се срещна с президента на УЕФА Александър Чеферин преди да отпътува за визитата си в Лондон днес. Двамата са разговаряли за добрата комуникация с УЕФА и ФИФА и задълбочаването на доброто сътрудничество в интерес на развитието на българския футбол.Заедно с Борисов, на срещата е присъствал и спортния министър Красен Кралев. По време на разговора пред Чеферин били представени спортните бази и стадионите, с които разполагаме. Изрично било подчертано, че правителството разглежда изграждането на спортна инфраструктура като предпоставка за развитие на детско-юношеския и на професионалния футбол. Внимание бил обърнато и на направените изкуствени терени за мини футбол, чрез които са създадени възможности за активни занимания на деца и младежи.Чеферин поканил премиера да бъде официален гост на финалната среща на Шампионската лига през май 2018 година. Той благодарил на Борисов за помощта на правителството при осигуряването на терен за изграждането на базата на БФС на територията на резиденция „Бояна“. Чеферин определил съоръжението като „уникално“.На разговорите присъствали още директорът на отдел \"Национални асоциации\" на УЕФА Зоран Лакович, президентът БФС Борислав Михайлов и неговите заместници Атанас Фурнаджиев и Михаил Касабов. \n\n\n                    ", "date": "2017.12.11", "title": "Борисов поканен на финала на Шампионската лига от шефа на УЕФА"}
{"url": "http://www.monitor.bg/a/view/16836-%D0%9B%D1%83%D0%B4%D0%BE%D0%B3%D0%BE%D1%80%D0%B5%D1%86-%D1%81%D1%80%D0%B5%D1%89%D1%83-7%D0%BA%D1%80%D0%B0%D1%82%D0%B5%D0%BD-%D1%88%D0%B0%D0%BC%D0%BF%D0%B8%D0%BE%D0%BD-%D0%BD%D0%B0-%D0%95%D0%B2%D1%80%D0%BE%D0%BF%D0%B0/", "text": "\n                    “Лудогорец“ ще се изправи срещу европейския гранд „Милан“ на 1/16-финалите от турнира за купата на Лига Европа. Това отреди тегленият днес жребий в Нион. В първата среща, която ще се играе на 15 февруари 2018 г., българският шампион ще е домакин, а реваншът е на 22 февруари в Милано.„Милан“ е вторият най-титулуван клуб в Европа що се касае до представянето на отборите в КЕШ/ШЛ. Италианският гранд е печелил цели 7 пъти най-престижния клубен трофей, като по този показател отстъпва само на „Реал“ (Мадрид). „Росонерите“ са и 19-кратен шампион на Италия.Борусия (Дортмунд) - Аталанта\nНица - Локомотив (Москва)\nКопенхаген - Атлетико Мадрид\nСпартак (Москва) - Атлетик Билбао\nАЕК (Атина) - Динамо (Киев)\nСелтик - Зенит\nНаполи - РБ (Лайпциг)\nЦървена звезда - ЦСКА (Москва)\nЛион - Виляреал\nРеал Сосиедад - Залцбург\nПартизан - Виктория (Пилзен)\nФКСБ (Стяуа) - Лацио\nЛудогорец - Милан\nАстана - Спортинг (Лисабон)\nЙостерсунд - Арсенал\nОлимпик (Марсилия) - Брага \n\n\n                    ", "date": "2017.12.11", "title": "“Лудогорец“ срещу 7-кратен шампион на Европа"}
{"url": "http://www.monitor.bg/a/view/60942-%D0%9D%D0%B0%D0%B4-62-%D0%BC%D0%BB%D0%BD-%D0%BB%D0%B5%D0%B2%D0%B0-%D0%B2-%D0%B4%D0%B6%D0%B0%D0%BA%D0%BF%D0%BE%D1%82%D0%B8%D1%82%D0%B5-%D0%B7%D0%B0-%D1%82%D0%B8%D1%80%D0%B0%D0%B6-99/", "text": "\n                    Обща сума над 6,2 млн. лева се събира в трите джакпота на игрите от тото 2 за тираж №99. В \"6 от 49\" с последните попълнения от 73 294,41 лв. има вече 2 673 447,24 лева. До четвъртък се очаква към тях да се прибавят още към 70 000. В \"6 от 42\" новите попълнения вдигнаха с 18 503,98 лв. и цифрата достигна 453 705,02. Там ще се налеят още към 18 000. В \"5/50 - 1/12 Зодиак\" пък си стоят непроменящите се 3 млн. лева, след като никой не уцели комбинацията 5+1.\n\nВ неделния тираж №98 най-големите печалби дойдоха от двете петици по 13 262,50 лева във II теглене на \"5 от 35\". Едната е за късметлия, пуснал 4 комбинации плюс 4 за \"Тото Джокер\" за 2,80 лв. Другата падна с фиш с 3 комбинации обикновено попълване и една с 6 числа пълно комбиниране (ПК) за 4,50 лв.\n\nВ тираж №98 пък има най-после играч, познал всички загадки в играта \"Рожден ден\" - година 85, месец 02, дата 25 и ден 1. За познатата първа група ще прибере 8847,50 лева. Той е заложил на 3 обикновени комбинации за 3 лева.\n\nВ \"Тото Джокер\" тройките са 13 по 1916,40 лв. Една от тях, заедно с 6 двойки по 12,20 лв., донесе 1989,60 лева на любител на залозите, играл с 4 комбинации за \"6 от 49\" и 10 за \"джокера\" за 5,40 лв.\n\n \n\nТото печалби\n\nТираж №98\n\n \n\n\"6 от 49\": Числа - (2, 3, 20, 34, 36, 38); 6 - няма, 5 - 5 по 4886,30 лв., 4 - по 85,70 лв., 3 - по 5,40 лв.; ДЖАКПОТ: 2 673 447,24 лв.\n\n \n\n\"6 от 42\": Числа - (5, 13, 14, 16, 29, 31); 6 - няма, 5 - 5 по 3598,00 лв., 4 - по 34,40 лв., 3 - по 2,70 лв.; ДЖАКПОТ: 453 705,02 лв.\n\n \n\n\"5 от 35\": I теглене - (12, 13, 23, 29, 32); 5 - няма, 4 - по 132,10 лв., 3 - по 4,80 лв.; II теглене - (4, 7, 8, 34, 35); 5 - 2 по 13 262,50 лв., 4 - по 104,10 лв., 3 - по 4,30 лв.\n\n \n\n\"Тото Джокер\": Позиции - (4, 7, 9); Цифри – (4, 1, 9); 3 - 13 по 1916,40 лв., 2 - 2047 по 12,20 лв.; ДЖАКПОТ: 0,00 лв.\n\n \n\n\"5/50 - 1/12 Зодиак\": Числа - (5, 26, 30, 31, 39); Зодия 8 - Скорпион; 5+1 - няма, 5 - няма, 4+1 - няма, 4 - няма, 3+1 - 14 по 100,00 лв., 3 - 172 по 10,00 лв., 2+1 - 220 по 5,00 лв., 1+1 - по 1,50 лв., 2 - по 1,00 лв., 0+1 - по 1,00 лв.; ДЖАКПОТ: 3 000 000,00 лв.\n\n \n\n\"Рожден ден\": Година - 85, месец - 02, дата - 25, ден - 1; I група - 1 от 8847,50 лв., II - няма, III - 2 по 213,60 лв., IV - 3 по 89,00 лв., V - 9 по 29,70 лв., VI - 6 по 35,60 лв., VII - 14 по 19,10 лв., VIII - 25 по 8,50 лв., IX - по 7,30 лв., X - по 4,10 лв., XI - по 2,30 лв., XII - по 2,70 лв., XIII - по 1,90 лв., XIV - по 1,40 лв., XV - по 1,20 лв.; ДЖАКПОТ: 0,00 лв.\n                    ", "date": "2017.12.11", "title": "Над 6,2 млн. лева в джакпотите за тираж №99"}
{"url": "http://www.monitor.bg/a/view/11531-%D0%9A%D0%BC%D0%B5%D1%82%D0%B8%D1%86%D0%B0-%D0%B7%D0%B0%D0%BA%D0%B0%D1%80%D0%B0-%D0%B8%D0%B3%D1%80%D0%B0%D1%87-%D0%BD%D0%B0-%D1%81%D1%80%D0%B5%D1%89%D0%B0-%D1%81-%D1%84%D0%B5%D0%BD%D0%BE%D0%B2%D0%B5/", "text": "В „Байерн” направиха коледното си парти\n                    Кметицата на малкото германско градче Гюнделфинген е спасила от провал срещата на бразилския защитник на „Байерн” (Мюнхен) Рафиня с местните фенове на баварския гранд. Това съобщава местният телевизионен канал „Байерише Рундфунк“ като прави уточнението, че на път за срещата футболистът е претърпял лека катастрофа с колата си. В колата на Рафиня е имало и друг човек от екипа на „Байерн”.Близо до град Зусмарсхаузен една от колите, движещи се пред автомобила на футболиста, внезапно се завъртяла на мократа и заледена настилка, покрита на всичко отгоре с пресен сняяг. Рафиня не успял да избегне удара, но за щастие катастрофата се разминала без никакви сериозни последици. Автомобилът на футболиста се качил на банкета встрани от пътя, като получил повреди в окачването и вече не можел да се движи на собствен ход.Футболистът веднага се свързал с фенклуба „Баварски орли“, на който трябвало да гостува в Гюнделфинген, за да съобщи, че вероятно ще закъснее. Последвала мигновената реакция на кметицата награда Мириам Грус, която мигом изстреляла мъжа си в посока Цузмарсхаузен, докъдето играчът бил закаран от полицията, и да го доведе на срещата с местните запалянковци.Когато бразилецът пристигнал със закъснение от два часа и половина, той бил посрещнат с бурни овации от присъстващите. Защитникът се разписал в златната книга за гостите на кметството в Гунделфинген, с което спечелил още повече уважението на домакините си.Прибирането на Рафиня обратно до Мюнхен било осигурено лично от президента на фенклуба „Баварски орли” Бернд Райхенбергер, който лично откарал футболиста до дома му.Ден по-рано баварците направиха и коледното си парти в шикозния бар “Palais Lenbach” в баварската столица. На празненството присъстваха почти всички футболисти с техните половинки. Единствен Франк Рибери си заведе всичките четири деца.За пореден път с красотата си впечатли Анна Левандовска. Съпругата на голмайстора Роберт Левандовски се появи със стилна черна рокля с гол гръб и веднага “спечели” фотографите. Менюто включваше карпачо от риба, подправки, червено цвекло и спанак, печени ябълки, тиквена супа с кардамон, пиле с джинджифил, коледна пуйка със зеле, палачинки и други лакомства.\n\n\n                    ", "date": "2017.12.11", "title": "Кметица закара играч на среща с фенове"}
{"url": "http://www.monitor.bg/a/view/26299-%D0%A5%D0%B0%D0%BC%D0%B8%D0%BB%D1%82%D1%8A%D0%BD-%D0%BF%D0%BB%D0%B0%D1%82%D0%B8-18-%D0%BC%D0%BB%D0%BD-%D0%BF%D0%B0%D1%83%D0%BD%D0%B4%D0%B0-%D0%B7%D0%B0-%D0%B8%D0%BC%D0%BE%D1%82/", "text": "\n                    Новият световен шампион във Формула 1 Люис Хамилтън похарчи внушителните 18 милиона паунда, за да се сдобие с един от най-скъпите имоти в цяла Англия, съобщава в. „Дейли мейл”. Имението се намира в Кенсингтън, Западен Лондон, и разполага с впечатляващите 7 спални. През миналия месец пищният дом бе пуснат на пазара от дизайнера в модната къща „Бърбери” Кристофър Бейли и неговият съпруг Саймън Уудс. Двойката живееше там от 2013 година, когато го купиха от финансиста Бен Голдсмит.\n\nИначе къщата е построена от строителния тръст на споменатия вече Бен Голдсмит за около 5 млн. паунда през 2002 г. Той живееше там със съпругата си Кейт Родшилд, но двамата я продадоха за 20 млн. паунда след развода си през 2012 г.\n\nНеповторимият имот се разполага върху площ от 522 квадратни метра, разпростиращи се на 4 етажа. Към него също така има и лятна къща и просторен паркинг.\n\nХамилтън е на път да подпише нов договор с \"Мерцедес\". Ако това се случи, той ще бъде първият пилот в историята на Ф1, който ще получава по 45 милиона паунда на сезон.\n                    ", "date": "2017.12.11", "title": "Хамилтън плати 18 млн. паунда за имот"}
{"url": "http://www.monitor.bg/a/view/53894-%D0%94%D0%B6%D0%BE%D1%80%D0%B4%D0%B6%D0%B8%D0%BD%D0%B0-%D0%BE%D0%B1%D1%8F%D0%B2%D0%B8-%D0%A0%D0%BE%D0%BD%D0%B0%D0%BB%D0%B4%D0%BE-%D0%B5-%D1%80%D0%BE%D0%BC%D0%B0%D0%BD%D1%82%D0%B8%D0%BA/", "text": "\n                    Приятелката на футболната мегазвезда Кристиано Роналдо обяви, че той е непоправим романтик и връзката им е станала много по-емоционална след раждането на дъщеря им. 23-годишната Джорджина Родригес направи това в интервю за испанската версия на светското списание Hello!. „Раждането на Алана Мартина определено ни сближи повече. Сега заедно сме по-щастливи от всякога”, казва тя.\n\nМомиченцето е първо дете за Родригес и четвърто за футболиста, който има 7-годишен син Кристиано, а близнаците Ева и Матео се родиха по-рано тази година.\n\n„Децата са нашето щастие, казва Джорджина. Като се събудим, първото нещо е да ги целунем, след това да ги сложим на малките им столчета за закуска. След това гледаме нищо да не им липсва и така цял ден. Това е много специално време за всички нас.”\n\nА за връзката си с Кристиано тя казва: „Много се гордея с него. Той е невероятно романтичен…”\n                    ", "date": "2017.12.11", "title": "Джорджина обяви: Роналдо е романтик"}
{"url": "http://www.monitor.bg/a/view/1429-%D0%93%D1%80%D0%B8%D1%88%D0%BE-%D0%B2%D0%B7%D0%B5%D0%BC%D0%B0-%D0%B8-%D0%B3%D0%BE%D0%BB%D0%B5%D0%BC%D0%B8%D1%8F-%D0%98%D0%BA%D0%B0%D1%80/", "text": "Фондация „Български спорт“ отличи петима млади\n                    Григор Димитров очаквано стана носител на \"Спортен Икар\" за постижение на годината на Фондация \"Български спорт\". Най-добрият български тенисист е отличен за триумфа във финалния турнир на АТР в Лондон и рекордното трето място в световната ранглиста, както и за титлите през годината в Бризбейн, София и Синсинати.Церемонията по награждаването на спортистите ще се състои на 19 декември в Национална художествена галерия.Традицията на Фондация \"Български спорт\" да връчва годишните награди \"Спортен Икар\" датира от 1992 г. когато първи носител на приза стана двойният олимпийски шампион на кану от Игрите в Барселона Николай Бухалов. През следващите 25 години десетки български спортисти получиха уникалните пластики на художника Христо Христов като израз на признание за техните постижения.Тази година фондация „Български спорт“ отделя голямо внимание на младите спортисти, като ще даде награди на 5 талантливи състезатели. Големият приз „Икар“ при младите е за 16-годишната Йоана Илиева, която спечели Европейската купа на сабя и стана втора на европейското за кадетки по фехтовка. Със специални награди ще бъдат отличени още лекоатлетките Лиляна Георгиева и Александра Начева, Мария Йовкова (тенис на маса) и Мирослава Минчева (спортна стрелба).За спортно дълголетие „Икар“ ще почули ски-ориентировачът Станимир Беломъжев, а за отбор номер 1 бе определен тимът на Тони Зетова, бронзов медалист от световното до 23 г. в Словения.Не е ясно обаче дали Григор ще се прибере в България за награждаването на 19-и, когато освен Спортните икари, ще се раздадат и статуетките „Спортист на годината“, където е основен претендент за №1. Той вече бе избиран за най-добър спортист на България през 2014 г., когато се появи като холограма на церемонията в НДК.През уикенда Димитров бе гост на гала вечер в известно казино в Монте Карло, където смая с елегантния си външен вид.В същото време неговият добър приятел и идол от детинство Роже Федерер беше награден за седми път като Спортист номер 1 на Швейцария. През отминаващата година Маестрото спечели седем титли, включително и две от Големия шлем и завърши като номер 2 в света, на 4455 точки пред българина.\n\n\n                    ", "date": "2017.12.11", "title": "Гришо взема и големия „Икар“"}
{"url": "http://www.monitor.bg/a/view/17488-%D0%A3%D1%87%D1%80%D0%B5%D0%B4%D1%8F%D0%B2%D0%B0%D1%82-%D1%81%D1%82%D0%B8%D0%BF%D0%B5%D0%BD%D0%B4%D0%B8%D0%B8-%D0%B7%D0%B0-%D0%BD%D0%B0%D0%B9%D0%B4%D0%BE%D0%B1%D1%80%D0%B8%D1%82%D0%B5-%D1%81%D0%BF%D0%BE%D1%80%D1%82%D0%B8%D1%81%D1%82%D0%B8-%D1%81%D1%80%D0%B5%D0%B4-%D0%B4%D0%B5%D1%86%D0%B0%D1%82%D0%B0-%D0%B8-%D0%BC%D0%BB%D0%B0%D0%B4%D0%B5%D0%B6%D0%B8%D1%82%D0%B5-%D0%B2-%D1%80%D0%B8%D1%81%D0%BA/", "text": "\n                    Най-добрите в спорта сред децата и младежите в риск ще получават годишни стипендии от началото на 2018 г. Това стана ясно по време на Националния шампионат за деца и младежи в риск, състоял се днес в зала „Арена Армеец“. Новината бе съобщена от Анатоли Илиев, председател на Сдружение „Българска спортна федерация за деца и младежи в риск” по време на 28-ото издание на първенството, което се организира под наслов „Спортът достъпен за всички деца“. Стипендиите ще бъдат между 20 и 30 брой на стойност 1500 - 1600 лв.В турнирите днес участваха общо 390 момчета и момичета от клубовете „Широко сърце” и възпитаници на домове за деца лишени от родителски грижи (ДДЛРГ), центрове за настаняване от семеен тип (ЦНСТ), социални учебно-професионални центрове (СУПЦ), възпитателни училища-интернати (ВУИ) и регистрационно-приемателни центрове (РПЦ) на възраст между 12 и 18 години. Възпитаниците на 20 социални институции от цялата страна определиха националните шампионите в 6 спорта: лека атлетика, бадминтон, тенис на маса, баскетбол – 3 на 3, таекуондо и мини футбол.Най-много емоции предизвика футболният турнир с участието на 12 отбора, в който триумфираха деца на бежанци от тима на Военна рампа София. Те надиграха с 2:1 във финала състава на Добрич, а за третото място Пловдив победи с 4:2 Стара Загора.Призьорите бяха отличени от Анатоли Илиев, Венцислав Игнатов – директор дирекция „Спорт за учащи и спортни училища“ към ММС, Мариана Стоилова от РУО София град, Любомир Милчев от дирекция СУСУ към ММС и др. Най-щастливи бяха малчуганите при селфитата и снимките с лицето на инициатива \"София – Европейска столица на спорта\" Християна Тодорова, едно от златните момичета на художествената ни гимнастика поздрави присъстващите и връчи част от наградите.Комплексен победител стана Долна баня, пред „Мария Луиза“-Пловдив и Велико Търново ЦНСТ 2 и 3. За най-изявени състезатели бяха определени: Димитър Асенов от Гоце Делчев и Джейлянка Асенова от Велико Търново ЦНСТ 2 и 3.Шампионатът завърши с демонстрации на най-добрите състезатели от Централния полицейски клуб по таекуон-до София.\nВсички деца и младежи си тръгнаха днес от залата със засмени лица, с много нови положителни емоции, незабравими спомени от участието си в турнира и многото нови срещи по време на състезанията.\nЛЕКА АТЛЕТИКА: момичета: Елеонора Николова (Роман), момчета: Джингис Маринов (Мария Луиза Пд), девойки: Антоанета Димитрова (Трявна), юноши: Николай Александров (Враца)\nМИНИФУТБОЛ: София – Военна рампа, Добрич, Пловдив, Стара Загора.\nБАСКЕТБОЛ 3х3: момичета: Велико Търново ЦНСТДМВ 1 и 2, момчета: Първомай, девойки: Първомай, юноши: Дупница\nТЕНИС НА МАСА: момичета: Елеонора Николова (Роман), момчета: Робертино Ботев (Долна баня), девойки: Мариана Симеонова (ЦНСТ Цветарска ВТ), юноши: Мустафа Джамбазов (Гоце Делчев)\nБАДМИНТОН: момичета: Джейлянка Асенова (Велико Търново), Богдан Миладинов (Долна баня), девойки: Дженифер Чавдарова (Мария Луиза Пд), юноши: Цецо Илиев (Стара Загора)\nТАЕКУОНДО: момичета: Виктория Ангелова (КСУ Детелина Шумен), момчета: Николай Ангелов (Бардарски герен), девойки: Мариана Симеонова (Велико Търново), юноши: Сашо Методиев (Дупница) .\n\n\n                    ", "date": "2017.12.11", "title": "Учредяват стипендии за най-добрите спортисти сред децата в риск"}
{"url": "http://www.monitor.bg/a/view/54598-%D0%91%D1%8A%D0%BB%D0%B3%D0%B0%D1%80%D0%B8%D0%BD-%D1%81-%D1%82%D1%80%D0%B5%D1%82%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B0-%D1%82%D0%B8%D1%82%D0%BB%D0%B0-%D0%BD%D0%B0-%D0%BA%D0%B0%D1%80%D0%B0%D1%82%D0%B5-%D0%BA%D0%B8%D0%BE%D0%BA%D1%83%D1%88%D0%B8%D0%BD/", "text": "\n                    Българинът Александър Команов спечели световната титла в категория до 90 кг на първенството на планетата по карате киокушин KWU, което се проведе но 9 и 10 декември в Екатеринбург, Русия. На финала състезателят на пловдивския клуб СК \"Ронин\" Команов надви в оспорвана битка след продължение представителя на Литва Кецутис Радвила и стана шампион за трети път. Преди това в актива му имаше още две златни отличия от световни първенства - през 2012-а и 2014-а г. Освен това притежава и 7 титли от европейски шампионати, както и отличия от престижни турнири, най-известните от които в Япония.Братът на Александър Команов Иван Команов взе сребро в кат. до 70 килограма, след като загуби от руснака Сергей Чмуневоч в продължение. В редовното време резултатът беше равен. Дилан Николов, Ия Костова, Христо Георгиев и Георги Дойчев пък станаха бронзови медалисти. Така повече от половината от 11-те ни национали успяха да се преборят за отличия.“Конкуренцията беше жестока, но състезателите ни се справиха отлично”, заяви след първенството треньорът на националния отбор на БККФ Захари Дамянов – абсолютен световен шампион по карате киокушин.\n\n\n                    ", "date": "2017.12.11", "title": "Българин с трета световна титла на карате киокушин"}
{"url": "http://www.monitor.bg/a/view/50291-%D0%9C%D0%B5%D0%BB%D0%B5-%D1%81-%D0%BC%D0%BB%D1%8F%D0%BA%D0%BE-%D0%B8-%D0%BA%D1%80%D1%8A%D0%B2-%D0%B2-%D1%82%D1%83%D0%BD%D0%B5%D0%BB%D0%B0-%D1%80%D0%B0%D0%B7%D0%B1%D0%B8%D1%85%D0%B0-%D0%B3%D0%BB%D0%B0%D0%B2%D0%B0%D1%82%D0%B0-%D0%BD%D0%B0-%D1%82%D1%80%D0%B5%D0%BD%D1%8C%D0%BE%D1%80/", "text": "ФА разследва инцидентите, Моуриньо отписа титлата \n                    Уникално меле си заформиха играчи и треньори след дербито на Манчестър между „Юнайтед“ и „Сити“, спечелено от „гражданите с 2:1. Победата за тима на Пеп Гуардиола до голяма степен обезсмисли борбата за титлата в Англия, а след двубоя играчите и испанският спец останаха няколко минути на терена, за да поздравят феновете.При прибирането в тунела към съблекалните на „Олд Трафгорд“ пък мениджърът на домакините Жозе Моуриньо еотправил гневни реплики.Вратарят на \"Сити\" Едерсон му е отговорил на португалски, след което двамата са влезли в бурна дискусия. Играчите на „Манчестър Юнайтед“ пък са последвали Специалния в коридора и са се включили в спора. В последвалото меле Моуриньо е бил уцелен с празни пластмасови бутилки от вода, като освен това е бил залят с мляко. Според свидетели някои от играчите са си разменили удари, а Микел Артета, един от асистентите на Гуардиола, е бил с кръв по лицето вследствие на получена аркада. Твърди се, че общо около 20 човека - играчи и хора от щабовете на двата клуба, са се включили в мелето.От Футболната асоциация на Англия веднага започнаха разследване на инцидента. Изискани са писмени обяснения от двата клуба, а срокът е до сряда. След гледане на записа от охранителните камери пък става ясно, че аркадата на Артета е след удар с шише от Ромелу Лукаку, който със сигурност ще отнесе сериозно наказание.Преди инцидентите пък Моуриньо бе лаконичен в коментара си за мача: „Футболните богове са зад „Сити“ този сезон, очевидно много им върви. Битката за титлата? Не си правим илюзии, вижте класирането“, коментира Моуриньо, визирайки 11-те точки разлика между двата тима.\n\n\n                    ", "date": "2017.12.11", "title": "Меле с мляко и кръв в тунела, разбиха главата на треньор"}
{"url": "http://www.monitor.bg/a/view/41159-%D0%94%D0%B5%D0%BB%D0%B5%D0%B2-%D0%B2%D0%BA%D0%B0%D1%80%D0%B0-%D0%B3%D0%BE%D0%BB-%D0%B2-%D0%9F%D0%BE%D0%BB%D1%88%D0%B0-%D0%9C%D0%B0%D0%BA%D1%80%D0%B8%D0%B5%D0%B2-%D1%81-%D0%B4%D1%80%D0%B0%D0%BC%D0%B0%D1%82%D0%B8%D1%87%D0%BD%D0%B0-%D0%BF%D0%BE%D0%B1%D0%B5%D0%B4%D0%B0/", "text": "\n                    Българският национал Спас Делев вкара второто си попадение през сезона, но тимът му „Погон“ (Шчечин) стигна само до домакинско 3:3 със „Заглембе“ (Любин) в мач от 19-ия кръг. „Погон“ е на последното 16-о място с 11 точки, на цели 7 от предпоследния „Термалика Брук Бет“ (Нечича). Спас Делев започна като титуляр и откри резултата в 30-ата минута с премерен удар.В Румъния пък „Университатя“ (Крайова) направи 0:0 с „Газ Метан“, като в състава на домакините играха трима българи. Радослав Димитров и Христо Златински бяха титуляри и останаха на терена през всичките 90 минути, а Апостол Попов се появи като резерва в 55-ата минута.Уикендът пък донесе радост за Димитър Макриев. Неговият „Неа Саламина“ спечели драматично с 2:0 кипърското дерби с „Арис“, като всичките попадения паднаха след 90-ата минута. С успеха тимът на Макриев се измъкна от зоната на изпадащите. \n\n\n                    ", "date": "2017.12.11", "title": "Делев вкара гол в Полша, Макриев с драматична победа"}
{"url": "http://www.monitor.bg/a/view/37513-%D0%A7%D0%B5%D1%80%D0%B2%D0%B5%D0%BD-%D0%BA%D0%B0%D1%80%D1%82%D0%BE%D0%BD-%D1%81%D0%BF%D0%B0%D1%81%D0%B8-%D0%91%D0%B0%D1%80%D1%81%D0%B0-%D1%81%D1%80%D0%B5%D1%89%D1%83-%D0%92%D0%B8%D0%BB%D1%8F%D1%80%D0%B5%D0%B0%D0%BB/", "text": "\n                    Лидерът в Примера дивисион „Барселона“ запази дистанцията пред преследвачите след труден успех с 2:0 при гостуването си на „Виляреал“ в среща от 15-ия кръг. Каталунците бяха улеснени от директен червен картон в 60-ата минута, след който паднаха и попаденията на Луис Суарес (72) и Лионел Меси (83). Любопитното е, че при втория гол на “Барса“ имаше втора топката на терена, макар и доста далече от ситуацията. С това попадение гениалният аржентинец изравни рекорда на Герд Мюлер за най-много голове за един клуб, играещ в едно от големите първенства на Европа - 525 гола. Така каталунците прекъснаха серия от две поредни равенства в лигата. Следващата среща на „Барселона“ е идния уикенд, когато на \"Камп Ноу\" пристига „Депортиво“ (Ла Коруня). След още седмица пък е голямата схватка с „Реал“ (М), предвидена като предколеден подарък за футболните фенове.След победата „Барселона“ събра 39 точки и води с пет пред втория „Валенсия“ (34). Трети с 33 е „Атлетико“ (М), следват „Реал“ (М) с 31, „Севиля“ с 28 и „Виляреал“ с 21 точки.\n\n\n                    ", "date": "2017.12.11", "title": "Червен картон спаси „Барса“ срещу „Виляреал“"}
{"url": "http://www.monitor.bg/a/view/73581-%D0%91%D1%8A%D0%BB%D0%B3%D0%B0%D1%80%D0%B8%D0%BD-%D1%81-%D1%82%D1%80%D0%B5%D1%82%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B0-%D1%82%D0%B8%D1%82%D0%BB%D0%B0-%D0%BD%D0%B0-%D0%BA%D0%B0%D1%80%D0%B0%D1%82%D0%B5-%D0%BA%D0%B8%D0%BE%D0%BA%D1%83%D1%88%D0%B8%D0%BD/", "text": "\n                    Българинът Александър Команов спечели световната титла в категория до 90 кг на първенството на планетата по карате киокушин KWU, което се проведе но 9 и 10 декември в Екатеринбург, Русия. На финала състезателят на пловдивския клуб СК \"Ронин\" Команов надви в оспорвана битка след продължение представителя на Литва Кецутис Радвила и стана шампион за трети път. Преди това в актива му имаше още две златни отличия от световни първенства - през 2012-а и 2014-а г. Освен това притежава и 7 титли от европейски шампионати, както и отличия от престижни турнири, най-известните от които в Япония.Братът на Александър Команов - Иван Команов взе сребро в кат. до 70 килограма, след като загуби от руснака Сергей Чмуневоч в продължение. В редовното време резултатът беше равен. Дилан Николов, Ия Костова, Христо Георгиев и Георги Дойчев пък станаха бронзови медалисти. Така повече от половината от 11-те ни национали успяха да се преборят за отличия.“Конкуренцията беше жестока, но състезателите ни се справиха отлично”, заяви след първенството треньорът на националния отбор на БККФ Захари Дамянов – абсолютен световен шампион по карате киокушин.\n\n\n                    ", "date": "2017.12.11", "title": "Българин с трета световна титла на карате киокушин"}
{"url": "http://www.monitor.bg/a/view/84012-%D0%A6%D0%A1%D0%9A%D0%90%D0%A1%D0%BE%D1%84%D0%B8%D1%8F-%D0%BF%D0%B5%D1%87%D0%B5%D0%BB%D0%B8-%D1%82%D1%8A%D1%80%D0%B3%D0%B0-%D0%B7%D0%B0-%D0%90%D1%80%D0%BC%D0%B8%D1%8F%D1%82%D0%B0/", "text": "\n                    ЦСКА-София ще продължи да ползва стадион „Българска армия“ и тренировъчната база в Панчарево. Това стана ясно, след като на практика „армейците“ останаха единственият участник в търга за базите, който Министерството на спорта организира. До това се стигна, след като от аматьорския ЦСКА 1948, който беше другият мераклия за базите, се отказаха да подават документи, тъй като не отговарят на част от условията за участие. Предстои в началото на 2018 година да бъдат обявени официално резултатите от процедурата, като първоначално ЦСКА-София ще получи базите за 10 години, а след приемането на новия Закон за спорта срокът ще бъде удължен с още 20 години.В същото време играчите на Стамен Белчев се готвят ударно за дербито срещу „Лудогорец“ от 1/4-финалите за Купата на България. Спецът демонстрира спокойствие и заяви, че е уверен във възможностите на своите футболисти. „Мачът ще бъде като финал преди финала. Очаквам пълен стадион и победа, защото момчетата вече няколко пъти видяха, че дяволът не е толкова черен и че „Лудогорец“ не е непобедим“, сподели треньорът на ЦСКА-София. Мачът е в четвъртък от 17,30 часа, като се очакват около 10 000 фенове на трибуните. \n\n\n                    ", "date": "2017.12.11", "title": "ЦСКА-София печели търга за „Армията“"}
{"url": "http://www.monitor.bg/a/view/51827-%D0%91%D1%83%D0%BA%D0%B0%D1%80%D0%B5%D0%B2-%D0%B2-%D0%BE%D1%81%D1%82%D1%8A%D1%80-%D1%81%D0%BF%D0%BE%D1%80-%D1%81-%D0%94%D0%B5%D0%BB%D0%B8%D0%BE-%D0%A0%D0%BE%D1%81%D0%B8/", "text": "\n                     Силният човек в „Левски“ Асен Букарев и треньорът Делио Роси са влезли в остър спор след равенството 1:1 със „Славия“. Това призна лично Букарев, който отскоро изпълнява функциите на спортен директор, а позицията му официално се казва мениджър и координатор на спортно-техническата дейност. Ръководителят разкри, че има различия с италианския треньор, но все още не се мисли за раздяла с Роси. „Проспахме някои от мачовете през есента, коментира пред БНТ Букарев. - Докато имаме шансове, ще се борим за първото място, но с всяка грешна стъпка става все по-трудно. Ако трябва да съм честен, „Левски“ още се учи да ходи, а след това ще се учим да летим. След мача със „Славия“ говорих с Роси малко по-остро, влязохме в спор. Говорих и с футболистите. Ако ще губим точки, трябва да го правим достойно, а не с апатична игра“, обобщи Букарев.В същото време мачът на „сините“ от 1/4-финалите за Купата на България срещу „Дунав“ бе изтеглен с час и ще се състои в петък от 16,30 часа на стадиона в Русе. Цената на билетите е от 5 до 20 лева.\n\n\n                    ", "date": "2017.12.11", "title": "Букарев в остър спор с Делио Роси"}
{"url": "http://www.monitor.bg/a/view/35446-%D0%96%D1%80%D0%B5%D0%B1%D0%B8%D1%8F%D1%82-%D0%B7%D0%B0-%D0%A8%D0%9B-%D1%80%D0%B5%D1%88%D0%B8-%D1%81%D1%83%D0%BF%D0%B5%D1%80%D0%B4%D0%B5%D1%80%D0%B1%D0%B8%D1%82%D0%B0-%D0%A0%D0%B5%D0%B0%D0%BB-%D0%9F%D0%A1%D0%96-%D0%B8-%D0%91%D0%B0%D1%80%D1%81%D0%B0-%D0%A7%D0%B5%D0%BB%D1%81%D0%B8/", "text": "\n                    Две супердербита отреди жребият за 1/8-финалите на Шампионската лига, който бе теглен в Нион. Още в тази ранна фаза един срещу друг в директен сблъсък ще се изправят фаворитите за трофея и два от най-богатите клубове в света - „Реал“ (Мадрид) и „Пари Сен Жермен“. Двубоят безспорно ще бъде гвоздеят от надпреварата, като бе посрещнат с емоции и в двата лагера. „Това можеше да е финалът в Шампионската лига, жалко, че ще играем с ПСЖ толкова рано“, коментира легендата на „Реал“ Емилио Бутрагеньо, който представляваше испанския колос на церемонията. „Според мен това е добър жребий, защото ако искаш да печелиш турнира, трябва да победиш най-силните отбори“, сподели пък треньорът на парижани Унай Емери.Друга впечатляваща двойка е „Барселона“ и „Челси“, които в последните години изиграха общо 12 мача помежду си в Шампионската лига, като англичаните имат 4 победи, а каталунците – 3.\nЮвентус - Тотнъм\nБазел - Манчестър Сити\nПорто - Ливърпул\nСевиля - Манчестър Юн\nРеал (Мадрид) - ПСЖ\nШахтьор (Д) - Рома\nЧелси - Барселона\nБайерн (М) - БешикташЗаб. Първите мачове са на 13/14 и 20/21 февруари, а реваншите – на 6/7 и 13/14 март.\n\n\n                    ", "date": "2017.12.11", "title": "Жребият за ШЛ реши: супердербита „Реал“ - ПСЖ и „Барса“ - „Челси“"}
{"url": "http://www.monitor.bg/a/view/64978-%D0%91%D0%B5%D0%B1%D0%B5-%D0%B8-%D0%B5%D0%BB%D0%B5%D0%BA%D1%82%D1%80%D0%BE%D0%BD%D0%BD%D0%B8-%D0%BC%D0%B8%D1%88%D0%B5%D0%BD%D0%B8-%D1%89%D0%B5-%D1%80%D0%B0%D0%B4%D0%B2%D0%B0%D1%82-%D1%81%D1%82%D1%80%D0%B5%D0%BB%D1%86%D0%B8%D1%82%D0%B5/", "text": "\n                    Най-добрата ни състезателка по стрелба в последните години Антоанета Бонева очаква второ дете. 31-годишната звезда от Търговище трябва да роди през февруари, а след това ще се бори за олимпийска квота на пистолет за Токио 2020 г. Бонева стана майка за първи път след игрите в Лондон, когато се роди дъщеря й Ренета, вече на 4 г. „Чакам я с нетърпение да роди, защото имаме страшно много работа за вършене през 2018-а“, обясни нейната съгражданка Мирослава Минчева, която този сезон стана европейска шампионка и световна вицешампионка за девойки, а догодина ще дебютира при жените. „Ако не беше Антоанета, нямаше да постигна тези успехи и да съм толкова напреднала“, добави 18-годишната Минчева. Председателят на Българския стрелкови съюз Мария Гроздева отчете, че спортът й изпраща много добра година. Тя се похвали, че състезателите ще се сдобият с дългоочакваните 10 електронни мишени, за които министерство на спорта отпусна целево 100 000 лв. „Без такива мишени не можем да водим пълноценна подготовка и да провеждаме националните първенства. Благодарим на министър Кралев, който помогна много\", каза Гроздева, която като приоритети за догодина посочи европейското в края на февруари и световното през септември, на което ще се раздават първите квоти за Токио. 17-годишният Кирил Киров пък е първият, който спечели виза за младежката олимпиада в Буенос Айрес, където ще гони поне финал.\n\n\n                    ", "date": "2017.12.11", "title": "Бебе и електронни мишени ще радват стрелците"}
{"url": "http://www.monitor.bg/a/view/60108-%D0%9B%D1%83%D0%B4%D0%BE%D0%B3%D0%BE%D1%80%D0%B5%D1%86-%D1%81%D0%B5-%D0%BD%D0%B0%D1%82%D1%80%D0%B5%D1%81%D0%B5-%D0%BD%D0%B0-%D0%9C%D0%B8%D0%BB%D0%B0%D0%BD-%D0%B3%D0%BE%D1%82%D0%B2%D0%B8-%D1%81%D0%B5-%D0%B7%D0%B0-%D1%87%D1%83%D0%B4%D0%BE-%D0%9E%D0%91%D0%9E%D0%91%D0%A9%D0%95%D0%9D%D0%98%D0%95/", "text": "„Орлите“: Ще домакинстваме в Разград, можем да ги изненадаме\n                    „Лудогорец“ ще се изправи срещу италианския гранд „Милан“ в битка от 1/16-финалите в Лига Европа. Това отреди жребият в Нион, като българският шампион ще е домакин в първата среща на 15 февруари, а седмица по-късно гостува на митичния „Сан Сиро“. „Милан“ е вторият най-титулуван отбор в Европа, но в момента се представя неубедително и наскоро треньорът Винченцо Монтела бе сменен от Дженаро Гатузо. „Лудогорец“ остана един от последните 3 клуба на церемонията, като другите варианти пред тима на Херо бяха английският „Арсенал“ и португалският „Спортинг“ (Лисабон).В лагера на „орлите“ пък приеха изключително ентусиазирано жребия, като заявиха, че нямат търпение да премерят сили с италианския колос. Собственикът Кирил Домусчиев изрази задоволство и увереност в силите на отбора. \"Отново ни чакат незабравими мачове през пролетта в Европа. Радвам се, че успяхме да подарим на нашите фенове подобен голям сблъсък. „Милан“ наистина е огромен отбор, но и ние не сме за подценяване. С горещата подкрепа на нашите фенове „Лудогорец“ е способен на всичко. Вярваме, че ако обединим усилия, можем да се поздравим с успех!\", написа Домусчиев във Фейсбук.В подобен тон бе и реакцията на изпълнителния директор Ангел Петричев, който представлява българския шампион на жребия. Петричев бе категоричен, че няма шанс мачът да се премести на Националния стадион в София заради огромния интерес и със сигурност ще се проведе на „Лудогорец Арена“ в Разград. „Изпитваме голям респект към „Милан“, но „Лудогорец“ е тим с опит в европейските клубни турнири и вече сме имали срещи с големи клубове. Ще играем в Разград, а не в София. Ако „Милан“ ни подцени, ще получи неприятна изненада, но не вярвам италианците да ни подценят. Те са фаворит за спечелването на Лига Европа, но каквото и да стане, ние ще излезем с вдигнато чело“, коментира Петричев.Треньорът на „Лудогорец“ Димитър Димитров-Херо пък определи предстоящите мачове като исторически и предупреди, че въпреки проблемите в момента „Милан“ притежава огромна класа. „За нас ще бъде чест да играем с гранд като „Милан“, а мачовете ще бъдат исторически за нас. Въпреки че те направиха доста мащабна селекция тази година, засега не успяват да оправдаят високите очаквания. „Милан“ си е „Милан“, класата и нивото са налице. Очаквам футболистите ми да играят разкрепостено и да няма напрежение, за да покажат способностите си“, сподели още Херо.Веднага след жребия пък фенклубовете на „Милан“ от всички балкански държави ликуваха, като със сигурност стотици запалянковци ще пътуват до България, за да подкрепят „росонерите“.\nБорусия (Д) - Аталанта\nНица - Локомотив (М)\nКопенхаген - Атлетико (М)\nСпартак (М) - Атлетик (Б)\nАЕК - Динамо (Киев)\nСелтик - Зенит\nНаполи - РБ (Лайпциг)\nЦървена звезда - ЦСКА (М)\nЛион - Виляреал\nРеал Сосиедад - Залцбург\nПартизан - Виктория (Пилзен)\nСтяуа - Лацио\nЛудогорец - Милан\nАстана - Спортинг (Л)\nЙостерзунд - Арсенал\nОлимпик (Марсилия) – БрагаЗаб. Първите мачове са на 15 февруари, а реваншите – на 22 февруари.\n\n\n                    ", "date": "2017.12.11", "title": "„Лудогорец“ се натресе на „Милан“, готви се за чудо (ОБОБЩЕНИЕ)"}
{"url": "http://www.monitor.bg/a/view/43051-%D0%9C%D0%B0%D0%B4%D0%BE%D0%BD%D0%B0-%D1%82%D1%80%D1%8A%D0%B3%D0%B2%D0%B0-%D0%BD%D0%B0-%D1%82%D1%83%D1%80%D0%BD%D0%B5/", "text": "\n                    Кралицата на попа Мадона планира серия от концерти през 2018 г. За световна обиколка изпълнителката на Like A Virgin загатна в предаването „На живо с Кели и Райън“. „Скоро ще направя турне. Трябва да подготвя шоуто. През 2017 г. бях майка на футболист в Португалия. През 2018 ще се завърна“, дава заявка тя. Последното й турне Rebel Heart приключи в началото на 2016 г. За шест месеца звездата изнесе 82 концерта, които й донесоха печалба от над 120 милиона британски лири.През последните месеци Мадона се е фокусирала върху новия си дом, който премести в Синтра. Португалското градче се намира на 30 км от Лисабон, а локацията е избрана заради футболната кариера на 12-годишния осиновен син на чаровната блондинка – Дейвид. Момчето тренира в младежкия отбор на Бенфика. Мадона възпитава шест наследника - два биологични и четири осиновени, които опредерля като своето „най-голямо постижение”. \n\n\n                    ", "date": "2017.12.11", "title": " Мадона тръгва на турне"}
{"url": "http://www.monitor.bg/a/view/52502-4000-%D0%BF%D1%80%D0%B0%D0%B7%D0%BD%D1%83%D0%B2%D0%B0%D1%85%D0%B0-%D0%B6%D0%B8%D0%B2%D0%BE%D1%82%D0%B0-%D1%81-%D0%92%D0%B0%D1%81%D0%BA%D0%BE-%D0%92%D0%B0%D1%81%D0%B8%D0%BB%D0%B5%D0%B2/", "text": "Виртуозният цигулар получи прегръдка от Лили Иванова,  изведе я на вечеря с музикантите си след концерта\n                    Не пропускам концерт на Васко Василев през последните три години. Адмирирам артиста, но в пъти повече харесвам човека зад фрака и лъка на цигулката – рядко чиста душа, един Питър Пан в кожата на 47-годишен мъж, който между мастър класовете, концертите на три континента и отговорностите си като най-младия концерт майстор на Кралската опера обожава да свири бос на пясъка и да прекара часове в мълчание на някой бряг с въдица в ръка. Когато напълни „Арена Армеец“ се почувствах горда, но концерта, който направи в НДК завчера, бе най-добрият му до момента. Разходката из Годишните времена на Вивалди и Пиацола за човек, скаран с класиката като мен, се оказа опияняващ гъдел за сетивата. Съдейки по тътена на аплаузите в залата и дзен изражението по лицата на още 4000 души – магията беше споделена. В комбинация със страстта на Васко тази музикаВ един момент се чувстваш като дете, изгубено в гората по време на семеен пикник и само кукувицата, която барабаниста Фъргъс „включваше“ с една малка свирчица, те връщаше на правилната пътека. В друг случай цигулката на Васко сякаш разказваше историята на малката кибритопродавачка и всяка сурова нота караше публиката да усеща щипещия ефект на снега върху голата кожа на момиченцето. Зимата бе сезона, който буквално бе развълнувал и Васко. „Здравейте, София! Много се радвам, че правим този концерт тук в периода преди Рождество. Контрабасистът ни Томас е от 6 часа на летище „Хийтроу“ и чак сега кацна. Получихме помощ от приятел – всички познавате Еко!“, сподели виртуозът, а залата аплодира бурно Веселин Веселинов.  В следващия час и половина приказката на момчето-чудо от „Люлин“ продължи да се разгръща с нюансите на Албинони, Шостакович, Гершуин и Пиацола, а бенда на сцената заприлича на каст за реклама на Benetton. Васко събра тромпетист от Испания с изключителен бандеонист от Аржентина и китарист от Италия, в стринг секцията му влязоха японка, французойка и англичанин, а в разгара на концерта мястото на Еко зае и злополучния пътешественик Томас. Василев– за части от секундата пренасяше стойки за партитури, настройваше осветлението върху тях за колегите си, стреляше с шеги на български и английски, вдигаше рицарски ръката на дългогодишния си творчески партньор Памела Никълсън (пиано) и посрещаше всеки гост като скъп приятел.След концерта Васко отдели един час за среща с фенове и раздаване на автографи, а в бекстейджа получи прегръдка от Лили Иванова, с която го свързва дългогодишно приятелство и респект. Поп легендата бе както специален гост на концерта, така и на вечерята, която Василев даде за музикантите си в столичен ресторант. \n\n\n                    ", "date": "2017.12.11", "title": " 4000 празнуваха живота с Васко Василев "}
{"url": "http://www.monitor.bg/a/view/22495-%D0%90%D0%BD%D0%B0%D0%9C%D0%B0%D1%80%D0%B8%D1%8F-%D0%BF%D1%80%D0%B8%D1%81%D1%82%D0%B0%D0%B2%D0%B0-%D0%BD%D0%B0-%D0%98%D1%86%D0%BE-%D0%A1%D1%82%D0%BE%D1%82%D0%B5-%D0%BC%D0%B0%D0%BD%D0%B5%D0%BA%D0%B5%D0%BD%D0%BA%D0%B8/", "text": "\n                    Разминалата се на косъм с титлата „Мис Плеймейт“ Ана-Мария Чернева получи годежен пръстен от бизнесмена Христо Сираков. Предложението за брак ще стане достояние за редовия зрител, тъй като Ицо Стоте манекенки ще се сбогува с ергенлъка в ефира на Code Fashion TV. В епизода на предаването „Вечеряй с Петя Раева“ тази сряда от 21 ч ще видим и отговора на красавицата, която се разписа с участие в риалити сериала „София - ден и нощ“. В кулинарното шоу бъдещото семейство ще демонстрира майсторско приготвяне на класически телешки стек със зеленчуци и салата по специална италианска рецепта. За десерт двойката ще разкрие пикантни подробности от любовния си живот и детайли около предстоящата сватба.\n\n\n                    ", "date": "2017.12.11", "title": "Ана-Мария пристава на Ицо Стоте манекенки "}
{"url": "http://www.monitor.bg/a/view/60645-%D0%9D%D0%B0%D0%B4-200-%D0%B8%D0%B7%D0%B4%D0%B0%D1%82%D0%B5%D0%BB%D1%81%D1%82%D0%B2%D0%B0-%D0%BD%D0%B0-%D0%9A%D0%BE%D0%BB%D0%B5%D0%B4%D0%BD%D0%B8%D1%8F-%D0%BF%D0%B0%D0%BD%D0%B0%D0%B8%D1%80-%D0%BD%D0%B0-%D0%BA%D0%BD%D0%B8%D0%B3%D0%B0%D1%82%D0%B0/", "text": "Събитието съвпада с литературния фестивал с фокус Вишеградската четворка\n                    От утре до 17 декември Софийският международен панаир на книгата ще събере над 200 издателства от страната и чужбина и хиляди книжни заглавия на едно място. За радост на ценителите на добрата литература и търсачите на коледни намаления за хитови заглавия, и тази година форумът ще е в центъра на столицата, след като Националният дворец на културата и организаторите от Асоциация българска книга постигнаха консенсус по условията за провеждане на мащабното събитие, включващо по традиция и богата съпътстваща културна програма.Панаирът на книгата започва през 1967 г., когато София става петият град в Европа, домакин на литературен форум от такъв мащаб. С известни прекъсвания, тази година е неговото 45-о издание, което ще предложи десетки премиери на най-новите книжни заглавия у нас и още толкова срещи с български и чуждестранни автори и издатели.Панаирът ще съвпадне с друга от най-значителните прояви, свързани със съвременната литература и книгоиздаване в България – 5-ия Софийски международен литературен фестивал. Двете събития се провеждат паралелно на общо шест етажа на обновения Национален дворец на културата. Фестивалът тази година ще се фокусира върху литературата на Полша, Словакия, Чехия и Унгария – страните от Вишеградската четворка, представяйки 12 автори в чуждестранната си програма. Това са Кая Малановска, Кшищов Варга, Еугениуш Ткачишин-Дицки от Полша; Михал Хворецки, Яна Беньова, Петер Били от Словакия; Виктор Хорват, Ласло Мартон, Дьорд Драгоман от Унгария; Михал Айваз, Ива Прохазкова и Милош Урбан от Чехия. Над 60 писатели от България ще домакинстват на срещите разговори и заедно със своите колеги от чужбинаСред участниците от страната ни са Ани Илков, Владимир Зарев, Владимир Левчев, Ангел Игов, Алек Попов, Захари Карабашлиев, Момчил Николов, Милен Русков, Владимир Полеганов, Елица Георгиева, Петър Крумов, Иван Димитров, Кристин Димитрова, Оля Стоянова и др.Официален старт на събитието ще бъде даден в 11.00 ч. във вторник в централното фоайе с гостуването на Софийския духов оркестър под диригентската палка на Юли Дамянов. Сърцето на литературния фестивал традиционно ще тупти на сцената на Мраморното фоайе на 2-рия етаж на НДК. От 18.00 ч. утре вечер там ще се проведе официалното му откриване със „Среща на поколенията“, в която Ани Илков, Владимир Зарев и Владимир Левчев ще представят част от литературните дебютанти на 2017 г. - Антон Стайков, Боян Крачолов, Десислава Николова, Марианна Георгиева и др. Още през първия ден от изложението ни очакват вълнуващи литературни срещи и на сцената на културната програма на етаж 4, западно крило.Новото в програмата и представянето на авторите е обединяването им в групи и на тематичен принцип. Сред темите са „Вземи се в ръце. Психология на съвременния градски човек“ - среща с полската писателка Кая Малановска, психотерапевта Албена Стамболова и писателите Момчил Николов и Владимир Полеганов (14 декември), „Постдеградация или реконструкция на личността: на каква цена?” - разговор между Михал Хворецки (Словакия), Ангел Игов и Димитър Кенаров (15 декември), „Приток на енергия: авторките в най-новата българска литература“ – разговор с Амелия Личева, Лора Динкова, Любов Кронева, Ирена Иванова (Рене Карабаш), Яница Радева др. По време на дискусиите ще разберем повече за- един нов бизнесмодел, който все повече набира своята популярност. Ще разберем повече за „поколението Миленуим“ нови илюстратори от България, които са илюстрирали десетки книги в чужбина, но трудно се срещат с българските книгоиздатели. Ще има и дискусия, която ще върне времето назад, когато някои рискуваха свободата си, за да достигне написаното от тях до хората. Книгите на чешките дисиденти пропътуваха разстоянието Прага-София заедно с Петр Поспихал – някогашния дисидент от Бърно, сподвижник на Вацлав Хавел, защото литературата е само едно от лицата на дисидентството. Дискусията ще премине с участието и на Владимир Левчев, Едвин Сугарев, Миглена Николчина, Михаил Неделчев, Пламен Дойнов. На 14 декември ще се открие и изложбата „Самиздат – дисидентски книги от Чехия и Полша“. \n\n\n                    ", "date": "2017.12.11", "title": "Над 200 издателства на Коледния панаир на книгата"}
{"url": "http://www.monitor.bg/a/view/40399-%D0%9F%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D0%BF%D1%80%D0%BE%D0%B2%D0%B5%D1%80%D1%8F%D0%B2%D0%B0-%D0%9C%D0%B8%D1%81-%D0%91%D1%8A%D0%BB%D0%B3%D0%B0%D1%80%D0%B8%D1%8F/", "text": "\n                    Негативният обществен отзвук след избора на Тамара Георгиева за Мис България накара прокуратурата да започне проверка за закононарушения в системата за гласуване и регламента. Държавното обвинение изискало копие от всички документи, изготвени във връзка с провеждането на конкурса. Това призна организаторът Ирина Папазова пред bTV. Тя добави, че не се притеснява от крайния резултат на разследването и че не е взимала никакъв материален \"стимул\" за гласа си. \"Не знам какво разследват. Това е частна фирма. Ние сме организаторите и ние решаваме кой да е Мис България. Утре, , отсече собственичката на модна агенция „Интерсаунд“.\n\nТя уточни, че 6 души от 25-членното жури са посочили Тамара като фаворит, а 7 са дали вота си за Йовита. Георгиева, чиито нос роди доста вицове на тема пластична хирургия през последните дни, е избрана за призьорка с двоен глас, или 20 точки от Ирина Папазова.\n                    ", "date": "2017.12.11", "title": "Прокуратурата проверява Мис България "}
{"url": "http://www.monitor.bg/a/view/6981-%D0%98%D0%B7%D0%BB%D0%BE%D0%B6%D0%B1%D0%B0-%D0%BD%D0%B0-%D0%A1%D0%B2%D0%B5%D1%82%D0%BB%D0%B8%D0%BD-%D0%A0%D1%83%D1%81%D0%B5%D0%B2-%D0%BE%D1%81%D0%B2%D0%B5%D1%89%D0%B0%D0%B2%D0%B0-%D0%BD%D0%BE%D0%B2%D0%B0%D1%82%D0%B0-%D0%B3%D0%B0%D0%BB%D0%B5%D1%80%D0%B8%D1%8F-%D0%90%D1%80%D1%82%D0%B5/", "text": "\n                    Големият художник Светлин Русев освещава със своя експозиция живопис и рисунки, наречена „Забравен дом“, новото изложбено пространство на една от най-престижните столични галерии - галерия „Арте“. То се намира на ул. „Бузлуджа“ 31, а вернисажът ще е утре вечер от 17.00 до 20.00 часа. Творбите ще могат да бъдат разгледани до 30 декември.„Няма да крия, че тази изложба е не само социално значима, но и буквално е едно ново начало за галерия „Арте“. По традиция за края на годината Светлин Русев подготвя експозиция за нас, а този път събитието е по-специално. След 15 години изминат професионален път, надяваме се, че имаме ресурса да наложим ново духовно място, с още по-високи критерии - естетически и психологически, с по-оригинални творчески проекти и по-прецизна селекция, едно следващо стъпало“, казва галеристката Гергана Борисова.Тя е благодарна на Маестрото за безпощадната и злободневна тема „Забравен дом“, за суровия и актуален прочит на времето, в което живеем, за сериозността, с която художникът ознаменува раждане на това пространство.Светлин Русев е подбуден да се заеме с темата от повсеместната разруха, която цари около нас в морално и материално отношение и избива изпод всяко лустро. По този повод освен с четката художникът е излял емоциите си и в поетични строфи.„Забравен дом – паметник на памет, разрушен от български слепци.Забравен дом с пожълтели некролози, изкъртени от вятъра прозорци и врати – приют за клошари и падащи звезди...“, гласят част от стиховете, а творбата завършва с молитвеното: „Забравен дом, прости на своите деца!“. Плакатът на изложбата е интерпретация на едно събитие, белязало с противоречия културния живот у нас – демонтирането на паметника „1300 години България“ на Валентин Старчев пред НДК.В края на миналата година акад. Светлин Русев представи в галерия „Арте“ на ул. „Раковски“ своя изложба с пейзажни маслени платна, която бе изкупена от почитатели почти веднага, и той продължи живота й с най-новите си акварели на голи женски тела.\n\n\n                    ", "date": "2017.12.11", "title": "Изложба на Светлин Русев освещава новата галерия „Арте“"}
{"url": "http://www.monitor.bg/a/view/19764-%D0%9E%D1%82%D0%BA%D1%80%D0%B0%D0%B4%D0%BD%D0%B0%D1%82%D0%B8%D1%8F%D1%82-%D0%BF%D1%80%D0%B5%D0%B2%D0%BE%D0%B4-%D0%BD%D0%B0-%D0%99%D0%BE%D0%B7%D0%B5%D1%84-%D0%A0%D0%BE%D1%82-%D0%B8%D0%B7%D0%BB%D0%B8%D0%B7%D0%B0-%D0%B2-%D0%BE%D1%80%D0%B8%D0%B3%D0%B8%D0%BD%D0%B0%D0%BB/", "text": "\n                    Девет месеца след като стана ясно, че езиковедът проф. Владко Мурдаров е изплагиатствал труда на преводачката проф. Ана Димова върху 4 новели и 6 разказа на австрийския писател Йозеф Рот, произведенията излизат в оригиналния си превод. Той е правен за първото им издание през 1986 г., когато Ана Димова съставя сборника „Гробницата на капуцините” (изд. „Народна култура”). Сега изтъкнатата германистка ги предостави на издателство „Лист” и те излизат в том със заглавие „Легенда за светия пияница”.Сборникът включва новелите „Легенда за светия пияница”, „Левиатан”, „Триумф на красотата” и „Бюстът на императора”, както и разказите „Отличникът”, „Кариера”, Болно човечество”, „Мътното огледало”, „Началник-гара Фалмерайер”. Всички те фигурират както в първото издание, така и в два сборника със съставител Владко Мурдаров от 2015 г. В свое интервю професорът се обявява за откривател на творбите, без да спомене, че те вече са излизали на български език. Не това обаче е големият проблем, а фактът, че той очевидно използва преводите на Ана Димова като ги представя за свои.В началото на годината проф. Димова публикува статия в „Литературен вестник”, в която даде примери за интелектуалната кражба. В резултат Съюзът на преводачите се самосезира и Управителният му съвет излезе с експертно становище с категорично заключение за наличие на пряко заимстване на преводи от проф. Владко Мурдаров, което иначе се нарича плагиатство. „След големия скандал с преводите на Ана Димова решихме, че най-правилното би било да ги издадем. Поне донякъде това би поправило несправедливостта“, мотивира се главният редактор на „Лист” Гергана Димитрова за новото издание на произведенията. Корицата за него е дело на художника Дамян Дамянов.Творчеството на Йозеф Рот (1894-1939) се нарежда сред върховете на европейската класика. В него се долавя отглас от Първата световна война и носталгия по разпадналата се империя на Хабсбургите. След възшествието на националсоциализма през 1933 г. книгите на Йозеф Рот са забранени и той емигрира във Франция. „Легенда за светия пияница” е последната му новела и в нея се прокрадват автобиографични нотки, защото като своя герой и авторът напуска този свят след самоубийствено пиянство в Париж. Рот си отива отчаян след присъединяването на Австрия към Третия райх, когато му е отнета и последната надежда, че неговият свят може да се върне.\n\n\n                    ", "date": "2017.12.11", "title": "Откраднатият превод на Йозеф Рот излиза в оригинал"}
{"url": "http://www.monitor.bg/a/view/71823-%D0%9A%D1%80%D0%B8%D1%81%D1%82%D0%B8%D0%B0%D0%BD-%D0%9A%D0%BE%D1%81%D1%82%D0%BE%D0%B2-%D0%9A%D1%8A%D1%81%D0%BC%D0%B5%D1%82%D0%BB%D0%B8%D1%8F-%D1%81%D1%8A%D0%BC-%D1%87%D0%B5-%D0%BA%D0%B0%D1%80%D0%B8%D0%B5%D1%80%D0%B0%D1%82%D0%B0-%D0%BC%D0%B8-%D0%B7%D0%B0%D0%BF%D0%BE%D1%87%D0%BD%D0%B0-%D0%B2-%D0%91%D1%8A%D0%BB%D0%B3%D0%B0%D1%80%D0%B8%D1%8F/", "text": "\n                    Кристиан Костов, който завоюва на страната ни среброто в тазгодишната „Евровизия“, призна, че е радостен, че музикалната му кариера е стартирала именно в България. „В Русия е почти невъзможно да направиш хит. И досега не знам при какви обстоятелства дадена песен става известна тук. От друга страна, фактът, че започнах развитието си в България, ми помогна значително да пробия и на европейския пазар“, категоричен бе пред bTV роденият в Москва певец.\n\nВ страната на водката и матрьошките той също се радва на внимание от страна на меломаните. Фенове го спират за селфи в метрото и молове. Въпреки това изпълнителят на Beautiful Mess разкрива, че е по-популярен у нас. Последният повод за гордост за отличника от X Factor бе участието му в програмата на финала на „Мис Свят“ в китайския град Саня. „Това предаване се гледа от над 1 милиард души. Това не го знаех преди да се кача на сцената. Притеснявах се, разбира се. Повече притеснение обаче изпитах преди „Евровизия“, тъй като там не представях само себе си, а – цяла България“, обясни още Костов. Към момента той работи върху няколко музикални проекти, които обещава да сподели с феновете си съвсем скоро. „Упражнявам се в писането на песни. Според мен това е най-важното за един артист – да пее свои песни, които той е написал. Не кавъри или дори песни, написани за него“, довери още Крис.\n                    ", "date": "2017.12.11", "title": "Кристиан Костов: Късметлия съм, че кариерата ми започна в България"}
{"url": "http://www.monitor.bg/a/view/2478-%D0%91%D0%B0%D1%85%D0%B0%D1%80%D0%BE%D0%B2-%D0%B1%D0%BE%D1%80%D0%B8-%D1%80%D0%B0%D0%B7%D0%B2%D0%BE%D0%B4-%D1%81-%D0%92%D0%B5%D1%81%D0%B5%D0%BB%D0%B0-%D0%91%D0%B0%D0%B1%D0%B8%D0%BD%D0%BE%D0%B2%D0%B0/", "text": "С Александър Сано осъмват като семейни типове в нов сериал на БНТ \n                    Близо две години след финала на „Под прикритие“ Захари Бахаров и Александър Сано ще се съберат пред камера в нов сериал на БНТ - „Денят на бащата“. За участието си в поредицата загатна Сано в интервю за Нова, изтъквайки, че амплоато на лошо момче от улицата вече е започнало да се превръща в клише и за разлика от други свои колеги, които цял живот действат на принципа „тренирам таекуондо и тупам разни хора за спорта“, иска да експериментира с образите. „Гангстерията нещо взе да ми дотяга. Ето, сега януари ще почнем снимки на един проект със Захари, който е коренно различен от всичко, което съм правил до сега. И двамата ще сме семейни типове,  което е много добре.“, сподели Сано. „Наистина името на Захари се спряга в продукцията, както и това на Весела Бабинова. Сюжетът показва как едни интелигентни хора, които са преживели голямата любов, минават през травмите на развода. И как се стига до там, че детето намразва единия от родителите.“, коментираха за „Монитор“ близки до продукцията.Снимките на „Денят на бащата“ ще започнат в София през януари, а крайният резултат ще се сведе до шест епизода. „Това е мини сериал – формат, който напоследък е много хитов в Европа. Историята в него е напълно завършена.“, обясняват хора от екипа. За психологическите обрати в шестте епизода  Георги Иванов и Теодора Маркова, а режисьор е Павел Веснаков, работил и по „Откраднат живот“. След криминалето, което БНТ продаде в над 170 територии по цял свят, и „Денят на бащата“ ще поеме своя път зад граница. Сериалът вече е спечелил грант по програма „Медия-Европа“ и е селектиран за представяне в престижния преглед на световната продукция на сериали във Фонтенбло () в края на юли догодина и за пазара на фестивала във Венеция през есента.\n\n\n                    ", "date": "2017.12.11", "title": "Бахаров бори развод с Весела Бабинова "}
{"url": "http://www.monitor.bg/a/view/34274-%D0%9A%D0%B2%D0%B0%D0%B4%D1%80%D0%B0%D1%82%D1%8A%D1%82-%D1%82%D1%80%D0%B8%D1%83%D0%BC%D1%84%D0%B8%D1%80%D0%B0-%D1%81-%D1%88%D0%B5%D1%81%D1%82-%D0%BD%D0%B0%D0%B3%D1%80%D0%B0%D0%B4%D0%B8-%D0%BD%D0%B0-%D0%95%D0%A4%D0%90/", "text": "\n                    Лентата на шведския режисьор Рубен Йостлунд „Квадратът“ стана големият победител на тазгодишните награди на Европейската филмова академия. Проектът грабна статуетки в шест от категориите на оскарите на Стария континент, които бяха раздадени в Берлин преди дни. Сред отличията, с които се закичи „Квардратът“, след като през май спечели жури и публика в Кан, бяха за режисура, сценарий, най-добър филм, художник и актьор. Сатиричната лента грабна приза и за най-добра европейска комедия, като за статуетката премери сили и с българската копродукция „Белгийският крал“.\n\n3000 членове на филмовата академия дадоха гласа си за победителите на 30-то издание на форума. „Европа има по-солидни и сериозни основи, които не са парите и непрестанното желание да се реализират приходи – ние притежаваме културни традиции и идеи за това какви сме ние като хора и като социални същества... Готови ли сме да се борим за нашите идеали? Нашето филмово семейство има огромно значение за хората и може да промени света – ние носим отговорност за това!”, призова от сцената президентът на ЕФА Вим Вендерс.\n\nДо каква степен е необходимо съществуването на политическа коректност и с какво историята на Йостлунд разплака прочутия испански режисьор Педро Алмодовар в ролята му на жури в Кан, ще разберем и у нас през идния март, когато „Квадратът“ ще бъде сред гвоздеите в програмата на София Филм Фест.\n                    ", "date": "2017.12.11", "title": "„Квадратът“ триумфира с шест награди на ЕФА"}
{"url": "http://www.monitor.bg/a/view/44708-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-12-%D0%B4%D0%B5%D0%BA%D0%B5%D0%BC%D0%B2%D1%80%D0%B8-%D0%B2%D1%82%D0%BE%D1%80%D0%BD%D0%B8%D0%BA/", "text": "\n                    Овен 21 март – 20 априлНе се опитвайте в днешния ден да запазвате статуквото, особено ако близки, приятели и колеги се опитват да го променят във взаимно изгодна посока. Не стопирайте инициативата на тези, които в момента вършат и вашата работа. До утре на обед сте в трудна позиция. Здравето е нестабилно, връзките ви също. Може би едното зависи от другото и го провокира. Опитайте да намерите пътя към всяко сърце, към което не сте безразлични. Ще се случват събития, които ще стимулират и възраждат любовните ви и сексуални отношения.Работа-4Пари-5Любов-5Късмет-4Здраве-4  Телец 21 април – 20 майДен на революционни промени в отношенията и в начина ви на живот. Не се опитвайте да спирате близките да тръгнат по своя път. Ако обстоятелствата позволяват изберете и вие нов път и посока. Не отклонявайте предложения и покани. Пътувайте, съчетайте работата с удоволствията. До утре на обед организирайте срещите, от които очаквате финансова и морална подкрепа. В този ден сами си избираме съюзниците, а след два дни нуждата и проблемите ще ви срещнат с новите ви съюзници, бъдещи приятели и любими.Работа-5Пари-4Любов-5Късмет-5Здраве-4  Близнаци 21 май – 21 юниДен на мечката. Огромна преобразуваща сила се движи в посока на личните ви амбиции и интереси. Очаквайте и мечешки услуги и проблеми с хората които не знаят по какъв начин да изразят чувствата си. Приятели и колеги ще ви затрудняват в желанието да ви облекчат. Ще има опити да ви изземват функции, които трябва лично да държите под контрол. Добре си изяснете отношенията и това кой до къде може и трябва да стигне. Ден на промени в любовния ви живот. Стари връзки може да се възродят независимо новите, които напират.Работа-5Пари-4Любов-5Късмет-4Здраве-4  Рак 22 юни – 21 юлиБъдете внимателни. Може да си развалите отношенията с колеги и близки поради промените, които предприемате в днешния ден. С действията си вазимно си пречите и вредите. Отношенията излизат от рамките на добрия тон, всеки е склонен да атакува другия. Дайте се точна сметка какво може да постигнете и кое би навредило на имиджа и положението ви в обществото. Не планирайте важни делови разговори. Приключвайте работата, за която сте поели ангажимент. Не влизайте в преговори за нещо ново. Здравето е нестабилно.Работа-4Пари-4Любов-4Късмет-4Здраве-4  Лъв 22 юли – 22 августДен на откровение за истински важните неща и цели в живота. Навлизате в период на професионални и лични реформи. Сега момента да направите инвентаризация и преустройство на отношенията на работното място и у дома. Денят е свързан с основата и фундамента. Всичко трябва да се прави здраво, надеждно и функционално, за да издържи проверката на времето. Дайте си сметка на кого и на какво ще разчитате в бъдеще. Време е да се преподписват старите договори, да се правят огледи на терени и имоти.Работа-5Пари-6Любов-6Късмет-5Здраве-5  Дева 23 август – 22 септемвриВключете в действие всички резерви даващи възможност да се окопаете на стабилни позиции. Ден за преговори с шефове и мениджъри, за преподписване на договори и подготовка за бъдещи дейности. Постарайте се да обновите базата, на която ще стъпи новата ви дейнст. Ще получите отстъпки от цени на стоки и услуги. Днес всеки се стреми да привлече клиенти. Заемете се с неотложни лечения, проведете оздравителни процедури. Нищо ново да не се започва преди да е изчистен и създаден терена за него.Работа-5Пари-4Любов-4Късмет-5Здраве-4  Везни 23 септември – 22 октомвриПри вас напрежението нараства. Ще влезете в битки за лични права и територии на влияние. Лесно се започват свещенни войни. От особена важност е да си осигурите нова база за бъдещото развитие. Очертават се спорове около имоти и собствености. До утре на обед влизате в конфликтни отношения с близки и родинни, а това ще затрудни избора ви. Добре е да се преподписват договори, да се приключват проекти носещи разширение и обновление на работата и личния ви живот. Здравето е нестабилно, не вдигайте тежко.Работа-4Пари-5Любов-4Късмет-4Здраве-4  Скорпион 23 октомври - 22 ноемвриДен за разчистване на сметки и терени. Заложете здрав фундамент на всичко, с което ще се занимавате в бъдеще. Преговаряйте за преподписване на старите договори при по-добри и изгодни за вас условия. Препоръчват се физически упражнения водещи към релакс. Сексуалната ви енергия се възражда, поглеждате партньора с други очи. Този ден ще ви донесе лично откровение за бъдещето, за връзките и работата, която предстои. Не вървете против разбиранията и усещанията си. Преговаряйте, защитете си позициите.Работа-6Пари-5Любов-5Късмет-6Здраве-5  Стрелец 23 ноември – 21 декемвриТърсете нови места и обекти, на които да се внедрите и разчитате в бъдеще. Денят се свързва с базата, която всеки трябва да си осигури, ако иска да напредва и да бъдете щастлив в бъдеще. Ако оставите някой друг да ви движи нещата не се сърдете после, че нещо не е догледал и преценил. Изисква се лично присъствие навсякъде, където тече важна за вас дейност и програма. Възражда се сексуалната ви енергия. Дистанциите се стопяват. Ще се радвате на взаимност и щастливи мигове по празниците. Осъществете хрумванията си.Работа-5Пари-6Любов-6Късмет-5Здраве-5  Козирог 22 декември – 20 януариДо утре на обед напрежението при вас нараства. Очертават се скандали и неприятни отношения с колеги и близки. Контролирайте се максимално и не позволявайте да ви провокират. Щадете кръста и бъбреците. Не си позволявйте тежки физически натоварвания. Този ден изисква да промените мисленето и нагласата, да коригирате подхода към околните, да оцените и да се съобразите с реалностите. Движете се по линията на най-малкото съпротивление. Важната работа отложете за петък, когато всичко ще тръгне по вода.Работа-4Пари-4Любов-4Късмет-4Здраве-4  Водолей 21 януари – 19 февруариДнес стъпвате на сигурна и стабилна база. Ще се случват събития, които ще ви обезпечават и стабилизират семейно и професионално. Дайте всичко от себе си, постарайте се да привлечете хората, които бихте искали да се движат във вашата орбита. Сега е момента да подновите старите си договори и връзки. Каквото си постелете на такова ще легнете и в любовта. Активизира се сексуалната енергия и желанието да не си сам по празниците. Планирайте къде и с кого ще бъдете. Направете резервации, подгответе терени.Работа-5Пари-5Любов-5Късмет-5Здраве-5   Риби 20 февруари – 20 мартДен на неочаквано озарение как да се излезе от неприятно положение. Започнете с промените, които ще разчистят пътя към личните ви цели и намерения. Ще се наложат болезнени разговори и признания, но без да се развържеш, не може да се обвържеш. Нищо не бива да ви спира по пътя към желаната работа и партньорска връзка. В петък ще се случват събития, които ще ви покажат дали днес сте постъпили правилно. Вървите към благодатна промяна в начина си на работа и личен живот. Използвайте деня и за укрепване на здравето си.Работа-5Пари-4Любов-4Късмет-5Здраве-5   Честит Рожден Ден!Излизате от лична година седмица, която ви е донесла отлив, раздалечаване и кармични изпитания. 2018 г. ще бъде за вас силна и благодатна година, в която ще намерите нова работа или ще ви повишат в старата. Ще обновите семейния си живот, ще сключите брак и ще намерите нова база за развитие. Чакайте наследство и наследник. Всичко предприето ще ви вдига нивото.Родените днес ще имат крехко здраве. Не ги насочвайте към силови спортове. Притежават и ранима емоционалност. Ще се окажат пророци за много неща, които изричат. Днес и утре ще се раждат гениални деца, които трудно ще защитават талантите си от плагиати и недоброжелатели.Заченатите днес ще притежават някаква грубоватост във външния вид, но и сърце способно на голяма и жертвоготовна любов към всичко и всички. Ще обичат природата, ще рабоят в мисии за защита на земята като цяло.  \n\n\n                    ", "date": "2017.12.11", "title": "Хороскоп за 12 декември, вторник"}
{"url": "http://www.monitor.bg/a/view/26017-%D0%93%D1%8A%D1%80%D1%86%D0%B8%D1%8F-%D0%B8-%D0%9C%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%BF%D1%80%D0%B5%D0%B3%D0%BE%D0%B2%D0%B0%D1%80%D1%8F%D1%82-%D0%B7%D0%B0-%D0%B8%D0%BC%D0%B5%D1%82%D0%BE-%D0%B4%D0%BD%D0%B5%D1%81-%D0%BF%D0%BE%D0%B4-%D0%BF%D0%BE%D0%B3%D0%BB%D0%B5%D0%B4%D0%B0-%D0%BD%D0%B0-%D0%9C%D0%B0%D1%82%D1%8E-%D0%9D%D0%B8%D0%BC%D0%B8%D1%86/", "text": "\n                    Матю Нимиц, посредникът на ООН в преговорите между Атина и Скопие за името на Македония днес и утре в Брюксел ще проведе срещи с представителите на двете страни - Васко Наумовски и Адемантиос Василакис. Срещата, съобщи офисът му, е част от усилията на ООН да помогне на двете страни да намерят взаимно приемливо решение на проблема.\n\nНовият кръг от преговори идва в период на подобрен политически климат между съседките. Македонският премиер Зоран Заев многократно заяви, че трябва да се направи стъпка и че в момента има по-голяма възможност да се намери решение.\n\nВ интервю за гръцката информационна агенция АНА-МПА, той подчерта, че трябва да се намери решение, което да бъде приемливо за всички: „И двете страни ще бъдат еднакво доволни или еднакво недоволни. Такъв е компромисът. Но смятам, че като политици можем да получим повече, ако имаме смелостта да намерим решение, вместо да го отлагаме, както в миналото”.\n\nГръцкият му колега Алексис Ципрас очаква положително развитие по въпроса за Македония през 2018 г., ако според него Скопие реши да направи положителни стъпки напред.\n\n„Ако се откажат от реториката и твърденията, че те са единствените потомци на Александър Велики, можем да намерим общо решение. В такъв случай, аз ще бъда първият, който ще гарантира европейската перспектива и сигурността на съседната страна \", каза той вчера в Белград след среща с колегите си от Сърбия, България и Румъния.\n\nПо-рано ръководителят на гръцката дипломация Никос Кодзияс заяви, че очаква въпросът да бъде закрит през първата половина на следващата година. Американският заместник-държавен секретар Хойт Браян Ий и еврокомисарят Йоханес Хан също са оптимисти, че спорът най-накрая може да бъде решен.\n\nМедиите в Гърция коментират, че срещата на Нимиц с представителите на двете страни в Брюксел е знак за приемственост на положителния климат, която се създаде в отношенията между тях след смяната на властта в Македония. Как времева рамка за постигане на взаимно приемливо решение се посочва следващата среща на върха на НАТО, която трябва да се проведе на 11 и 12 юли в белгийската столица. Гръцките медии също обявиха, че е възможно Нимиц да излезе с ново предложение за име на западната ни съседка.\n\nПоследният формален кръг от разговори между посредника на ООН и представителите на двете страни се състоя в Ню Йорк през ноември 2014 г. Спорът за името между Атина и Скопие продължава от независимостта на Република Македония през 1991 г\n                    ", "date": "2017.12.11", "title": "Гърция и Македония преговарят за името днес под погледа на Матю Нимиц"}
{"url": "http://www.monitor.bg/a/view/56657-%D0%9A%D0%BE%D1%81%D0%BE%D0%B2%D0%BE-%D1%81%D0%BA%D0%BB%D1%8E%D1%87%D0%B2%D0%B0-%D0%BC%D0%B8%D1%80%D0%B5%D0%BD-%D0%B4%D0%BE%D0%B3%D0%BE%D0%B2%D0%BE%D1%80-%D1%81%D1%8A%D1%81-%D0%A1%D1%8A%D1%80%D0%B1%D0%B8%D1%8F-%D0%B4%D0%BE-%D0%BA%D1%80%D0%B0%D1%8F-%D0%BD%D0%B0-2018-%D0%B3/", "text": "\n                    Първият заместник-председател на косовския парламент и министър на външните работи Беджет Пацоли обяви, че очаква до края на 2018 година да има окончателен мирен договор със Сърбия. В предаване на косовската държавна телевизия той обяви, че през следващия месец диалогът между Прищина и Белград ще се води със по-голяма интензивност. „През 2018 ще завършим диалога. Оптимист съм, че диалогът ще завърши с мирен договор между Косово и Сърбия. Този договор е необходим както на Косово и на Сърбия, така и за бъдещето на народите в целия регион“, заяви Пацоли.\n                    ", "date": "2017.12.11", "title": "Косово сключва мирен договор със Сърбия до края на 2018 година"}
{"url": "http://www.monitor.bg/a/view/42660-%D0%9A%D1%80%D0%B5%D0%BC%D1%8A%D0%BB-%D0%BF%D1%80%D0%B5%D0%B2%D1%80%D1%8A%D1%89%D0%B0-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B2-%D0%BF%D1%80%D0%B0%D0%B7%D0%BD%D0%B8%D0%BA/", "text": "\n                    Кремъл е поставил пред регионите задача да създадат за населението празнично настроение в деня на президентските избори, насрочени за 18 март 2018 г. Това съобщава РБК, позовавайки се на източник, близък до администрацията на държавния глава. Властите са убедени, че превръщането на вота в празник ще помогне за повишаване на избирателната активност в страната.\n\n          Към този момент ръководителите на регионите още не са получили конкретни установки, но според агенцията схемата е предсказуема. „Това може да са културни и спортни мероприятия, базари, детски празници“, посочва събеседникът на РБК. Според друг източник, е вероятно да се заложи още на концертни изпълнения на открито на популярни музиканти. По време на последния семинар в Кремъл за вицегубернатори лекторите давали примери как да бъдат привлечени повече гласоподаватели до урните. Предлага се в деня на изборите да бъдат проведени различни социологически допитвания, касаещи различни аспекти на обществения и социален живот на населението, да се обособят детски кътове за игра в самите участъци, както и участъците да бъдат украсени с балони. Очаква се в навечерието на изборите да бъдат проведени три агитационни вълни. Първата ще започне от деня, в който Федералното събрание официално насрочи изборите, и ще продължи до 15 януари. Втората ще е до 15 февруари, а третата – до деня на самия вот. Преди дни Путин официално заяви, че ще се кандидатира за още един мандат на поста президент, припомнят агенциите.\n\n          На фона на започващата предизборна кампания социологическата агенция „Левада-Център“ проведе допитване, чиито резултати сочат, че 40% от руснаците искат да ги ръководи властен ръководител. За последните три години делът на желаещите да бъдат управлявани от „силна ръка“ се е увеличил с една трета, отбелязва тв каналът „Дъжд“. 38% от анкетираните смятат, че в момента смутните времена изискват цялата власт в страната да бъде съсредоточена в ръцете на един човек, допълва НТВ. \n                    ", "date": "2017.12.11", "title": "Кремъл превръща изборите в празник "}
{"url": "http://www.monitor.bg/a/view/71952-%D0%9E%D1%82%D0%BC%D0%B5%D0%BD%D1%8F%D1%82-%D0%BF%D1%80%D0%BE%D0%B6%D0%B5%D0%BA%D1%86%D0%B8%D1%8F-%D0%BD%D0%B0-%D0%BC%D0%BE%D1%81%D0%BA%D0%BE%D0%B2%D1%81%D0%BA%D0%B8%D1%8F-%D1%84%D0%B5%D1%81%D1%82%D0%B8%D0%B2%D0%B0%D0%BB-%D0%90%D1%80%D1%82%D0%B4%D0%BE%D0%BA%D1%84%D0%B5%D1%81%D1%82/", "text": "\n                    Превърналият се в скандален руски фестивал на документалното кино „Артдокфест\" ще продължи с изменена програма, предаде НТВ. Причина за това е инцидентът, случил се в неделя, когато бе направен опит да се провали прожекцията на филма „Полетът на куршума“, посветен на войната в Донбас.\n\nПо време на сеанса в столичния кинотеатър „Октомври“ в салона нахлу група хора, които преградиха с телата си екрана и изляха течност с неприятна миризма. Нарушителите обясняват действията си факта, че лентата за Донбас била насочена „срещу руснаците“. След този неприятен случай бе отменена прожекцията на украинската лента „Война в името на мира“, която трябваше да се състои в посолството на Чехия в Москва. Вместо нея, ще бъде показан филмът на Филип Ремунд „Епохалното пътешествие на пан Тржиски в Русия“. На сайта на фестивала се отбелязва, че зрителите на фестивала ще бъдат допускани срещу предоставяне на документ за самоличност. Организаторите обяснява, че прожекцията на украинската лента е отменена не по политическа причини, а заради възможни провокации.  \n                    ", "date": "2017.12.11", "title": "Отменят прожекция на московския фестивал „Артдокфест\""}
{"url": "http://www.monitor.bg/a/view/18433-%D0%A5%D0%B0%D1%80%D0%B8-%D1%81%D0%BF%D1%80%D1%8F-%D1%86%D0%B8%D0%B3%D0%B0%D1%80%D0%B8%D1%82%D0%B5-%D0%B7%D0%B0%D1%80%D0%B0%D0%B4%D0%B8-%D0%9C%D0%B5%D0%B3%D0%B0%D0%BD/", "text": "\n                    По всичко личи, че принц Хари е повече от отдаден на връзката си с Меган Маркъл. От понеделник той скъсва със стария си вреден навик тютюнопушенето заради любимата си, пише Dailystar.co.uk.\n\nАктрисата води здравословен начин на живот, което неминуемо влияе добре и на кралската й половинка.\n\nПринц Хари, който никога не е прикривал любовта си към удоволствията в живота като шумните купони и хубавия алкохол, се кани да направи подобрения в начина си живот и на първо място той спира цигарите.\n\nВ Кенсингтън отдавна е наложена забрана за пушене, но принц Хари често я нарушавал, особено след вечери или други празненства. Но тъй като жената на сърцето му - Меган, е непушач, той категоричен, че трябва да се откаже от вредния си навик.\n\nКакто е известно принц Хари и Меган Маркъл ще се венчаят в замъка Уиндозор и по-точно в параклиса Сейнт Джордг в края на май догодина. Масрафът ще бъде платен от кралското семейство - церемонията, музика, цветя и всякакви подобни.\n\nМеган Маркъл ще каже второто заветно \"Да\" в живота си, актрисата има един развод зад гърба си. Като се вярва, че датата на сватбата е съобразена с това кога ще се появи третия наследник на принц Уилям и Катрин.\n\nКралските особи са голям бизнес за Великобритания и анализатор очаква сватбата догодина да донесе 80 млн. долара от допълнителни продажби.\n\nПравителството на Тереза Мей изключи възможността за почивен ден за сватбата на Хари. Директорът на центъра Джошуа Бамфорд заяви, че стимулът за икономиката вероятно няма да е толкова отчетлив в големия ден на Хари и Маркъл. За разлика от големия си брат, Хари няма шансове да стане крал. Той е пети в реда за наследяване на трона и ще стане шести, след като Кейт, сега херцогиня на Кеймбридж, роди третото си дете. Според Бамфорд обаче, все пак ще има 60 милиона паунда, които британските купувачи ще пожелаят да похарчат. Royal Crown Derby, един от най-старите магазини за порцеланови изделия в Англия, прави първия си сувенир за коронацията на крал Джордж III през 1761 г. Бизнесът остава силен 250 години по-късно за кралската сватба през 2011 г. и съставлява близо 10% от продажбите същата година, казва Стивън Раули, директор на отдел „Продажби и маркетинг“ на компанията. За годежа на принц Хари компанията започнала да разработва дизайни преди два месеца. „Сега чакаме датата и титлите, за да завършим детайлите на дизайна и да ги пуснем в производство възможно най-скоро“, допълва Раули. Само няколко часа след съобщението сайтовете започнаха да продават ограничени количества възпоменателни порцеланови чинии с официалния годежен портрет на двойката. Компанията Bradford Exchange в Съри пусна 2017 чинии за продажба на цена от 59.98 долара всяка. Продуктите на Halcyon Days, изработени от 75 служители в две производствени линии във Великобритания, ще бъдат пуснати на пазара едва след коледното пазаруване. Половината от продуктите на компанията са предназначени за износ, въпреки че, според Harper, чуждестранните туристи, посещаващи Великобритания, съставляват по-висок процент от общите продажби. Влиянието на кралското семейство ще бъде допълнено от Маркъл, звезда в американския сериал „Костюмари“, и анализаторите очакват личната й марка да привлече повече американци към сватбената треска.\n                    ", "date": "2017.12.11", "title": "Хари спря цигарите заради Меган "}
{"url": "http://www.monitor.bg/a/view/27983-%D0%95%D0%BA%D1%81%D0%BF%D0%BB%D0%BE%D0%B7%D0%B8%D1%8F-%D1%80%D0%B0%D0%B7%D1%82%D1%8A%D1%80%D1%81%D0%B8-%D0%B0%D0%B2%D1%82%D0%BE%D0%B3%D0%B0%D1%80%D0%B0-%D0%B2-%D0%9C%D0%B0%D0%BD%D1%85%D0%B0%D1%82%D1%8A%D0%BD/", "text": "\n                    Взрив избухна на терминал на централната автогара в Манхатън, съобщиха местните медии. На място мълниеносно се стекоха полицейски екипи и пожарникари. Инцидентът е станал на най-големия автобусен терминал в САЩ - Port Authority, който се намира близо до \"Таймс Скуеър\", съобщи в. „Ню Йорк Дейли Нюз“. Евакуирани бяха А,С и Е линии на метрото.Според ABC Eyewitness News, с позоваване на полицейски източници, бе съобщено, че става дума за самоделно взривно устройство, изготвено от парче тръба. По сведения на изданието във връзка със случилото се е задържан един човек, а няколко души са били ранени. Същото съобщи и „Ню Йорк Дейли Нюз“, като уточни, че единственият ранен при инцидента е именно заподозреният, който е носел взривното устройство закрепено с кабели за тялото.По късно картината на инцидента започна да се подрежда и да придобива по-ясни черти. Взривът е станал в пешеходен тунел на метрото на около 70 метра от автобусния терминал намиращ се на ъгъла на 42-ра улица и 8-мо авеню. Мъжът, който е носел взривното устройство е бил веднага арестуван от полицейските служители, които били на смяна в Port Authority. Оказало се, че задържаният и ранен от експлозията. Бил е откаран в клиника „Белвю“ и според пресата няма опасност за живота му. Освен „бомбаджията“ са били ранени още четирима души, но няма опасност за живота им.Днешната експлозия в Манхатън бе опит за терористична атака, заяви кметът на Ню Йорк Бил де Блазио. Смята се, че нападателят е действал сам, уточни той.Шефът на нюйорската полиция Джеймс О' Нийл съобщи, че заподозреният е 27-годишен узбек на име Акайед Уллах. Полицейски източник, цитиран от АП, каза, че Уллах живее в Бруклин и вероятно е от Бангладеш. Нападателят бил признал, че се е заклел във вярност на групировката \"Ислямска държава\", съобщи АФПНа 7 октомври стана известно, че трима привърженици на терористичната групировка „Ислямска държава“ възнамеряват да извършат атентати в Ню Йорк – своеобразен „втори 11 септември“. Тримата неосъществени атентатори смятали да заложат бомби на \"Таймс Скуеър\" и в метрото, както и да започнат стрелба по минувачи, по сценарий подобен на атентатите в Париж през ноември 2015 г. и в Брюксел през март 2016 г.Последният кървав атентат в Ню Йорк бе отново в Манхатън преди месец и половина – на 1 ноември. Тогава 29-годишен терорист узбекистанец сгази 8 души и рани 15 в центъра на Ню Йорк. Той бе идентифициран като Сайфуло Саипов. Нападателят кара 17 пресечки с висока скорост по велоалея близо до мемориала от атентатите срещу Световния търговски център в Манхатън. Терористът се блъсна в училищен автобус, след което е слезе от камиона и извади оръжие, което размаха. Оказа се, че става дума за играчка. След това той бе прострелян и задържан от нюйоркската полиция.\n\n\n                    ", "date": "2017.12.11", "title": "Експлозия разтърси автогара в Манхатън - самоделна бомба от тръба гръмнала в ръцете на терорист, той е арестуван (ОБНОВЕНА)"}
{"url": "http://www.monitor.bg/a/view/75487-%D0%9F%D1%83%D1%82%D0%B8%D0%BD-%D1%89%D0%B5-%D1%80%D0%B0%D0%B1%D0%BE%D1%82%D0%B8-%D0%B7%D0%B0-%D0%BC%D0%B8%D1%80%D0%B0-%D0%B2-%D0%A1%D0%B8%D1%80%D0%B8%D1%8F-%D0%B7%D0%B0%D0%B5%D0%B4%D0%BD%D0%BE-%D1%81-%D0%98%D1%80%D0%B0%D0%BD-%D0%B8-%D0%A2%D1%83%D1%80%D1%86%D0%B8%D1%8F/", "text": "\n                    Руският президент Владимир Путин, който посети въздушната база на Русия в Сирия - Хмеймим, обсъди със сирийския лидер Башар Асад резултатите от борбата с тероризма в страната му. Путин изрази готовност федерацията заедно с Турция и Иран да съдейства за възстановяване на мирния живот в Сирия.\n\"Много се надявам, че заедно с Иран и Турция, които подпомагат изкореняването на тероризма, ще успеем да уредим мирен живот, политически процес\" в Сирия, заяви Путин пред сирийския президент.\n\"Важно е да подготвим Конгрес на сирийските народи, да дадем начало на процес за мирно уреждане. Сега ще имам възможност да поговоря за това в Кайро с президента на Египет, а малко по-късно - с президента на Турция\", отбеляза руският лидер.\nТой даде висока оценка за резултатите от антитерористичната операция в Сирия. Владимир Путин и Башар Асад разговаряха с летците от руската военновъздушна група в Сирия и им благодариха за службата. Путин съобщи, че е разпоредил военният контингент на федерацията да бъде изтеглен от близкоизточната страна.\n\"Вие се връщате с победа в родните си огнища, при своите близки, родители, жени, деца, приятели. Родината ви чака, приятели мои. На добър час. Благодаря ви за службата\", заяви той пред руските сили. След Сирия Путин замина за Кайро, където се срещна с египетския президент Абдел Фатах ас Сиси.\n\nКремъл е поставил пред регионите задача да създадат за населението празнично настроение в деня на президентските избори, насрочени за 18 март 2018 г. Това съобщава предаде кореспондентът на „Монитор“ в Москва Мила Кудрина. Властите са убедени, че превръщането на вота в празник ще помогне за повишаване на избирателната активност в страната.\n                    ", "date": "2017.12.11", "title": "Путин ще работи за мира в Сирия заедно с Иран и Турция"}
{"url": "http://www.monitor.bg/a/view/74808-%D0%91%D1%83%D1%80%D1%8F%D1%82%D0%B0-%D0%90%D0%BD%D0%BD%D0%B0-%D0%B1%D0%BB%D0%BE%D0%BA%D0%B8%D1%80%D0%B0-%D0%95%D0%B2%D1%80%D0%BE%D0%BF%D0%B0/", "text": "\n                    Западна Европа е блокирана от стеговалеж. Бурята \"Ана\" връхлетя Франция и остави 120 000 домакинства без ток, съобщава в. \"Фигаро\". Бурята е съпътствана от обилни снеговалежи, бурни ветрове и силни дъждове. Засегнати са някои западни части на страната и Югоизточна Франция. В няколко района край Лоара над 120 хиляди домакинства са без електричество. Заради силни снеговалежи в Лил и Булон-сюр-Мер е преустановено движението на градските автобуси.\nОчаква се лошото време да продължи до края на седмицата.\n\nОбилен снеговалеж стана причина за срив на транспортните връзки в Белгия - в много райони автомобилното движение и градският транспорт са напълно парализирани, а влаковете се движат със закъснение.\n\nСнежната покривка в Белгия беше между 5 и 10 см. Към 10 ч. по белгийските пътища се образуваха задръствания. Заради наложителни процедури по обезледяване и почистване на пистите са възможни закъснения и отмяна на полети през целия ден. Обичайни за този месец са температури от 3-7 градуса над нулата, висока влажност и силен вятър.\n\nВластите в Холандия обявиха оранжев код за опасност заради снеговалежи. Предупреждението важи за цялата територия на страната. В изявление на летището в Амстердам се съобщава за възможни забавяния или отменяния на полетите от и до „Схипхол“. Силният снеговалеж спря самолетния трафик на летището в Дюселдорф, Германия. Отменени бяха и няколко полета от по-малкото летище Кьолн-Бон, което пое пристигащи самолети вместо летището в Дюселдорф. Засега обаче летище Кьолн-Бон продължава да функционира.\nСнеговитото време, започнало в петък вечерта, предизвика транспортен хаос в много райони на Германия през уикенда. Движението по много автомагистрали е силно затруднено. Няколко души са ранени при пътни инциденти. На много пътища в немските провинции имаше поледица.\n\nИспания и Португалия пък издадоха предупреждения за силни ветрове и поройни дъждове с наближаването на буря от Атлантическия океан, предаде АП. Испанската метеорологична служба обяви най-висока степен на тревога - код червено - заради наближаващата Иберийския полуостров буря Ана. Очаква се скоростта на вятъра да достигне 120 км/ час в планинските райони и северозападната част на страната. Португалската синоптична служба също издаде предупреждение за бурни ветрове в северната и централната част на страната. В неделя снеговалеж наруши придвижването в Централна Англия и Северен Уелс, като стана причина за отменянето на полети, затварянето на пътища и катастрофи. Летището в Бирмингам и лондонското \"Станстед\" анулираха полети, тъй като пистите не бяха почистени. Автомагистрала М1, основната между Лондон и североизточната част на Англия, бе частично затворена в района на Лестършър.\n                    ", "date": "2017.12.11", "title": "Бурята Анна блокира Европа "}
{"url": "http://www.monitor.bg/a/view/31847-%D0%A1%D0%B0%D0%B0%D0%BA%D0%B0%D1%88%D0%B2%D0%B8%D0%BB%D0%B8-%D1%81%D0%B5-%D1%81%D0%B0%D0%BC%D0%BE%D0%BE%D0%B1%D1%8F%D0%B2%D0%B8-%D0%B7%D0%B0-%D0%B2%D0%BE%D0%B5%D0%BD%D0%BD%D0%BE%D0%BF%D0%BB%D0%B5%D0%BD%D0%BD%D0%B8%D0%BA/", "text": "\n                    Доведеният в Печорския районен съд в Киев лидер на украинската партия „Движение на новите сили” Михаил Саакашвили обяви, че се смята за военнопленник. „Смятам се за пленник, военнопленник, а не за задържан”, каза Саакашвили в съдебната зала. Съдебната сграда се охранява от около 1000 полицаи, а привържениците на Саакашвили са около 200 души.\n\nПреди началото на съдебното заседание те се опитваха да проникват в залата, където трябва да се определи мярката за неотклонение на Саакашвили, и хвърлиха бомбичка, но бяха изтласкани от униформените. Пред съдебната зала има много журналисти, а съдия Лариса Цокол се опитва да даде начало на заседанието.\n                    ", "date": "2017.12.11", "title": "Саакашвили се самообяви за военнопленник "}
{"url": "http://www.monitor.bg/a/view/50664-%D0%90%D0%B2%D1%81%D1%82%D1%80%D0%B8%D1%8F-%D0%BD%D1%8F%D0%BC%D0%B0-%D0%B4%D0%B0-%D0%B7%D0%B0%D0%B1%D1%80%D0%B0%D0%BD%D0%B8-%D0%BD%D0%B0-%D0%BF%D1%83%D1%88%D0%B5%D0%BD%D0%B5%D1%82%D0%BE-%D0%B2%D1%8A%D0%B2-%D0%B2%D1%81%D0%B8%D1%87%D0%BA%D0%B8-%D0%B7%D0%B0%D0%B2%D0%B5%D0%B4%D0%B5%D0%BD%D0%B8%D1%8F/", "text": "\n                    Бъдещите партньори в новото правителство на Австрия от Австрийската народна партия и Австрийската партия на свободата, което се очаква да бъде сформирано още до 20 декември, са потвърдили намерението си да отменят абсолютната забрана за пушене в заведенията, която трябва да влезе в сила през май догодина, предаде БТА.\n\nПосетителите на ресторанти и барове ще могат да пушат в определените за тази цел части от заведенията.\n\nЗатова пък се забранява пушенето на младежи до 18 години, като възрастта на забраната се увеличава с две години. Ще бъде забранено присъствието на младежи под 18 години в заведения, където се пуши. Забранено ще е и на възрастните да пушат в автомобилите си в присъствието на деца.\n\nПромяната на решението за абсолютна забрана на тютюнопушенето е резултат от натиска на Австрийската партия на свободата. Австрийската народна партия и Австрийската партия на свободата приемат така наречения \"Берлински модел\", според който по принцип пушенето е забранено с изключение на специално обозначени и изцяло отделени от салона за непушачи зали или заведения, в които се предлагат предимно напитки и които заемат по-малко от 75 квадратни метра.\n\nРешението среща остра критика от страна на лекари и гастрономи, противници на тютюнопушенето, които посочват вредата от тютюнопушенето върху човешкото здраве.\n\nВ Австрия забраната за пушене в заведенията е въведена през 2009 г. Пушенето е разрешено единствено в отделени помещения, разполагащи със съответната климатична инсталация, или в питейни заведения, разположени на площ под 50 квадратни метра.\n                    ", "date": "2017.12.11", "title": "Австрия няма да забрани на пушенето във всички заведения"}
{"url": "http://www.monitor.bg/a/view/25546-%D0%92%D1%82%D0%BE%D1%80%D0%B8-%D0%B4%D0%B5%D0%BD-%D0%BF%D1%80%D0%B5%D0%BE%D0%B1%D1%8A%D1%80%D0%BD%D0%B0%D1%82-%D0%A2%D0%98%D0%A0-%D1%81%D1%82%D0%BE%D0%B8-%D0%BD%D0%B0-%D0%B0%D0%B2%D1%82%D0%BE%D0%BC%D0%B0%D0%B3%D0%B8%D1%81%D1%82%D1%80%D0%B0%D0%BB%D0%B0%D0%A2%D1%80%D0%B0%D0%BA%D0%B8%D1%8F/", "text": "\n                    Втори ден преобърнат ТИР стои на автомагистрала“ Тракия“ след тунела“ Траянови врата“ встрани от платното за Пловдив.Товарното возило се е завъртяло като кабината е извън пътя, на пътното платно е останало само ремаркето му. Участъкът е обозначен с предпазни конуси и пътни знаци и пътуващите по аутобана в района след тунелите трябва да шофират внимателно заради катастрофиралия камион. По данни на полицията инцидентът е станал в неделя преди обяд и оттогава ТИР-ът не е вдигнат от магистралата. Кабината то такава степен се е врязала в ремаркето, че не се вижда каква е регистрацията на превозното средство и какъв товар е превозвало. По последна информация има три проблемни места за пътуващите по АМ \"Тракия\" между Пазарджик и София. Движението по АМ \"Тракия\" при км 66, в посока София, се осъществява в активната лента. Движението в скоростната лента е временно ограничено, поради ремонтни дейности, съобщиха от АПИ и препоръчаха шофьорите да се движат с повишено внимание и съобразена скорост.  Освен това временно е ограничено движението в скоростната лента от км 77 до км 78 на АМ \"Тракия\", в посока София, поради ремонтни дейности.  При км 50 на магистралата, в посока София също е ограничено движението в активната и аварийна лента, отново поради ремонтни дейности, а трафикът се пренасочва в скоростната лента. \n\n\n                    ", "date": "2017.12.11", "title": "Втори ден преобърнат ТИР стои на автомагистрала“Тракия“"}
{"url": "http://www.monitor.bg/a/view/50237-%D0%A7%D0%B5%D0%BD%D0%B3%D0%B5%D1%82%D0%B0-%D1%81%D0%BF%D0%B0%D1%81%D0%B8%D1%85%D0%B0-%D0%B4%D1%8F%D0%B4%D0%BE-%D0%B4%D0%B0%D0%B2%D0%B0%D1%89-40-%D0%B1%D0%BE%D0%BD%D0%B0-%D0%BD%D0%B0-%D0%B0%D0%BB%D0%BE-%D0%B8%D0%B7%D0%BC%D0%B0%D0%BC%D0%BD%D0%B8%D1%86%D0%B8/", "text": "\n                    \n\n\n                    ", "date": "2017.12.11", "title": "Ченгета спасиха дядо даващ 40 бона на ало измамници"}
{"url": "http://www.monitor.bg/a/view/57091-%D0%90%D0%BB%D0%B1%D0%B5%D0%BD%D0%BA%D0%BE-%D0%B8-%D0%91%D0%BE%D1%80%D0%B8%D1%81%D0%BB%D0%B0%D0%B2-%D0%BD%D0%B0-%D1%81%D0%B2%D0%BE%D0%B1%D0%BE%D0%B4%D0%B0-%D0%B8-%D1%81-%D0%BE%D1%82%D0%BC%D0%B5%D0%BD%D0%B5%D0%BD%D0%B8-%D0%BF%D1%80%D0%B8%D1%81%D1%8A%D0%B4%D0%B8/", "text": " Мега телефонната измама в Първомай от 2015г. бе за 575 760 лева, от които 207 бона са върнати \n                    Подсъдимите за мега телефонната измама за над половин милион лева отпреди две години в Първомай Албенко Зоев Методиев и Борислав Георгиев Димитров отдавна са на свобода с различни мерки за неотклонение заради проточилия се съдебен процес срещу тях. Първата присъда на Албенко бе 7 години затвор при първоначално строг режим, а на „колегата” му Борислав – 5 години зад решетките и 6 000 лева глоба. Наказанията бяха отменени от ВКС заради допуснати процесуални нарушения в хода на досъдебното производство и делото бе върнато на прокуратурата.След като оттам отново внесли обвинителен акт срещу Албенко за измама, а срещу Борислав за вещно укривателство, делото за втори път трябваше да започне, но този път в районния съд в Пловдив. Това така и не случи, тъй като на разпоредителното заседание този понеделник не присъстваха подсъдимият Борислав Димитров от Горна Оряховица и неговият адвокат Красимир Елдъров, който бил зает с друг процес в Смолян. Борислав бил затруднен да се придвижи до Пловдив заради сложната метеорологична обстановка в Северна България, обясни адвокатът на Албенко.Мега измамата от септември 2015г. ошашави и полицаи, и редови граждани от цялата страна заради огромната сума, която мошениците успели да приберат от наивната стопанка на дома в Първомай. Баба Еленка Ангелова не само повярвала на версията на Албенко и на непознат мъж по телефона, че любимият й внук Ангел Янков е катастрофирал и трябва да брои пари за операцията му, но и помагала в разбиването на тайния и пълен с пари сейф.На 8 септември 2015г. пенсионерката пуснала в дома си Албенко и първо му дала пенсията си от 500 лева. След това му казала, че внукът й има фирма и държи парите в сейф, скрит в пода под печката и го завела там. Дала на подсъдимия ъглошлайф, който обаче се оказал развален. С парите от пенсията на бабата Албенко отишъл и купил нов ъглошлайф, след което успял да разреже сейфа. Бабата в това време му придържала торбичка, в която Албенко пускал пачките, взети от сейфа.Общата сума, която успял да отмъкне, е 575 760 лева, от които след залавянето на двамата, били върнати на фирмата на внука 206 950 лева.  Стойността на невърнатата от измамата сума е за 368 810 лева, уточни прокурорът от районната прокуратура в Пловдив Бригита Байрякова.Измамената баба Еленка поиска да бъде граждански ищец и частен обвинител по делото, като предяви иск за 500 лева. Ощетената фирма пусна граждански иск за общо 65 012 лева за имуществени вреди. \n\n\n                    ", "date": "2017.12.11", "title": "Албенко и Борислав на свобода и с отменени присъди"}
{"url": "http://www.monitor.bg/a/view/20503-2017-%D0%B3%D0%BE%D0%B4%D0%B8%D0%BD%D0%B0-%D0%B5-%D1%80%D0%B5%D0%BA%D0%BE%D1%80%D0%B4%D0%BD%D0%B0-%D0%BF%D0%BE-%D0%B1%D1%80%D0%BE%D1%8F-%D0%BD%D0%B0-%D0%BF%D0%BE%D0%BB%D1%83%D1%87%D0%B5%D0%BD%D0%B8%D1%82%D0%B5-%D0%B7%D0%B0%D1%8F%D0%B2%D0%BA%D0%B8-%D0%B7%D0%B0-%D1%81%D0%BE%D1%80%D1%82%D0%BE%D0%B8%D0%B7%D0%BF%D0%B8%D1%82%D0%B2%D0%B0%D0%BD%D0%B5-%D0%B8-%D0%BF%D1%80%D0%B8%D0%B7%D0%BD%D0%B0%D0%B2%D0%B0%D0%BD%D0%B5-%D0%BD%D0%B0-%D0%BD%D0%BE%D0%B2%D0%B8-%D1%81%D0%BE%D1%80%D1%82%D0%BE%D0%B2%D0%B5-%D0%BF%D1%88%D0%B5%D0%BD%D0%B8%D1%86%D0%B8/", "text": "\n                    През 2017 г. са получени 39 заявки за сортоизпитване и признаване на нови сортове пшеници. За сравнение през 2015 г. те са били само 15, като причината за това е, че след присъединяването на страната към Европейския съюз  през 2007 г., в резултат на спазването на правилата  за свободна търговия на стоки и услуги, има тенденция за непрекъснато намаляване на броя на подаваните заявки. Тази година, наред с 15 заявления от български селекционери, в сортоизпитване са сортове на селекционери от Македония, Сърбия, Гърция и Франция. Доброто съотношение на цена и качество на сортоизпитването при пшениците  е атрактивно дори за такава голяма и известна със селското си стопанство страна като Франция, съобщиха от земеделското министерство.\n\nБългарските фермери и търговските фирми могат свободно да избират и купуват семена от 2 417 сорта пшеници, вписани в европейския каталог, но резултатите от сортоизпитването в България са важни за тях, защото освен добрите хлебопекарни качества  и добив  се проверяват и  специфични характеристики като устойчивост на  студ, полягане и на икономически важните болести. Опитните полета на Изпълнителна агенция по сортоизпитване, апробация и семеконтрол са отворени за посещение през периода на отглеждане на опитите. За резултатите от сортоизпитването на уебстраницата на ИАСАС се публикува бюлетин, който е обществено достъпен.\n\nНовост за България са алтернативни типове  пшеница и тритикале, които могат да се засяват както през есента, така и през пролетта и добивите от тях са напълно конкурентни на зимните типове. През 2017 г. в опитното поле в с. Селановци от алтернативен тип тритикале е получен добив от 900 кг от декар. Очаква се регистрацията на алтернативните сортове да бъде факт през 2018 г. и фермерите да имат възможност в години с тежки агроклиматични условия през есента, които не позволяват засяване в оптималните агротехнически срокове да засеят през пролетта и да се надяват на отличен резултат.\n                    ", "date": "2017.12.11", "title": "2017 година е рекордна по броя на получените заявки за сортоизпитване и признаване на нови сортове пшеници"}
{"url": "http://www.monitor.bg/a/view/5060-%D0%9A%D0%95%D0%92%D0%A0-%D0%B8%D0%B7%D0%B8%D1%81%D0%BA%D0%B0-%D0%BE%D1%82-%D1%81%D1%82%D0%BE%D0%BB%D0%B8%D1%87%D0%BD%D0%BE%D1%82%D0%BE-%D0%BF%D0%B0%D1%80%D0%BD%D0%BE-%D0%B8%D0%BD%D1%84%D0%BE%D1%80%D0%BC%D0%B0%D1%86%D0%B8%D1%8F-%D0%B7%D0%B0-%D0%B0%D0%B2%D0%B0%D1%80%D0%B8%D0%B8%D1%82%D0%B5/", "text": "\n                    Във връзка с станалите аварии по топлопреносната мрежа и спряното топлоподаване в няколко столични района днес от КЕВР са поискали от „Топлофикация София“ ЕАД подробна информация за възникналия проблем.В срок до 2 дни столичното дружество трябва да информира регулатора относно характера на аварията и дали спирането на топлоподаването ще бъде по-дълго от 48 часа и попада в обсега на чл. 39, ал. 1 от Общи условия за продажба на топлинна енергия за битови нужди от „Топлофикация София“ ЕАД на потребители.От регулатора искат още информация за броя на засегнатите клиенти и начина им на уведомяването, с приложени доказателства за оповестяването. КЕВР иска и да знае и какви мерки са предприети от страна на дружеството за отстраняване на аварията.От пресцентъра на регулатора поясниха, че при по-дълъг срок на отстраняване на повредата от 48 часа ще се направи проверка чия е вината за нея.\n\n\n                    ", "date": "2017.12.11", "title": "КЕВР изиска от столичното парно информация за авариите"}
{"url": "http://www.monitor.bg/a/view/32177-%D0%92%D1%81%D1%8F%D0%BA%D0%B0-%D0%B2%D1%82%D0%BE%D1%80%D0%B0-%D0%91%D0%93-%D1%84%D0%B8%D1%80%D0%BC%D0%B0-%D0%B2%D0%B4%D0%B8%D0%B3%D0%B0-%D0%B7%D0%B0%D0%BF%D0%BB%D0%B0%D1%82%D0%B8%D1%82%D0%B5-%D0%BE%D1%82-%D0%B4%D0%BE%D0%B3%D0%BE%D0%B4%D0%B8%D0%BD%D0%B0/", "text": "Повечето компании нямали проблем с болничните около празниците\n                    Всяка втора или 51% от българските фирми планират да увеличат заплатите на своите работници от догодина, сочи проучване на Българската търговско-промишлена палата (БТПП). 10 на сто от работодателите ще дават повече пари на служителите си заради приноса им в ръста на приходите на компанията. 24% пък искат да мотивират персонала си с по-високо възнаграждение, а за 17 на сто от шефовете това е начин да се отблагодарят за добре свършената работа. Повечето фирми обещават увеличение до 10%Всяка пета фирма пък ще вдигне парите с 10-20%, а само 1% пък ще развържат кесията си и ще зарадват работниците си с увеличение на месечната заплата с над 20%.Едва 2% от дружествата пък планират да отрежат част от заплатите. 17% няма да променят заплащането, а 28 на сто все още не са преценили.Резултатите от допиването показват, че при 37% от компаниите дните около коледно-новогодишните празници ще бъдат работни, защото не могат да си позволят прекъсване на производствения режим и да търпят загуби. Другата част – около 66% обмислят дните между празниците да са неработни (изцяло или частично), защото характерът на дейността им позволява, а и техни бизнес партньори също ще почиват тогава.Около 68% от работодателите планират да дадат коледни бонуси на служителите си, 20% няма да го напарвят, а 17% все още не са решили окончателно. Половината фирмите дават допълнителни средства на служителите си в края на годината основно заради Коледа – това е мнението на 50%, от тези, които планират да раздадат бонуси. За 18% причина за бонусите е доброто финансово състояние. Около 4% са посочили други причини, свързани със социално отговорната политика на компанията.Лошото финансово положение е причината, поради която мнозинството от работодателите няма да платят бонуси – при 14% от тази група фирми. Останалите 6% посочват, че плащат достатъчно високи заплати или дават бонуси за свършена работа.Най-често размерът на коледния бонус е до 500 лв., показва анкетата на БТПП – при 87% от анкетираните. Около 9% от работодателите планират бонуси в диапазона 500-1000 лв., а над 1000 лв. едва 4%. Равен е делът на фирмите, които ще дадат еднакви бонуси на всички служители и тези, които ги определят според индивидуалното представяне – по 44%. Водещ показател за размера на бонуса е нивото на длъжност при 11% от компаниите.При 30% от работодателите бонусите, които ще дадат на служителите им ще бъдат по-високи спрямо миналогодишните, а при основната част 65% ще са еднакви с тези от 2016 г. Само при 5% размерът на бонуса за 2017 г. ще е по-малък.Във връзка с растящия брой болнични, допитването показва, че 18% от фирмите, които имат този проблем, все още нищо не са предприели. Близо 9% отбелязват, че са оспорвали болнични, но при по-голямата част от тях не е имало ефект. 62 на сто обясняват, че в тяхната компания няма случаи, в които трудещите се да злоупотребяват с болничните в края на декември. Едва 3% посочват, че има лекар във фирмата, който прави проверка. Около 8% прилагат различни подходи като разговори с личния лекар, проверка на място дали болният е вкъщи.\n\n\n                    ", "date": "2017.12.11", "title": "Всяка втора БГ фирма вдига заплатите от догодина"}
{"url": "http://www.monitor.bg/a/view/33714-%D0%98%D0%B7%D0%B2%D1%8A%D0%BD-%D0%95%D0%A1-%D0%BF%D1%80%D0%BE%D0%B4%D0%B0%D0%B2%D0%B0%D0%BC%D0%B5-%D0%BE%D1%81%D0%BD%D0%BE%D0%B2%D0%BD%D0%BE-%D0%BA%D0%BE%D0%B6%D0%B8-%D1%82%D0%B5%D0%BA%D1%81%D1%82%D0%B8%D0%BB-%D0%B8-%D0%BC%D0%B5%D0%B1%D0%B5%D0%BB%D0%B8/", "text": "За първите 10 месеца изнесохме стоки за 43,5 млрд. лева\n                    Износът ни за страните извън ЕС е основно кожи, текстил и мебели, сочат предварителни данни на Националния статистически институт (НСИ) за периода януари – октомври 2017 г.\n\nРодните търговци са продали в чужбина стоки за 43,5 млрд. лева през първите десет месеца на настоящата година. В сравнение със същите месеци на 2016 г. експортът ни се увеличава с 12,5%. Само през октомври общият износ възлиза на 4,9 млрд. лв. и нараства с 14,5% спрямо същия месец на предходната година.\n\nПрез периода януари-октомври 2017 г. в страната са внесени стоки общо на стойност 48,3 млрд. лв., или с 15,4% повече спрямо същия период на 2016 г. През октомври вносът се увеличава с 12,3% спрямо същия месец на предходната година и е в размер на 5 425.5 млрд. лева.\n\nСпоред данните експортът ни за трети страни расте с 15,9% в сравнение със съответния период на предходната година и е на стойност 14,8 млрд. лева. Основни търговски партньори на България са\n\n \n\n\n\n \n\nРепублика Македония и САЩ, които формират 52 на сто от износа ни за тези държави.\n\nПродължава нарастването на външнотърговския обмен между България и Русия. През първите десет месеца износът ни се увеличава с 104,3%, достигайки 1,280 млрд. лева при 626,6 млн. лева за същия период на 2016 г. В същото време импортът ни от Русия нараства с 26,3%, достигайки до октомври 4,735 млрд. лева.\n\nОказва се, че най-много зад граница изнасяме обработени кожи, артикули от каучук, текстил, чугун и стомана и благородни и цветни метали. В тази група от стоки отчетеният ръст е в размер на близо 53 на сто. На второ място с увеличение от 30% се нареждат мебели, пътнически артикули, облекло, обувки и сглобяеми конструкции.\n\n \n\n\n\n \n\nи месните продукти, риба, зеленчуци и плодове, захарни изделия и живи животни. По-малко на чужденците сме продавали и въглища, газ и електрическа енергия.\n\nСтатистиката показва още, че вносът на България от трети страни през периода януари - октомври се е увеличил с 24,4% в сравнение със съответния период на предходната година и е на стойност 17,4 млрд. лева. Най-голям е стойностният обем на стоките, внесени от Руската федерация, Турция, Китай и Сърбия. От тези държави\n\n \n\n\n\n \n\nдървесна маса и хартия.\n\nОт НСИ заявяват още, че през периода януари-септември износът на България за държавите-членки на Европейския съюз (ЕС) се е увеличил с 10.9% спрямо същия период на 2016 г. и е на стойност 25,5 млрд. лева. Най-често търгуваме с Германия, Италия, Румъния, Гърция, Франция и Белгия, които формират 67,7% от износа за държавите в Общността.\n\nИмпортът на България от ЕС през януари - септември се увеличава с 11 на сто спрямо същия период на 2016 г. и е на стойност 27,3 млрд. лв. Най-голям е стойностният обем на стоките, внесени от Германия, Италия, Румъния, Испания и Гърция.\n                    ", "date": "2017.12.11", "title": "Извън ЕС продаваме основно кожи, текстил и мебели"}
{"url": "http://www.monitor.bg/a/view/57942-%D0%A5%D0%B0%D1%80%D1%87%D0%B8%D0%BC-%D0%B4%D0%BE-24-%D0%BE%D1%82-%D0%BC%D0%B5%D1%81%D0%B5%D1%87%D0%BD%D0%B8%D1%82%D0%B5-%D1%81%D0%B8-%D0%B4%D0%BE%D1%85%D0%BE%D0%B4%D0%B8-%D0%B7%D0%B0-%D0%BF%D0%BE%D0%B4%D0%B0%D1%80%D1%8A%D1%86%D0%B8-%D0%BF%D0%BE-%D0%BF%D1%80%D0%B0%D0%B7%D0%BD%D0%B8%D1%86%D0%B8%D1%82%D0%B5/", "text": "\n                    Българските домакинства ще похарчат до 24% от месечните доходи за коледни подаръци. По този показател България е на пето място сред участвалите в изследването \"Коледен барометър 2017\" на Фератум Груп в 20 държави.\n\nМексико е страната, в която тази Коледа ще бъдат похарчени най-много средства - до 34,6%, от доходите на домакинствата за подаръци. Следвана е от Румъния (31,9%), Испания (29,6%) и Бразилия (28,2%). Нова Зеландия и Австралия също са в челните класации - домакинствата от двете страни разпределят 22 - 23% от месечната си заплата за празниците. Абсолютна противоположност са Хърватия (14,4%), Норвегия (13,4%), Финландия (12,3%) и Холандия (11,8%), които ще запазят позицията си от миналата година като най-малко харчещи за коледните празници. Подобно на миналата година броят на домакинствата, които пазаруват онлайн, ще бъде около 25%. Германия, Великобритания и Холандия са топдържавите, които ще пазаруват подаръци по интернет, докато в Хърватия, Латвия и Мексико са най-големи традиционалисти и предпочитат да посетят магазин.\n\nБългария се нарежда на 13-о място с 21% от домакинствата, които планират да закупят подаръци за празника онлайн.17,5% от всички участници в проучването поставят дрехите на върха на списъка за подаръци, което ги прави най-популярният вид подарък тази Коледа. Играчките и игрите (13,7%), сладките (12%) и потребителската електроника (9,1%) са други популярни решения за подаряване и получаване. Домакинствата у нас също поставят дрехите на първо място в списъка си с подаръци (17%), следвани от електроника и играчки. Финландия (17,5%) и Хърватия (23,9%) ще похарчат голяма част от коледния си бюджет за сладкиши и деликатеси, докато домакинствата във Великобритания, Швеция, Австралия и Естония ще изхарчат 20% от бюджета си за играчки и игри, сочат данните от проучването.\n                    ", "date": "2017.12.11", "title": "Харчим до 24% от месечните си доходи за подаръци по празниците"}
{"url": "http://www.monitor.bg/a/view/17123-%D0%A5%D0%BB%D1%8F%D0%B1%D1%8A%D1%82-%D0%B2-%D0%A5%D0%B0%D1%81%D0%BA%D0%BE%D0%B2%D0%BE-%D0%BF%D0%BE%D1%81%D0%BA%D1%8A%D0%BF%D0%BD%D0%B0-%D1%81-10-%D1%81%D1%82/", "text": "\n                    С 10 стотинки поскъпна хлябът от 500 грама в Хасково. Цената му е вече 70 стотинки вместо 60 стотинки. Цената е вдигната от най-големия хлебозавод в Хасково, което означава, че и по-дребните производители ще последват увеличението. Според търговци вдигането на цената е заради поскъпване на консумативи и горива.\n\nТова е второ поскъпване на масовия хляб в Хасково за по-малко от половин година. За последно насъщният скочи с 10 стотинки през август. Тогава това доведе и до поскъпване с 5-10 стотинки и на яйцата, киселото мляко и други стоки от първа необходимост.\n                    ", "date": "2017.12.11", "title": "Хлябът в Хасково поскъпна с 10 ст."}
{"url": "http://www.monitor.bg/a/view/28835-%D0%A2%D1%80%D0%B8-%D1%87%D0%B5%D1%82%D0%B2%D1%8A%D1%80%D1%82%D0%B8-%D0%BE%D1%82-%D0%B8%D0%BD%D0%B4%D1%83%D1%81%D1%82%D1%80%D0%B8%D0%B0%D0%BB%D0%BD%D0%B0%D1%82%D0%B0-%D0%B7%D0%BE%D0%BD%D0%B0-%D0%91%D1%83%D1%80%D0%B3%D0%B0%D1%81-%D0%B5-%D0%B7%D0%B0%D0%B5%D1%82%D0%B0/", "text": "\n                    Инвестициите в индустриална зона Бургас надхвърлят 50 млн. лв., като вече терените в нея са на 80% заети. Това е съобщил заместник-министърът на икономиката Александър Манолев по време на откриването на бизнес форум в града, цитиран от пресцентърът от ресорното министерство.\n\n„Зоната в Бургас се управлява от смесено дружество между общината и Национална компания „Индустриални зони“, като вече обсъждаме нейното разширение“, е обявил Манолев. Той се е ангажирал и че зоната ще продължи да бъде популяризирана пред потенциални инвеститори. По думиту му регионът има много добри макроикономически показатели, които също са предпоставка повече предприятия да го предпочетат. „Според статистиката, която имаме, по Закона за насърчаване на инвестициите, за последните години тук са реализирани или са в процес на реализация 5 проекта на обща стойност от близо 140 млн., с които са се разкрили повече от 400 работни места. Сигурен съм обаче, че с общи действия можем да постигнем още по-добри резултати‘, е казал още икономическият зам.министър.\n\nСпоред него област Бургас е сред първенците по усвоени европейски средства. Стойността на изплатените суми на бенефициенти по оперативните програми в областта достига до близо 900 млн. лв., или 1434 лв./човек от населението. „Бизнесът също активно търси възможности за модернизиране на своите производствени мощности, чрез европейската безвъзмездна помощ, като на територията на областта са сключени договори за над 24 млн. лв. по ОП „Иновации и конкурентоспособност“, е посочил Манолев.\n                    ", "date": "2017.12.11", "title": "Три четвърти от индустриалната зона Бургас е заета "}
{"url": "http://www.monitor.bg/a/view/14372-%D0%91%D0%94%D0%96-%D0%9D%D1%8F%D0%BC%D0%B0-%D0%BA%D0%B0%D0%BA-%D0%B2%D1%81%D0%B8%D1%87%D0%BA%D0%B8-%D0%B4%D0%B0-%D1%81%D0%B0-%D0%B4%D0%BE%D0%B2%D0%BE%D0%BB%D0%BD%D0%B8-%D0%BE%D1%82-%D0%BD%D0%BE%D0%B2%D0%BE%D1%82%D0%BE-%D1%80%D0%B0%D0%B7%D0%BF%D0%B8%D1%81%D0%B0%D0%BD%D0%B8%D0%B5/", "text": "\n                    Новото разписание на влаковете цели преди всичко да подобри услугата за хората. Няма как всички да са доволни от него, а ръководството се е спряло на вариант, при който най-малко хора са ощетени. Това коментира пред БНР Ивайло Георгиев, ръководител на отдел „Организация на превозите“ в дружеството „БДЖ – Пътнически превози“.\nКакто „Монитор“ първи написа, има отменени 5 пътнически влака по направленията София - Банкя, Пловдив – Пещера, Стара Загора - Карлово, Горна Оряховица – Шумен и Пловдив – Свиленград.\n„Налагат се различни корекции на разписанието, имаме участъци, където нямаме промени в графика“, каза Георгиев. Според него корекциите в разписанието са \"незначителни\" и се налагат заради оптимизация на транспортната схема, както и за удовлетворяване на нуждите на клиентите. \nПо данни на БДЖ има места, където железопътният транспорт се използва много малко от гражданите и обратно – места, където не могат да се удовлетворят потребностите. За нерентабилен се смята участък, където средната продаваемост е по-малка от 10% .\nГеоргиев допълни, че от дружеството пускат нов влак между Пещера и Пловдив, който е с по-ранен час, когато гражданите се прибират от работа. „Ежегодно правим маркетингови проучвания, правим анкети в определени участъци и  оттам вадим нашите изводи за мнението на клиентите преди промяна на разписанието“, заяви ръководителя на отдел \"Организация на превозите\".\nИвайло Георгиев уточни, че новите разписания са направени така, че да се използват максимално техническите възможности, както на жп инфраструктурата така и на подвижния състав, с който разполага дружеството. От дружеството обясниха, че поради ремонтни дейности влаковете от София през Пловдив за Варна и Бургас ще минават през гара Димитровград, за да се избегнат неудобните моменти за гражданите, които до сега трябваше да се прикачват в автобуси.\n\nСпоред Сергей Александров, представител на „Железниците днес“, най-засегнати от новото разписание са гражданите, които пътуват всеки ден до столицата и обратно. Хората от общините Драгоман, Сливница и Костинброд няма да имат влак за втора смят. Засегнати са и пътуващите от Перник, Своге и Банкя, защото ще трябва да се возят във време, което не е адекватно с работното им време.  \n                    ", "date": "2017.12.11", "title": "БДЖ: Няма как всички да са доволни от новото разписание"}
{"url": "http://www.monitor.bg/a/view/35917-%D0%9E%D0%BC%D0%B1%D1%83%D0%B4%D1%81%D0%BC%D0%B0%D0%BD%D1%8A%D1%82-%D0%BF%D0%BE%D0%B8%D1%81%D0%BA%D0%B0-%D0%9A%D0%95%D0%92%D0%A0-%D0%B4%D0%B0-%D0%BD%D0%B0%D0%BC%D0%B0%D0%BB%D0%B8-%D1%86%D0%B5%D0%BD%D0%B0%D1%82%D0%B0-%D0%BD%D0%B0-%D0%B2%D0%BE%D0%B4%D0%B0%D1%82%D0%B0/", "text": "\n                    Омбудсманът Мая Манолова изпрати становище до председателя на енергийния регулатор Иван Иванов. В документа Манолова оспорва предстоящото увеличение на ВиК услугите от 1 януари догодина в 14 области в страната.\n\n„За пореден път държавният регулатор не счете за необходимо да проведе обществено обсъждане по един толкова важен въпрос, който засяга потребителите в областите: Смолян, Варна, Пловдив, Силистра, Кърджали, Русе, Перник, Монтана, Шумен, Сливен, Бургас, Ямбол, Враца, София-град“, пише до Иванов омбудсманът.\n\nВ становището тя подчертава, че „правилното определяне на цените на ВиК услугите е въпрос от обществена значимост за развитие на ВиК сектора“.\n\nМанолова посочва, че на практика КЕВР и ВиК дружествата обсъждат цени, които се плащат от трета страна, без последната да има възможност да вземе отношение по тях. „Това, освен че е незаконосъобразно, е и неморално“, категоричен е общественият защитник. Общественият защитник акцентира и върху факта, че вместо инфлацията от м. януари до м. октомври т.г., която е 0,7 %, регулаторът е взел предвид справка от м. декември 2016 г. до края на м. октомври т.г. – 1,9 %. \n                    ", "date": "2017.12.11", "title": "Омбудсманът поиска КЕВР да намали цената на водата"}
{"url": "http://www.monitor.bg/a/view/751-%D0%A1%D0%BF%D0%B8%D1%80%D0%B0%D1%82-%D0%BD%D0%B0%D0%B5%D0%BC%D0%B0-%D0%B7%D0%B0-%D0%BE%D0%B1%D1%89%D0%B8%D0%BD%D1%81%D0%BA%D0%BE-%D0%B6%D0%B8%D0%BB%D0%B8%D1%89%D0%B5-%D0%B0%D0%BA%D0%BE-%D1%85%D0%BB%D0%B0%D0%BF%D0%B5%D1%82%D0%BE-%D0%BD%D0%B5-%D1%85%D0%BE%D0%B4%D0%B8-%D0%BD%D0%B0-%D1%83%D1%87%D0%B8%D0%BB%D0%B8%D1%89%D0%B5/", "text": "Право на такива помощи имат самотните майки \n                    Социалното подпомагане за общинско жилище се обвързва с посещението на децата на детска градина или училище. Това става ясно от писмо от шефката на Регионалното управление по образование до Ваня Кастрева и до столичните директори. Става дума за учениците от 1-ви до 12-и клас и за хлапетата на 5- и 6-годишна възраст, които са в задължителна предучилищна възраст. Това условие е разписано в Правилника за прилагане на Закона за социалното подпомагане. Право на помощ за наем на общинско жилище имат самотните майки,възрастните хора над 70 години и сираци до 25 години. Така например ако вдовица получава такова подпомагане, то ще бъде прекратено, ако детето й не ходи на училище или на градина.\n\nПромените гласят още, че месечната помощ за дете или ученик може да се предоставя в натура. Така например вместо да се дават на ръка, те могат да бъдат похарчени за купуване на учебници и учебни пособия, дрехи и други стоки, необходими на детето за посещаване на училище, предучилищна група, детска градина или ясла, както и за пълно или частично заплащане на такса за посещение на детска градина. Отпускането на месечната помощ е въз основа на предложение до директора на дирекция „Социално подпомагане“ от директора на училището или детската градина, в което детето/ученикът е записан.\n\n„В тази връзка моля максимално да се използва възможността за закупуване на конкретни стоки, заплащане на такси за детска градина или други, съобразена с нуждите на детето или ученика. Коректното подаване на информация от директорите на детски градини и училища за допуснати до три дни отсъствия от детската градина без уважителна причина от децата в задължително предучилищно образование и до пет отсъствия от училище без уважителна причина от учениците до 5-о число на всеки месец е от изключителна важност за ефективността на мерките за задържане на децата и учениците“, гласи писмото до директорите.\n\nОт началото на годината до края на септември социалните са спрели детските надбавки на 8300 семейства. Отделно около 3000 непълнолетни майки получават детски надбавки в натура вместо пари на ръка. С тези бонове родителите могат да купят памперси, дрехи, учебници или тетрадки за детето си.\n                    ", "date": "2017.12.11", "title": " Спират наема за общинско жилище,  ако хлапето не ходи на училище "}
{"url": "http://www.monitor.bg/a/view/49678-%D0%A2%D0%B5%D1%80%D0%B5%D0%B7%D0%B0-%D0%9C%D0%B5%D0%B9-%D0%BF%D0%BE%D1%81%D1%80%D0%B5%D1%89%D0%BD%D0%B0-%D0%91%D0%BE%D1%80%D0%B8%D1%81%D0%BE%D0%B2-%D0%BD%D0%B0-%D0%94%D0%B0%D1%83%D0%BD%D0%B8%D0%BD%D0%B3-%D1%81%D1%82%D1%80%D0%B8%D0%B9%D1%82/", "text": "\n                    Запазването на правата на българите във Великобритания след Брекзит. Това ще обсъди премиерът Бойко Борисов със своя британски колега Тереза Мей по време на визитата му на Острова, стана ясно от думите на самия Борисов в началото на разговорите между двамата лидери.В стапителните си думи министър-председателят изтъкна, че с Мей ще поговорят за българските граждани, които в момента са в Лондон и Обединеното кралство и за това как техните права да бъдат гарантирани. Борисов припомни, че двете страни-България и Великобротания имат много съвместни дейности и увери Мей, че те ще продължат и след отделянето на кралството от ЕС. Борисов обясни, че ще информира Мей за ситуацията на Балканите, както и за отношенията ни с Турция и Русия. Ще се обсъдят още теми като защитата на границите, борбата с тероризма и трафика на хора, стана ясно от думите на Борисов, който увери, че страната ни ще направи всичко възможно, за да гарантира сигурността на хората във Веикобритания, но и целия ЕС и очаква подкрепа за това. Борисов поиска, ако е възможно, българският език да бъде признат за предмет, по който може да бъде държана матура. Така нашенците в Англия ще могат да държат зрелостни изпити на български език. Премиерът изтъкна, че Тереза Мей ще бъде \"скъп гост\" по време на срещата на върха през  май в София между евролидерите и тези от Зпадните Балкани. През февруари в Лондон пък има среща между ЕБВР и лидерите на Западните Балкани. След това отново в Лондон ще има и разговори между държавите от т.нар. Берлински процес. \"Така за шест месеца ще имаме 3-4 срещи\", обясни Борисов. Мей от своя страна приветства Борисов и обясни, че очаква с нетърпение да чуе какви са въпросите, върху които сме се фокусирали по време на БГ председателството на ЕС, както и да обсъдят двустранните отношения. \"Ние много добре се разбираме и работим заедно по въпросите в сферата на отбраната и нацоналната сигурност\", изтъкна Мей. По думите й и двете страни имат общ интерес към Западните Балкани и надява там да има напредък. Тя от своя страна ще информира Борисов за непредъка по Брекзит преди срещата на Съвета следващата седмица. Премиерът Бойко Борисов бе посрещнат от своя британски колега Тереса Мей в резиденцията на „Даунинг Стрийт“ 10 в Лондон.\n\n\n                    ", "date": "2017.12.11", "title": "Борисов пита Тереза Мей за правата на българите след Брекзит "}
{"url": "http://www.monitor.bg/a/view/5427-%D0%9F%D1%8A%D1%80%D0%B2%D0%B8-%D1%81%D0%BC%D0%B5-%D0%B2-%D0%95%D0%B2%D1%80%D0%BE%D0%BF%D0%B0-%D0%BF%D0%BE-%D0%B6%D0%B5%D0%BD%D0%B8-it%D1%81%D0%BF%D0%B5%D1%86%D0%B8%D0%B0%D0%BB%D0%B8%D1%81%D1%82%D0%B8/", "text": "\n                    България е първа в Европа по брой жени работещи в IT сектора. Това съобщи българският еврокомисар Мария Габриел, която заедно с кмета на София Йорданка Фандъкова представиха Европейска седмица на цифровизацията и иновациите. Тя ще се проведе в столицата от 25-29 юни догодина. Габриел посочи, че след 2020 г. около 90% от работните места ще изискват основни цифрови умения и знания. Общо 40 на сто от фирмите в Европа споделят колко трудно им е да намерят си кадри. „В Европа има недостиг на 300 хил. IT специалисти, а до 2020 г. те ще бъдат 500 хил.“, каза еврокомисарят.\n\nОт своя страна кметът на София Йорданка Фандъкова заяви, че столицата е в топ 3 на Европа по дял на IT сектора - от 3,8% през 2015 г. сега достигна до 8% по обем на постигнатата продукция. Броят на занимаващите се в този сектор пък се е увеличи с 50% в периода 2011-2015 г., което са 40 000 души повече работещите в сферата. „Това са качествени работни места за младите и образовани хора“, каза Фандъкова. Градоначалникът посочи, че в средното образование се обучават 1000 ученици в 24 училища със специален профил „Информационни технологии“. „Компютърна техника и технологии“ изучават 250 ученици, а „Компютърни мрежи“ - 182. В университетите, по думите й, по тези специалностите годишно се приемат над 11 хиляди студенти.\n\nПо време на седмицата на иновации ще бъдем домакини и на Европейската дигитална асамблея и Webit фестивал. Очакват се тези дни да бъдат посетени от над 1500 гости от политическия елит на Европа, както и от 5000 човека от целия глобален бизнес. Асамблеята ще даде възможност на всички, които са ангажирани в IT сектора и в цифровата икономика да представят и очертаят икономическите перспективи, които са предоставени на цифровия пазар. Част от темите, които ще бъдат обсъдени е „Цифрови промени и знания“, киберсигурността и цифровото бъдеще на Европа.\n \n                    ", "date": "2017.12.11", "title": "Първи сме в Европа по жени IT специалисти"}
{"url": "http://www.monitor.bg/a/view/3901-%D0%94%D0%B0%D0%B2%D0%B0%D1%82-%D0%BD%D0%B0-%D1%81%D1%8A%D0%B4-%D0%BD%D0%B0%D1%80%D0%B5%D0%B4%D0%B1%D0%B0%D1%82%D0%B0-%D0%B7%D0%B0-%D0%B3%D1%80%D0%BE%D0%B1%D0%B8%D1%89%D0%B0%D1%82%D0%B0-%D0%B2-%D0%A1%D0%BE%D1%84%D0%B8%D1%8F/", "text": "\n                    Софийската градска прокуратура атакува в съда Наредбата за гробищните паркове и погребално - обредната дейност на Столичен общински съвет, съобщиха от обвинението. При проверка по сигнал на граждански организации е установено, че посочените норми на наредбата не отговарят на изискванията на нормативен акт от по-висока степен, а именно - Закона за ограничаване на административното регулиране и административния контрол върху стопанската дейност.„Атакуваните разпоредби предвиждат по същество въвеждането на регистрационен и лицензионен режим по отношение на гражданите и юридическите лица, които желаят да осъществяват погребално-обредна и каменоделска дейност на територията на Столична община“, пишат от прокуратурата. Оттам посочват, че  разрешителен режим за извършването на определена стопанска дейност може да се установи само със закон. От СГП са категорични, че разпоредбите са нищожни.От общинския съвет пък коментираха, че наредбата е приета с мнозинство и по правилника на съвета. Ако има пропуски, ние ще се съобразим с решението на съда, добавиха от там.\nПрез октомври „Монитор“ писа за проблеми с каменоделските дейности в гробищата. „Столична община принуждава близките на починали да ремонтират надгробните плочи само чрез определени фирми. Искаш, не искаш, трябва да си избереш една от тях и да плащаш. А какво да правят хората, които са си намерили хора, които да свършат тази работа безплатно като помощ?“, оплака се пред вестника дъщерята на българската Майка Тереза Донка Паприкова Зоя. От общината тогава обясниха, че това обаче по никакъв начин не означавало, че е забранено на роднините на починалите сами да извършват поправки на гробовете, ако могат. Но ако решат да повикат фирма, трябва да разчитат само на лицензирани такива. По този начин от „Московска“ 33 обясниха, че искат да въведат ред, чрез който майстори самозванци не могат да изнудват опечалените да използват техните услуги на измислени цени. Роднини на покойници обаче се оплакват, че гробищната управа ги принуждава да плащат, при положение, че са намерили някой, който да свърши работата безплатно.\n\n\n                    ", "date": "2017.12.11", "title": "Дават на съд наредбата за гробищата в София"}
{"url": "http://www.monitor.bg/a/view/86510-%D0%97%D0%B5%D0%BB%D0%B5%D0%BD-%D0%B1%D0%BE%D0%B9%D0%BA%D0%BE%D1%82-%D0%BD%D0%B0-%D0%B4%D0%B8%D1%81%D0%BA%D1%83%D1%81%D0%B8%D0%B8%D1%82%D0%B5-%D0%B7%D0%B0-%D0%B2%D1%82%D0%BE%D1%80%D0%B8-%D0%BB%D0%B8%D1%84%D1%82-%D0%BD%D0%B0-%D0%91%D0%B0%D0%BD%D1%81%D0%BA%D0%BE/", "text": "Заради безчинствата на псевдоеколозите банскалии блокират главен път Е-79 в сряда\n                    Екоорганизации бойкотираха обществената дискусия за изграждането на втори лифт на Банско, която се проведе в Министерството на околната среда и водите (МОСВ). Обсъждането на новото съобщение е по заръка на премиера Бойко Борисов, който миналата сряда оттегли от дневния ред на Министерския съвет точката за решение за втори кабинков лифт на Банско. Тогава Борисов заяви, че второ съоръжение ще има, но нареди обществено обсъждане с всички екоорганизации по темата. Още тогава от ръководствата на няколко неправителствени организации заявиха, че няма да участват в обсъждането с аргумента, че това ще са „псевдоконсултации“. Всъщност обаче липсата на псевдоеколозите целеше по-скоро да блокира работата по изграждането на нов лифт.„Не приемам отсъствието на екоорганизациите като отказ от присъствие. Явно тези, които не дойдоха, не са имали допълнителни въпроси или становища“, заяви екоминистърът Нено Димов след дискусията. Според бившия министър на околната среда и водите Евдокия Манева обаче отсъствието на зелените организации е целенасочено.„Нашите загрижени приятели отсъстват съвършено съзнателно, за да използват крайния момент в сряда, когато в Министерския съвет ще се разглежда темата, за да кажат, че зелените не са участвали и пак да не можем да се вземе решение“, заяви Манева.По време на дискусиите директорът на Европейския институт за стратегически изследвания Бранимир Ботев представи проучване от последната седмица, според което 67% от българите смятат, че решаваща дума за развитието на един регион трябва да имат гражданите и местната власт. „Изследването показва още, че 47 на сто смятат, че екологичните организации имат интерес да не се прави втори лифт на Банско“, обясни Ботев.Спортният министър Красен Кралев пък заяви, че ако не бъде изградено ново съоръжение в Банско, то единствената алтернатива е пускането на 130 автобуса, които да превозват скиорите до трасетата. „И без да съм специалист е ясно кой от двата вариант - лифт или автобуси, е по-вреден за околната среда\", заяви Кралев.В същото време стана ясно, че на 13 декември, сряда, в 18,30 часа, сдружение „Бъдеще за община Банско“ организират протест срещу продължаващото безчинство на зелената мафия в България. Главен път Е-79 при Симитли на разклона за Банско ще бъде блокиран за известно време от стотици банскалии и техни съмишленици от целия регион, с което хората ще изразят несъгласието си с продължаващото безсмислено търпение на властимащите към зелените рекетьори.Съобщението беше разпространено в социалната мрежа от сдружение \"Бъдеще за Община Банско\", подкрепено от още 13 неправителствени организации: „Ние организираме протест срещу зелената екологична мафия, която за пореден път спира развитието на Югозападна България. Те саботират развитието не само на зимния туризъм, но и изграждането на автомагистрала \"Струма\". Тази атака срещу България прави така наречените \"зелени\" обикновени родоотстъпници и предатели на националните каузи“, казват банскалии в съобщението си. \n\n\n                    ", "date": "2017.12.11", "title": "Зелен бойкот на дискусиите  за втори лифт на Банско"}
{"url": "http://www.monitor.bg/a/view/82947-%D0%A0%D0%B0%D0%B4%D0%B5%D0%B2-%D0%BF%D0%B0%D0%BA-%D0%B2-%D0%9F%D0%B0%D1%80%D0%B8%D0%B6-%D0%BD%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B0-%D1%81%D1%80%D0%B5%D1%89%D0%B0-%D0%B7%D0%B0-%D0%BA%D0%BB%D0%B8%D0%BC%D0%B0%D1%82%D0%B0/", "text": "\n                    Едва няколко дни на родна земя след полет във френското небе, президентът Румен Радев отново ще излети за Париж. И пак по покана на колегата си Еманюел Макрон. Този път Радев е поканен да участва в световната среща по въпросите на климата в Париж, която ще се проведе утре във френската столица.\n\nСрещата на върха „Една планета“ е посветена на климатичните промени, която ще се състои на 12 декември в Париж и в нея ще участват генералният секретар на ООН Антониу Гутериш и президентът на Световната банка Джим Йон Ким. Световната среща по въпросите на климата в Париж има за цел да постигне напредък в изпълнението на договореностите в рамките на Парижкото споразумение за климата от 2015 година. Във форума ще вземат участие държавните и правителствени ръководители на страните членки на ЕС, както и от много други държави. Дискусиите по въпросите на климатичните промени ще се проведат пред 2000 представители на публични институции, международни и неправителствени организации и гражданското общество. Днес пък Румен Радев ще участва в официалния прием на Майкъл Блумбърг за ръководителите на делегации, участващи в срещата на върха по въпросите на климата в Париж.\n                    ", "date": "2017.12.11", "title": "Радев пак в Париж, на световна среща за климата"}
{"url": "http://www.monitor.bg/a/view/65214-100-%D0%BD%D0%B0%D1%88%D0%B8-%D0%B2-%D0%BF%D0%BB%D0%B5%D0%BD-%D0%B2-%D0%93%D0%B5%D1%80%D0%BC%D0%B0%D0%BD%D0%B8%D1%8F/", "text": "\n                    Полет, който е трябвало да излети в 15:40 часа вчера от Франкфурт на Майн към София е бил отменен, оставяйки около 100 български граждани без транспорт до България, съобщиха от Министерството на външните работи.След телефонен разговор на българския консул във Франкфурт Стефан Димитров, българските граждани са били транспортирани от летището и настанени в хотели в радиус от около 40 км. По информация на българската мисия разходите за нощувка са били поети от авиокомпанията, която не е осъществила полета. От консулството ни информират, че след разговори с авиокомпанията е установено, че групово решение за прерутиране не може да бъде очаквано. Въпреки това днес част от пътниците трябваше да бъдат превозени от хотелите им до летище Франкфурт на Майн в 13:30 часа местно време, за да могат да се качат на самолет в 15:40 часа и да потеглят към София.Исковете за нанесени щети от авиокомпанията се подават лично от всеки гражданин, като потърпевшите могат да се информират за своите права .Българското консулство остава в постоянна връзка с българските граждани. За съдейтвие гражданите могат да се обръщат към дежурните телефони на консулстовто във Франкфурт: ++49 69 509 278 13 10, подчертаха още от Външно.\n\n\n                    ", "date": "2017.12.11", "title": "100 наши в \"плен\" в Германия"}
{"url": "http://www.monitor.bg/a/view/89823-%D0%91%D0%B5%D0%B7-%D0%BF%D1%80%D0%BE%D0%BC%D1%8F%D0%BD%D0%B0-%D0%BD%D0%B0-%D1%81%D1%82%D0%B0%D1%82%D1%83%D1%82%D0%B0-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D1%81%D0%BB%D0%B5%D0%B4-%D0%91%D1%80%D0%B5%D0%BA%D0%B7%D0%B8%D1%82-%D0%9E%D0%91%D0%97%D0%9E%D0%A0/", "text": "\n                     Правата на българите да не се повлияят след Брекзит и излизането на Великобритания от ЕС. Това са обсъдили премиерът Бойко Борисов и неговият британски колега Тереза Мей, стана ясно от коментар на самия Борисов след срещата между двамата в Лондон. Министър -председателят бе посрещнат от Мей в резиденцията на Даунинг стрийт 10 с дружеска прегръдка.По време на срещата Борисов поиска българските ученици в родните школа във Великобритания да могат да държат матури на майчиния си език. От своя страна Мей обещала да направи всичко възможно и дори се разбрали посланиците да се задействат веднага и да проучат въпроса.„Оптимист съм, че ще може да стане“, каза премиерът и обясни, че е предал това искане от името на наши училища в Обединеното кралство. Двамата обсъдили предстоящото  БГ председателство на ЕС и нашите приоритети, каквито са Западните Балкани.„Самият факт, че сложихме за първи път тази тема на масата на преговорите и надеждите са големи – не само в инфраструктурата, а и по-конкретни дати за преговори“, каза той и даде пример със Сърбия и Черна гора. Борисов припомни за срещата през май в София между лидерите от ЕС и Западните Балкани. Борисов изрази надежда заедно с македонския и гръцкия си колега – Зоран Заев и Алексис Ципрас, да стигнат до решение за името на Македония. По думите му този въпрос трябва да се реши, защото било много неприятно на всяка среща да не могат да се пишат имената на държавата. Според него Македония трябва да върви по пътя към ЕС и НАТО, а това е жизнено важно за страната ни.Борисов припомни и за срещата в Лондон през февруари между ЕВБР и лидерите от Западните Балкани, на която ще се обсъждат редица инфраструктурни проекти.„Най-големите банки – европейски и световни, искат да финансират тези инфраструктурни проекти, значи, че нещата вървят напред за разлика от голите приказки, които от десетилетия говорим“, каза той и уточни - „Щом има пари, нещата ще се случат“.Премиерът и Мей обсъдили и темата за сигурността. Той обясни, че има среща и с тамошните служби, а по време на разговора Мей искала да чуе, че добрите контакти ще продължат, както и охраната на нашата граница. По думите му британците искали да се уверят, че няма да пестим и при обмена на информация. „Те трябва да са сигурни в защитата на нашата граница“, обясни Борисов. Именно затова си говорили и за отношенията ни с Турция, Русия, Гърция и в целия регион. „Много се очаква от нас. Добрата политика, която водим да си говорим с всички, се оценява и се разчита на нашата експертиза“, заяви Борисов.Премиерът обясни, че много повече го касае това, което се случва на Балканите – Босна и Херцеговина, Косово, Македония, отколкото процесите в Ерусалим, които тепърва ще се развиват. Именно затова всички възприемат БГ председателството като балканско и като шанс за страните от региона. „Сега и Тереза Мей е доста по-убедена, че инфраструктурата, интернетът, инвестициите, туризмът, бизнесът и финансово-икономическите връзки, които като се разширят, пряко касае сигурността“, каза той.Темата за Брекзит също била засегната, стана ясно от думите на Борисов. По думите му става дума за милиарди и има още много робота, която трябва да се свърши. Следващата седмица в София пристига и Мишел Барние, главният преговарящ по Брекзит.Канят ме, не защото съм толкова хубав, а това, което направихме за Балканите се вижда. Лошо нещо е Брекзит и трябва да го преодолеем\", заключи българският премиер.Въпреки процесите, които текат между Европейския съюз и Великобритания, България очаква Обединеното кралство да остане стратегически партньор на съюза по ключови въпроси като сигурността и борбата с тероризма, заяви пък в началото на разговорите Борисов. Била дадена висока оценка за взаимодействието между специалните служби на България и Великобритания, а Борисов посочил, че очаква подкрепата на Лондон за интеграцията на страните от Западните Балкани. Тя я посочи, че може да оцени положените от България усилия в процеса на овладяване на мигрантската криза в Европа и за борбата с тежката престъпност. Бойко Борисов се похвали, че е пил чай при разговорите си с Тереза Мей в Лондон. „Казах и: Дай да го видим този английски чай. Четох, четох в България за него... С малкия пръст, с големия пръст“, пошегува се той.Борисов от своя страна ще почерпи Мей с кисело мляко. Тя трябва да дойде в София през май за срещата на върха с лидерите от Западните Балкани. Дори я поканил да пристигне ден по-рано, за да се организират двустранни срещи с представителите на балканските страни. „Шанс е всички да дойдат на крака“, каза Борисов.\n\n\n                    ", "date": "2017.12.11", "title": "Без промяна на статута на българите след Брекзит (ОБЗОР)"}
{"url": "http://www.monitor.bg/a/view/49235-7-%D1%81-%D0%BE%D0%B1%D0%B2%D0%B8%D0%BD%D0%B5%D0%BD%D0%B8%D1%8F-%D0%B7%D0%B0-%D1%80%D0%B5%D0%B5%D0%BA%D1%81%D0%BF%D0%BE%D1%80%D1%82-%D0%BD%D0%B0-%D0%BC%D0%B5%D0%B4%D0%B8%D0%BA%D0%B0%D0%BC%D0%B5%D0%BD%D1%82%D0%B8/", "text": "\n                    Специализираната прокуратура ще предяви утре обвинения на 7 души за незаконен реекспорт на скъпи лекарства. Това съобщиха от пресцентъра на Апелативната специализирана прокуратура. Става въпрос за медикаменти, които се реимбурсират частично или напълно от Националната здравноосигурителна каса. Повечето от тях са животоспасяващи и животоподдържащи и поставят пациентите в риск, когато изчезнат от пазара в резултат на износ, коментираха от пациентските организации.\n\nНа 2 декември МВР и прокуратурата разкриха престъпна група за паралелен износ на лекарства от България в страни от ЕС. Лекарства за милиони левове, сред които и животоспасяващи и медикаменти за онкоболни, са иззети. Акцията беше срещу данъчните престъпления и прането на пари и е проведена на територията на София, Шумен, Сливница и Пловдив.\n                    ", "date": "2017.12.11", "title": "7 с обвинения за реекспорт на медикаменти"}
