{"url": "http://www.monitor.bg/a/view/80441-%D0%94%D0%B5%D0%BB%D1%8F%D0%BD-%D0%9F%D0%B5%D0%B5%D0%B2%D1%81%D0%BA%D0%B8-%D0%A4%D0%B8%D0%BD%D0%B0%D0%BD%D1%81%D0%B8%D1%80%D0%B0%D0%BD%D0%B5%D1%82%D0%BE-%D1%81-%D0%BF%D1%83%D0%B1%D0%BB%D0%B8%D1%87%D0%BD%D0%B8-%D1%81%D1%80%D0%B5%D0%B4%D1%81%D1%82%D0%B2%D0%B0-%D0%B8%D0%B7%D0%BA%D1%80%D0%B8%D0%B2%D1%8F%D0%B2%D0%B0-%D0%BF%D0%B0%D0%B7%D0%B0%D1%80%D0%B0/", "text": "\n                    \nИзцяло подкрепям проекторезолюцията на Европейския парламент, предвиждаща мерки за гарантиране на прозрачността на медийната собственост и за контрол върху бюджетното финансиране на медиите. Това коментира пред Агенция Монитор депутатът и наш издател Делян Пеевски\n\n„Отдавна е време тези проблеми да намерят своето нормативно решение. Общественото очакване е такова. Дебат по темата в обществото вече има, има и няколко законодателни инициативи в същия или в подобен смисъл. Винаги съм бил на мнение, че хората трябва да са напълно наясно кои са реалните собственици на вестниците, интернет сайтовете, радиата и телевизиите, за да могат да направят своята преценка за обективността на съответната медия. Читателите и въобще потребителите на медийни услуги трябва да могат да изобличат фалшивите новини и да им се противопоставят. Място за анонимност или за скрита собственост в медиите няма и не трябва да има. Отделно финансирането на медиите с публични средства, чрез обществени поръчки, изкривява в голяма степен медийния пазар. Дали да се забрани на медийни дружества да участват в такива поръчки, или да се направи участието им напълно прозрачно чрез мониторинг на държавата, е въпрос на дебат и съответно на решение. Показателен в случая е фактът, че Брюксел вече е констатирал негативното въздействие на публичното финансиране върху медийната среда, а конкретните мерки ще са следствието, което ще цели да коригира това въздействие. Надявам се след обсъждането и приемането на проекторезолюцията българският парламент също да отговори адекватно и да създаде необходимата нормативна база за привеждане на тези мерки в действие.“\n\n                    ", "date": "2018.05.02", "title": "Делян Пеевски: Финансирането с публични средства изкривява пазара"}
{"url": "http://www.monitor.bg/a/view/72200-%D0%9E%D1%82%D1%81%D1%82%D1%80%D0%B0%D0%BD%D0%B8%D1%85%D0%B0-%D0%B2%D1%80%D0%B5%D0%BC%D0%B5%D0%BD%D0%BD%D0%BE-%D1%88%D0%B5%D1%84%D0%B0-%D0%BD%D0%B0-%D0%A1%D0%BE%D1%84%D0%B8%D0%B9%D1%81%D0%BA%D0%B8%D1%8F-%D0%B7%D0%B0%D1%82%D0%B2%D0%BE%D1%80/", "text": "\n                    Временно е отстранен от работа заместник-началникът на Софийския затвор. Това каза при изслушване в правна комисия правосъдният министър Цецка Цачева, предаде БТА. По думите й информацията събрана в хода на проверка в затвора, след бягството на двамата затворници доказва, че има много тежки нарушения.\n\nТя отбеляза още, че според доклад за щата в ГДИН и ГДО служителите, които са на щат и длъжност към службата по пробацията не са толкова натоварени. Министърът е възложила да се търси възможност тези служители временно да подсилят надзорно-охранителния състав. Тя обаче отбеляза, че подобно командироване е свързано със средства, с които министерството не разполага. Цачева допълни, че са дадени няколко дни отсрочка за изготвяне на втория доклад по отношение на надзорно-охранителните средства, които ще са необходими за подобряване работата в затворите. Министърът коментира, че е възможно да се използва останалия ресурс от обществената поръчка за електронни гривни, чрез които да се следят лишените от свобода, за повече бройки от тези технически средства.\n\nМинистър Цачева каза още, че в почивните дни е имало внезапни проверки в различни затвори. Вътрешен одит прави проверка в три от затворите, а Инспекторът към министерството в други два, обясни Цачева. При проверките се констатират забранени вещи в килиите.\n                    ", "date": "2018.05.02", "title": "Отстраниха временно шефа на Софийския затвор"}
{"url": "http://www.monitor.bg/a/view/73682-%D0%94%D1%8A%D1%80%D0%B6%D0%B0%D0%B2%D0%B0%D1%82%D0%B0-%D0%BE%D1%82%D0%BF%D1%83%D1%81%D0%BA%D0%B0-%D0%BD%D0%B0%D0%B4-2-%D0%BC%D0%BB%D0%BD%D0%BB%D0%B2-%D0%B7%D0%B0-%D1%87%D0%B0%D1%81%D1%82%D0%BD%D0%B8%D1%82%D0%B5-%D1%83%D1%87%D0%B8%D0%BB%D0%B8%D1%89%D0%B0/", "text": "\n                    2 140 039 лв от централния бюджет ще бъдат отпуснати на частните детски градини и училища. 1 856 135 лв от тях от тях са за издръжка на дейностите по възпитание и обучение на децата и учениците в частните детски градини, а останалите 283 904 лв. за изплащане на стипендии.\n\nШест частни градини и девет частни училища ще бъдат финансирани за дейностите по възпитание и обучение за бюджетната 2018 г. Средствата се разпределят от общините, на която територия се намират, въз основа на на броя на децата и учениците, на групите/паралелките, вида и броя на образователните институции и на стандарта за дете и ученик, за група и паралелка и за институция. За да бъдат подпомогнати от държавния бюджет, те трябва отговарят на няколко условия, сред които да осигуряват безплатно обучение на 20% от приеманите в тях деца и ученици. Също така те могат да извършват дейности срещу заплащане само извън финансираните от държавата.\n\nСредствата за бюджетната 2018, предвидени за стипендии на учениците след завършено основно образование, пък ще бъдат разпределени между 46 частни училища.\n                    ", "date": "2018.05.02", "title": "Държавата отпуска над 2 млн.лв. за частните училища"}
{"url": "http://www.monitor.bg/a/view/28721-3-000-%D0%BA%D0%BE%D0%BF%D0%B0%D1%8F%D1%82-%D0%B2%D0%B8%D1%80%D1%82%D1%83%D0%B0%D0%BB%D0%BD%D0%BE-%D0%B7%D0%BB%D0%B0%D1%82%D0%BE-%D0%B2-%D0%A2%D0%9A%D0%97%D0%A1%D1%82%D0%B0-%D0%A2%D0%95%D0%9C%D0%90%D0%A2%D0%90/", "text": "Крият машините в стари хамбари, за да не ги намират крадците\n                     \n\n \n\n \n\nБлизо 3 хил. души са се сдобили с машини за „копаене“ на криптовалути и са ги изнесли в стари ТКЗС-та в отдалечени региони на страната. Според проучване на „Монитор“ причината е по-ниските разходи и по-голямата сигурност от кражби.\nМашините представляват мощни компютри, които решават математически уравнения с цел да добият дигитални пари. Колкото повече изчислителна мощат имат, толкова по-голям е шансът да се получи отплата за нея.\nПредприемачите предпочитали старите изоставени сгради заради ниския им наем и отделно захранване с електроенергия, която е жизненонеобходима за „изхранването“ на специалните мощни компютри. Почти всяко ТКЗС имало индивидуален трафопост, както и достъп до трифазен ток. Според справка в съобщенията на общините, цяло стопанство се отдавало за около 300 лева месечен наем. В него влизало и използването на всички хамбари и стари навеси, които били идеални за инсталирането на машините. Такива се дават основно в районите на Видин, селата в близост до София, Враца и дори в Бургаска област.\nДруг плюс на ТКЗС-тата бил по-трудния достъп до тях и конспиративността. До тях се стигало по черни пътища, а наблюдението било по-лесно. Ставало основно с евтини камери, които заснемали единствения маршрут към стопанствата.\n                    ", "date": "2018.05.02", "title": "3 000 копаят виртуално злато в ТКЗС-та (ТЕМАТА)"}
{"url": "http://www.monitor.bg/a/view/17128-%D0%9F%D1%80%D0%B5%D0%B4%D1%83%D1%87%D0%B8%D0%BB%D0%B8%D1%89%D0%BD%D0%B0-%D0%B8-%D0%B7%D0%B0-4%D0%B3%D0%BE%D0%B4%D0%B8%D1%88%D0%BD%D0%B8%D1%82%D0%B5-%D0%B4%D0%B5%D1%86%D0%B0/", "text": "\n                    Задължително предучилищно образование за децата от 4-годишна възраст до 2020 г.. Това предвижда приетият план с мерки за намаляване дела на преждевременно напусналите образователната система за 2018-2020 г.\n\nЦелта е 90% от децата на тази възраст да бъдат обхванати в системата на предучилищното образование като това ще помогне за по-добра адаптация в процеса на обучение в началния етап на обучение. В момента действащия Закон за предучилищно и училищно образование с навършването на 5-годишна възраст родителите могат да избират дали детето им да посещава детска градина или предучилищна група в училище. Децата на 4 години обаче ще трябва да посещават детска градина, обясниха от просветното министерство. Заложените промени в плана фигурират и в управленската програма на правителството за 2017-2021 г., в която се предвижда регламентиране на задължителното предучилищно образование от 4-годишна възраст. За да бъдат приети промените, трябва да се предложи и приеме изменение и допълнение на ЗПУО. В приетия план е заложено това да се случи до 2020 г.\n\nОсвен въвеждането на задължителната 4-годишна възраст за предучилищно образование, бе прието и да бъдат всяка година да бъдат отпускани по 11 500 000 лева за отпускане на еднократна помощ за записаните деца в първи клас от семейства от социално слаби и уязвими групи. Предвидено е и включването на над 19 хил. малчугани със специални образователни потребности.\n\nСлед изпълнението на Стратегията се очаква делът на преждевременно напусналите образователната система да спадне под 11% до 2020 г., като през при 2012 той е бил 12,5% .\n                    ", "date": "2018.05.02", "title": "Предучилищна и за 4-годишните деца"}
{"url": "http://www.monitor.bg/a/view/69895-%D0%91%D1%80%D1%8E%D0%BA%D1%81%D0%B5%D0%BB-%D0%BF%D0%BE%D0%B3%D0%B2%D0%B0-%D0%A4%D0%B0%D0%B1%D1%80%D0%B8%D0%BA%D0%B0%D1%82%D0%B0-%D0%BD%D0%B0-%D0%9F%D1%80%D0%BE%D0%BA%D0%BE%D0%BF%D0%B8%D0%B5%D0%B2-%D0%B7%D0%B0-%D0%BD%D0%BE%D0%B2%D0%B8%D0%BD%D0%B8-%D0%BC%D0%B5%D0%BD%D1%82%D0%B5/", "text": "Следят под лупа финансирането с държавни пари, забраняват осъдени да са издатели\n                    \nДоклад за свободата на медиите, в който са набелязани редица мерки за осигуряване на пълна прозрачност при финансирането на медиите и гаранция за тяхната независимост, ще приеме Европейският парламент. Мерките трябва да бъдат предприети от всички страни - членки на ЕС. Докладът е изготвен и одобрен от Комисията на Европейския парламент по граждански свободи, правосъдие и вътрешни работи () и вчера беше внесен в пленарна зала за разглеждане, а днес по повод Международния ден на свободата на словото трябва да бъде гласуван. Сред основните предложения в доклада е да се забрани или поне\n\n \n\n\n\nчийто краен собственик притежава медийно дружество. Предлага се също държавите в ЕС да се задължат да съобщават за бюджетното финансиране, предоставяно на медийните дружества, както и да се извършва постоянно наблюдение на всяко бюджетно финансиране, отпускано на собственици на медии. Осъдените или признатите за виновни в извършване на каквото и да било престъпление не следва да бъдат собственици на медии, се допълва в доклада. ЕП призовава държавите да\n\n \n\n\n\nтака че да се избегне съсредоточаване на собственост, непряката собственост и собствеността, обхващаща различни медии, както и да се осигурят прозрачността, оповестяването и лесният достъп за гражданите до информация за собствеността на медиите, източниците на финансиране и управлението им. Подчертава се необходимостта от ограничения за обществените служители да бъдат собственици на медии. Разпространението на фалшиви новини в социалните медии и търсачките накърни значително доверието в традиционните медии, се отчита в документа. ЕП отбелязва, че обществените власти имат задължението да се въздържат от прилагане на ограничения върху свободата на изразяване на мнение и да приемат закони за развитието на свободни, независими и разнообразни медии.\n\nМедиите от нашата издателска група „Телеграф“, „Монитор“, „Политика“ и Агенция Монитор\n\n \n\n\n\nНие никога не сме получавали бюджетно финансиране, нито сме били бенефициенти по европроекти, а също така и нито една неправителствена организация - била тя българска или чуждестранна, не ни е отпускала грантове. За сметка на това у нас има редица електронни, печатни и интернет медии, които се финансират с бюджетни средства, и трябва да е ясно за каква цел получават пари, за да не се окаже, че властта си купува спокойствие. За някои електронни медии, които получават средства от министерствата без търгове, също трябва да важи принципът за пълна прозрачност и най-малкото, което може да се направи, е на сайтовете на тези ведомства да се отразяват раздадените пари. Причината е, че към момента тайно и по неясни правила и без да се знае реалният брой зрители и читатели на тези медии, на тях им се раздават бюджетни средства, които обаче\n\n \n\n\n\nВъпреки че в доклада на ЕП за медийната свобода България не е посочена изрично, макар и редица платени глашатаи безуспешно да се опитваха да пробутат опорните си точки в документа, у нас също ще има представители на медийната сфера, които ще са на прицела на новите правила. Това са медиите от Фабриката за фалшиви новини, финансирана от българската олигархия. Както писахме неколкократно, само за периода 2007 – 2014 г. медиите от кръга „Капитал“ и присъдружните им сайтове са прибрали 448 560 лева от обществени поръчки за разпространение на съобщения и обявления на държавни институции. Отделно тези издания,\n\n \n\n\n\nпо различни европроекти. По-голямата част от тези издания са с бутикова аудитория и няма как да се издържат от търговска печалба като нормалните медии. Затова са силно зависими от държавните поръчки, еврофондовете, финансирането от чуждестранни фондации и, разбира се, издръжката, която им осигуряват олигархичните им собственици.\n\nА тази връзка може да бъде прекъсната пак от новите правила в проекторезолюцията на ЕП, и по-точно от текста, забраняващ хора с присъди да издават медии. Както е известно, олигархът и идеолог на Фабриката за фалшиви новини Иво Прокопиев е обвиняем за съучастие и помагачество в извършване на длъжностни престъпления от министрите Симеон Дянков и Трайчо Трайков. Става въпрос за продажбата на остатъчния държавен дял в EVN, с която според експерти българският бюджет е ощетен с близо 90 млн. лв. Освен това две съдебни инстанции излязоха с решение активи на Прокопиев да бъдат запорирани по искане на комисията за конфискация, тъй като има съмнение за престъпно придобито имущество. Друг от\n\n \n\n\n\nОгнян Донев, пък именно днес, в деня на свободата на словото, трябва да седне на подсъдимата скамейка за поредното заседание по делото срещу него за укриване на данъци в особено големи размери. Малко след като стана клиент на Темида Донев започна да се изживява и като издател на сайта „Клуб Зет“, част от Фабриката за фалшиви новини. Цветан Василев и грозящата го присъда от 20 години затвор за източването на КТБ обаче няма за какво да се притеснява от евродирективи. Тъй или иначе БГ Мадоф финансира под масата български медии с пари, откраднати от вложителите в банката. Сашо Дончев, чийто вестник „Сега“ дори по повод на евродоклада се опита да създаде поредната фалшива новина, обаче има сериозни причини да се притеснява. Бизнесът на Газовия барон поначало зависи изцяло от държавните търгове, а освен това и малотиражният му вестник, колкото и да се прави на опозиционен, многократно е получавал бюджетни средства.\n\n\n \n\n \n\n\n\n\n\n\nОт ГЕРБ винаги сме подкрепяли всички мерки за повече прозрачност. Оценяваме проекта на директива като положителна стъпка в тази посока. В тази посока използвам възможността да припомня, че в България по инициатива на премиера Бойко Борисов от управляващото мнозинство разработваме текстове за допълнително гарантиране на пълна прозрачност в медиите.\n\n \n\n\n\n\n\n\n\nФинансирането на медиите у нас е силно проблематично. Това коментира пред зам.-шефът на ПГ на БСП Антон Кутев. Той обясни, че не е запознат с резолюцията, която ЕП гласува относно забраната медийни собственици да участват в обществени поръчки, а такива с присъди да не притежават медии.\n\n \n\n\n\n\n\n\n\n\n\nС искрено задоволство искам да обърна внимание на следното обстоятелство - това може би е единственият случай, в който ние като национален парламент сме действали изпреварващо, преди някой чувствителен проблем да бъде поставен на дневен ред от ЕС. Имам предвид внесения законопроект, който урежда прозрачността при собствеността на медиите, както и на разпространението, който преди три месеца внесохме с колегите ми Пеевски, Цонев и Хамид и който за съжаление от три месеца отлежава в НС и не се придвижва. Внасяйки законопроекта, ние доказахме, първо, че сме идентифицирали проблем, второ, че сме дали вариант за неговото разрешаване. Тоест всичко това, за което днес говори ЕС, ние го направихме преди три месеца, и то не с някакви общи приказки, а с предложения за конкретни действия.\n\n \n\n\n\n\n\nВсяко действие, което би довело до прозрачност на медиите, е добре дошло. По отношение на участието на собствениците на медии в обществени поръчки, при малките регионални медии особено, обикновено се получава така, че единствените, които могат да инвестират в тях, са местните кметове, които са си купили медийна свобода чрез договори за отразяване на общината, а обикновено общината е единственият голям рекламодател в малките регионални медии и те изключително много внимават какво се пише срещу местната власт. Наблюдавал съм този процес в много местни медии и за съжаление навсякъде е така. Това показва, че медиите трябва да бъдат тотално отделени от властта. Бих стигнал и по-далеч – според мен не трябва да се сключват въобще договори за отразяване с общините и с държавната и общинската власт по принцип.\n\n \n\n                    ", "date": "2018.05.02", "title": "Брюксел погва Фабриката на  Прокопиев за новини менте"}
{"url": "http://www.monitor.bg/a/view/21091-%D0%A1%D0%B0%D0%BD%D0%B8%D1%80%D0%B0%D1%82-13-%D0%B1%D0%BB%D0%BE%D0%BA%D0%B0-%D0%B2-%D0%94%D0%B5%D0%B2%D0%BD%D1%8F-%D1%81%D0%BB%D0%B5%D0%B4-%D1%80%D0%B5%D1%81%D1%82%D0%B0%D1%80%D1%82%D0%B0-%D0%BD%D0%B0-%D0%BF%D1%80%D0%BE%D0%B3%D1%80%D0%B0%D0%BC%D0%B0%D1%82%D0%B0/", "text": "\n                    13 блока в кварталите „Девня 1“, „Девня 2“, „Химик“ и „Повеляново“, които са кандидатствали по програмата за енергийна ефективност на многофамилни жилищни сгради, ще бъдат санирани веднага след рестарта й. Това се очаква да стане тази година, когато ще бъдат подписани и договорите за изпълнение с регистрираните сдружения в Девня, заяви кметът на общината Свилен Шитов. „Входирали сме документацията в МРРБ и Българската банка за развитие още през май и юни, 2016 и веднага след отварянето на програмата предстои подписването на договорите и изпълнение на проектите“, обясни той. Позовавайки се на изявление на министъра на регионалното развитие и благоустройството Николай Нанков, кметът на Девня зави, че санирането на един блок ще отнема около 4 месеца. Градоуправникът благодари на съсобствениците затова, че със съдействието и логистичната подкрепа на Община Девня са се мобилизирали и са регистрирали сдруженията. „Във всички съседни на нас общини, където има санирани блокове, местните власти и хората успяха да се организират навреме още в самото начало на програмата, която по-късно бе спряна и са се вместили в първия й етап, който започна през 2015 година. За съжаление предходната общинска управа в Девня не съдейства за своевременното учредяване и регистрация на сдруженията на собствениците и като цяло настрои обществеността против безплатното саниране. Така градът ни остана извън първия етап на програмата, а впоследствие служебното правителство забави допълнително нейната реализация“, каза още Шитов.\n                    ", "date": "2018.05.02", "title": "Санират 13 блока в Девня след рестарта на програмата "}
{"url": "http://www.monitor.bg/a/view/61585-%D0%A1%D0%B5%D0%BC%D0%B5%D0%B9%D1%81%D1%82%D0%B2%D0%BE-%D0%B6%D0%B8%D0%B2%D0%B5%D0%B5-%D0%B1%D0%BB%D0%B8%D0%B7%D0%BE-%D0%BC%D0%B5%D1%81%D0%B5%D0%BD-%D0%BD%D0%B0-%D0%BF%D0%B5%D0%B9%D0%BA%D0%B0-%D0%BA%D1%80%D0%B0%D0%B9-%D0%B3%D0%B0%D1%80%D0%B0%D1%82%D0%B0-%D0%B2-%D0%9A%D1%8E%D1%81%D1%82%D0%B5%D0%BD%D0%B4%D0%B8%D0%BB/", "text": "Илийчо и Гергана останаха без жилище заради липсата на доходи \n                    Семейство живее близо месец на една от пейките, намиращи се в района на гаровия площад в Кюстендил. Тежката съдба сполетяла Илийчо Петков и жена му Гергана преди повече от 20 дни. Първоначално те обитавали гарсониера под наем, но там натрупали дългове в размер на 700 лв. и се наложило да напуснат жилището.\n\n„Аз съм от Пловдивско село, но любовта ме доведе тук в Кюстендил. Аз съм 53-годишен и от 2015 година живея в града. Първоначално живеех с друга жена за кратко, с която се бях запознал по интернет, но след това се влюбих лудо в Гергана /52 г./ и ето ни сега тук, спим по пейките. Нямаме пари за хляб, нямаме подслон, представяте ли си какво ми е 20 дни да не се изкъпя. Аз съм чист човек и това ме влудява“, разказва с насълзени очи Илийчо. Той самия опитал за известно време да живее при тъща си, но с жена му били изгонени. Работил преди няколко месеца и в строителна фирма, но го хванало съкращението и от тогава няма пари и за насъщния.\n\n„Преди няколко месеца си пуснах обява в един вестник, че нямаме дом и ни се обади една жена от Варна. Прибра ни за 3 месеца, но нещата пак не ни се получиха. Жена ми получи тогава помощ за отопление в размер на 365 лв., но парите свършиха. Намерих временна работа, но ме викаха само ден-два в седмица и така се наложи отново да се върнем тук и да търсим препитание в Кюстендил“, обяснява още 53-годишният мъж.\n\nТака от 13 април мъжът обитава една от пейките в района на гарата в Кюстендил. По негови думи Гергана се опитала да се върне при майка си, но след множество обиди и тормоз жената последвала Илийчо. „Майка ми е много лош човек. Не ме обича. Стигна се дори да ме заключва, представете си“, обяснява с насълзени очи Гергана.\n\nВ момента единствената надежда на семейството е да си намери дом и постоянна работа, за да могат да се издържат. Помощ им предложили социални работници, но те отказали, тъй като трябвало да отидат в дома за възрастни хора в Благоевград или София. „Няма как да се помолим и за общинско жилище, защото аз се водя жител на Пловдив. За да отида да си оправя документите ми трябват поне 100 лв., а в момента имам едва 7 стотинки. За първи път оставаме на улицата и се срамуваме страшно много. За нас това е страшно унизително. Ето днес ще ни се наложи да просим, за да си купим хляб. Представяте ли си. Молим се единствено ако някой може да ни помогне. Единствената екстра, с която разполагам е мобилен телефон. Ето и номера ми – 0893 726 739, ако някой реши да ми се обади и да ми помогне с квартира и намирането на работа“, призова още безпризорния Илийчо.\n                    ", "date": "2018.05.02", "title": "Семейство живее близо месен на пейка край гарата в Кюстендил"}
{"url": "http://www.monitor.bg/a/view/68614-%D0%97%D0%B0-30-%D0%BB%D0%B2-%D0%BD%D0%B0-%D0%B4%D0%B5%D0%BD-%D0%BE%D1%82%D0%B4%D1%8A%D1%85%D0%B2%D0%B0%D0%BC%D0%B5-%D0%B2-%D1%81%D0%BF%D0%B0-%D1%85%D0%BE%D1%82%D0%B5%D0%BB/", "text": "275 лв. ни излиза екскурзия с автобус до Италия, 179 кинта - до Гърция\n                    30 лв. на ден биха ни стигнали за почивка в спа хотел по празниците около Гергьовден, сочат данните от сайтовете на туристическите агенции.\n\nОфертата е за Велинград и\n\n\n\nВ спа сегмента най-високите предложения за почивните около празника на войската дни са за нощувки от по 157 лв. в хотел във Велинград и 127 лв. - в Хисаря.\n\nРешилите да „отскочат“ до италианския мегаполис Милано по празниците туристическа агенция предлага пътуване за 275 лв. Офертата включва и 3 нощувки и посещения във Венеция, Мурано и Бурано. В случай че планираме да си удължим почивката по празниците и можем да започнем лятната ваканция срещу 833 лв. Предложението е с включен полет със самолет за 8 дни ол инклузив в египетския морски курорт Хургада на Червено море. Със малко над стотарка по-скъпо би ни струвало на човек, ако изберем ранна почивка на море за същото време\n\n\n\nПътуването е със самолет и включва и екскурзия до Барселона.\n\nДоста по-евтино бихме платили на родното море. За почивните дни все още се предлагат евтини нощувки от по 37 лв. в Св. св. Константин и Елена край Варна. В хотел край Балчик пък има промо пакети за 3 нощувки със закуски общо за 185 лв. В Свети влас обаче свалят най-ниско цената до 25 лв. на нощувка, но за сметката на това трябва да търсим къде да ядем.\n\n\n\nима и за екскурзии за съседна Гърция. Срещу 179 лв. можем да се пошетаме за 3 дни (с 2 нощувки) до Солун, скалните манастири край Метеора, Воден (Едеса) и Вергина.\n\nМераклиите по Гергьовден за 4 дни да отидат в Меката на тъмната бира Ирландия ще трябва да се бръкнат с по 770 лв. за тур до Дъблин, като цената скача до 1010 лв., ако искат да са единична стая. За същия брой дни за екскурзия със самолет до Прага цената е 526 лв. и за там се знае, че бирата е качествена.\n\nВ големите планински курорти у нас също могат да се намерят ниски оферти, като за нощувка в апартаментен комплекс в Пампорово се искат по 20 кинта, а в Боровец - почти десетарка отгоре. Минималните оферти и на двете места са без храна.\n                    ", "date": "2018.05.02", "title": "За 30 лв. на ден отдъхваме в спа хотел"}
{"url": "http://www.monitor.bg/a/view/3549-%D0%9C%D1%8A%D0%B6-%D1%81%D1%82%D1%80%D0%B5%D0%BB%D1%8F-%D1%81%D1%80%D0%B5%D1%89%D1%83-%D0%B4%D0%B5%D1%86%D0%B0-%D0%B2-%D0%9F%D0%B5%D1%82%D1%80%D0%B8%D1%87/", "text": "\n                    \nМъж стреля срещу деца в Петрич тази нощ след пререкания с младежите в парк в южния град. Малко след 23 часа 45-годишният петричанин Стоян Дачев, който работел като охранител в магазин „КООП“ в южния град се връщал от работа пиян до козирката.\n\nЗалитайки по пътя си към дома той минал покрай група момчета и момичета на възраст между 14 и 17 години, които седяли на 2 пейки на ул. „Кап. Н. Парапанов“ и започнали да му се подиграват с крясъци. В отговор той ги напсувал групово наведнъж, но това не ги усмирило, а напротив - увеличило техния кикот и подвиквания. Тогава обиденият охранител извадил служебния си газов пистолет и започнал да стреля напосоки - нагоре, надолу, наляво и надясно. Гилзи хвърчали навсякъде.\n\nЗа радост пострадали няма. Веднага бил подаден сигнал на тел.112 от родител на тинейджърите и пияният нарушител бил бързо издирен в дома си и арестуван от дошлите полицаи. Днес, след като изтрезнял в арестантската клетка на петричкото РУП Стоян Дачев изразил своето съжаление и се извинил на майките на децата за псувните, които той отправил по техен адрес. Като свое оправдание той казал само, че след 23 часа вечерта децата им трябва да са по домовете си, а не на улицата.\n\nЗа случая е уведомена Районна прокуратура - Петрич. Охранителят вероятно ще бъде съден по УБДХ т.е по указа за дребно хулигантсво. Собствениците на магазин „КООП“ ще разгледат скандалното поведение на своя служител и той вероятно ще бъде уволнен.\n\n                    ", "date": "2018.05.02", "title": "Пиян охранител стреля по тинейджъри, арестуват го (ОБНОВЕНА)"}
{"url": "http://www.monitor.bg/a/view/63725-%D0%9D%D0%B5%D0%BC%D0%B5%D1%86-%D0%B7%D0%B0%D0%BF%D0%BB%D0%B0%D1%88%D0%B8-%D1%81-%D0%BE%D1%81%D1%82%D1%80%D0%B8%D0%B5-%D0%BF%D1%80%D0%BE%D1%81%D1%82%D0%B8%D1%82%D1%83%D1%82%D0%BA%D0%B0-%D1%80%D0%B8%D1%82%D0%BD%D0%B0-%D0%BF%D0%BE%D0%BB%D0%B8%D1%86%D0%B0%D0%B9-%D0%BF%D1%80%D0%B8-%D0%B0%D1%80%D0%B5%D1%81%D1%82/", "text": "\n                    64-годишен гражданин на Германия сътвори истински екшън в хотел в Харманли. Карел К. завел проститутка в хотелската си стая. Двамата обаче се скарали, защото мъжът искал екстри в обслужването, които не влизали в договорената цена. В разгара на свадата извадил макетен нож и го опрял в гърлото на 30-годишната димитровградчанка. Жената се развикала за помощ и друг клиент на хотела извикал полицията.\n\nПрез това време немецът заключил вратата на стаята и не пускал компаньонката да си тръгне, докато не бъдат удовлетворени всичките му мераци. Около 19,30 часа в понеделник в хотелската стая нахлули двама полицаи и двама служители на жандармерията. Побеснелият чужденец ритнал единия от униформените в гърдите и посегнал с ножа в ръка към друг полицай. Четиримата успели да го усмирят и закопчаят с белезници преди някой от участниците в мелето да пострада. Карел К. е бил задържан за денонощие, а срещу него е заведено дело за грубо нарушаване на обществения ред.\n\n„Действията на чужденеца са непристойни, извършени са с изключителен цинизъм и е демонстрирано пълно незачитане на обществените законови и морални норми. Заедно със съпротивата при ареста той може да получи наказание до 5 години затвор“, коментираха местни юристи.\n                    ", "date": "2018.05.02", "title": "Немец заплаши с острие проститутка, ритна полицай при арест"}
{"url": "http://www.monitor.bg/a/view/24315-%D0%9C%D1%8A%D0%BB%D1%8A%D1%80-%D0%B3%D0%BE%D1%82%D0%B2%D0%B5%D0%BB-%D0%BF%D1%80%D0%B8%D0%B7%D0%BE%D0%B2%D0%BA%D0%B0-%D0%B7%D0%B0-%D0%A2%D1%80%D1%8A%D0%BC%D0%BF-%D0%B0%D0%BA%D0%BE-%D0%BD%D0%B5-%D1%81%D1%8A%D1%82%D1%80%D1%83%D0%B4%D0%BD%D0%B8%D1%87%D0%B8-%D0%BF%D0%BE-%D1%80%D1%83%D1%81%D0%BA%D0%B0%D1%82%D0%B0-%D0%B0%D1%84%D0%B5%D1%80%D0%B0/", "text": "\n                    На среща с юридическия екип на Доналд Тръмп през март специалният прокурор Робърт Мълър казал, че е възможно да изпрати призовка на президента, ако той откаже да разговаря с разследващите предполагаема руска намеса в президентската кампания в САЩ през 2016 г., съобщи в. \"Вашингтон пост\", като се позова на адвокат на Тръмп.\nНа напрегната среща в началото на миналия месец адвокатите на Тръмп настоятелно изтъкнали, че президентът не е длъжен да отговаря на въпросите на федералните следователи. Мълър обаче казал, че има и друг вариант, ако президента откаже: да му изпрати призовка да се яви в съда.\nСлед срещата екипът Мълър се съгласил да предостави на президентските юристи по-конкретна информация за въпросите, които следователите искат да обсъдят с Тръмп. С тези подробности на разположение, адвокатът на Тръмп Джей Секулоу съставил списък от 49 въпроса, които според юристите биха били зададени на президента. Въпросите се фокусират върху събития от времето на кампанията на Тръмп, периода на прехода и президентското му управление.\nСега новопрекроеният правен екип на Тръмп обмисля как да се отнесе към въпросите на специалния прокурор, докато наред с това преценява потенциалните доказателства за възпрепятстване на разследването, които Мълър може да представи, и се бори с клиент, който все по-остро се противопоставя на среща със специалния прокурор. Ако не се стигне до решение за среща, безизходицата може да прерасне в историческа конфронтация пред Върховни съд за връчена на президента призовка, предупреждава \"Вашингтон пост\".\nТръмп нееднократно заклейми разследването като \"лов на вещици\", припомня вестникът.\n \n\n\n \n                    ", "date": "2018.05.02", "title": "Мълър готвел призовка за Тръмп, ако не сътрудничи по руската афера"}
{"url": "http://www.monitor.bg/a/view/23612-%D0%9C%D0%B5%D0%BB-%D0%93%D0%B8%D0%B1%D1%81%D1%8A%D0%BD-%D0%B3%D0%BE%D1%82%D0%B2%D0%B8-%D0%B2%D0%BE%D0%B5%D0%BD%D0%BD%D0%B0-%D0%B4%D1%80%D0%B0%D0%BC%D0%B0/", "text": "\n                    След като спечели фенове и критици с последното си заглавие „Възражение по съвест“ (2016, с уч. на Андрю Гарфийл), Мел Гибсън отново с готви да седне на режисьорското столче за военна драма. Филмът носи работно заглавие Destroyer, а снимките се очаква да стартират още тази есен. По сценария работи половинката на холивудския ас Розалинд Рос. Подобно на „Възражение по съвест“, сюжетът и на тази продукция ще се завърти около битката за Окинава по време на Втората световна война.\n\nВ края на миналата година стана ясно, че 62-годишният Гибсън води преговори за снимане на филм и в България. Лента ще е свързана с българската история и по-конкретно с т. нар. Селски цар - Ивайло. Продукцията ще бъде заснета в исторически парк, който се изгражда край Варна.\n                    ", "date": "2018.05.02", "title": "Мел Гибсън готви военна драма"}
{"url": "http://www.monitor.bg/a/view/30493-%D0%A3%D0%B0%D0%B9%D0%BD%D1%81%D1%82%D0%B8%D0%B9%D0%BD-%D0%BF%D1%80%D0%B5%D0%B2%D0%B7%D0%B5%D0%BC%D0%B0-%D0%9A%D0%B0%D0%BD/", "text": "\n                    Да опише възходите и паденията на холивудския ас Харви Уайнстийн в документален филм – с това се е заела Урсула Макфърлейн. Лентата Citizen Harvey, която ще проследи проблемите, довели до създаването на движения като #MeToo и Time's Up, ще бъде представена в рамките на тазгодишния кинофестивал в Кан. Форумът стартира още следващия вторник, като това ще е първото му издание от много години насам без личното присъствие на самия Уайнстийн.\n\n„Искаме да разгледаме темата в дълбочина, не да се задоволяваме единствено с това, което е известно на повърхността и в момента в медиите. Искаме филмът да илюстрира какво влияние има властта върху тези, които я притежават, както и върху тези, които са насилвани по някакъв начин заради нея“, коментират продуцентите на проекта Саймън и Джонатан Чин.\n\nСамо преди дни Брад Пит също обяви намерението си да продуцира филмово заглавие, вдъхновено от казуса Уайнстийн. Правата вече са в ръцете на компанията му Plan B, а партньор на звездата от „Бандата на Оушън“ е Меган Елисън и нейната Annapurna Pictures.\n\nПрипомняме, че Уайнстийн е обвинен от повече от 80 жени, и срещу него се води разследване на най-малко четири места, между които Ню Йорк, Лос Анджелис и Лондон.\n                    ", "date": "2018.05.02", "title": "Уайнстийн превзема Кан"}
{"url": "http://www.monitor.bg/a/view/62838-%D0%94%D0%B5-%D0%A5%D0%B5%D0%B0-%D0%BD%D0%B0%D0%B9%D0%B4%D0%BE%D0%B1%D1%8A%D1%80-%D0%B2-%D0%AE%D0%BD%D0%B0%D0%B9%D1%82%D0%B5%D0%B4-%D0%9C%D0%BE%D1%83%D1%80%D0%B8%D0%BD%D1%8C%D0%BE-%D1%88%D0%BE%D0%BA%D0%B8%D1%80%D0%B0-%D1%81%D1%8A%D1%81-%D1%81%D0%B2%D0%BE%D0%B9-%D0%B8%D0%B7%D0%B1%D0%BE%D1%80/", "text": "\n                    Вратарят на „Манчестър Юнайтед“ Давид Де Хеа бе избран за най-добър играч в клуба за сезона, като получи наградата за рекорден четвърти път. Така той изпревари по този показател Кристиано Роналдо, с когото досега имаха по три отличия. Победителят се определя в анкета между феновете на тима, а испанецът получи повече гласове от Ромелу Лукаку, Неманя Матич, Джеси Лингард и Ашли Йънг. „Трудно ми е да кажа какво означава „Манчестър Юнайтед“ за мен. Невероятно е да носиш екипа на този клуб заради неговите фенове и заради великата му история. Не съм очаквал да спечеля дори една награда, а вече имам четири. Благодаря за всичко”, заяви щастливият Де Хеа.\n\nМениджърът Жозе Моуриньо пък изненада всички като направи нещо, което не бе правено до момента на тези галавечери. Португалецът реши да връчи свой личен приз - „Наградата на мениджъра“, а изборът му бе различен от този на играчите и феновете. Специалния реши да отличи един от най-големите таланти на „Юнайтед“ - Скот Мактоминей, като по-късно разкри, че се е колебаел между 21-годишния шотландец и Неманя Матич.\n                    ", "date": "2018.05.02", "title": "Де Хеа най-добър в „Юнайтед“,  Моуриньо шокира със свой избор"}
{"url": "http://www.monitor.bg/a/view/33225-%D0%91%D0%B0%D1%80%D1%81%D0%B0-%D1%87%D0%B5%D1%80%D1%82%D0%B0%D0%B5-%D0%B1%D1%8E%D0%B4%D0%B6%D0%B5%D1%82-%D0%B7%D0%B0-%D0%93%D1%80%D0%B8%D0%B7%D0%BC%D0%B0%D0%BD/", "text": "\n                    Празненствата около дубъла на „Барселона“ постепенно утихват и ръководството на каталунците се заема сериозно с подготовката за следващия шампионат. Шефовете на „червено-сините“ са провели важна среща с участие на спортно-техническото ръководство, като според „Мундо Депортиво“ на нея е бил обсъден и планиран предстоящия сезон 2018/19. Една от основните теми е била трансферната политика на клуба през лятото, а във фокуса на дискусиите е попаднало закупуването на Антоан Гризман от „Атлетико“ (Мадрид). Френският нападател ще излезе около 100 милиона евро на каталунския гранд и целият бюджет на клуба ще се съсредотояи около обезпечаването на този трансфер.\n\nФутболистът на „Атлетико“ сам изтъкна, че иска да реши своето бъдеще преди началото на световното първенство в Русия, за да се съсредоточи на 100% върху своето представяне за френския национален отбор. В „Барселона“ са амбицирани да подсилят още повече състава си, след като изпращат успешен сезон с титлата и купата на Испания. Единственото разочарование за каталунците остана отпадането от Шампионската лига на четвъртфиналите от „Рома“.  \n                    ", "date": "2018.05.02", "title": "„Барса“ чертае  бюджет за Гризман"}
{"url": "http://www.monitor.bg/a/view/52114-%D0%9D%D0%B0%D1%88%D0%B0-%D0%B3%D1%80%D0%B0%D1%86%D0%B8%D1%8F-%D1%81%D1%82%D0%B0%D0%BD%D0%B0-%D0%BC%D0%BE%D0%B4%D0%B5%D0%BB/", "text": "Бивша руска звезда си хвана ново гадже\n                    \nРезервата в ансамбъла на златните момичета Снежана Дечева стана лице на една от популярните модни къщи у нас. 21-годишната красавица засне и първата си фотосесия. Част от снимките са съчетание и с форми от художествената гимнастика, където Снежана постигна завидни успехи. Тя игра на Световната купа в Киев през 2013 г., както и в едно от съчетанията на световното първенство през същата година. След това Дечева остана в ролята на резерва на ансамбъла, с който пътува до Рио де Жанейро на олимпиадата през лятото на 2016-а. Тя се отказа от състезателна кариера през януари 2017 г.\n\n„Исках да започна нещо ново и различно. Първоначално нямах кой знае какъв опит, но постепенно започна да ми харесва. Съчетахме някои снимки и с художествената гимнастика и смятам, че се получиха добре. Радвам се, че близките ми и приятелят ми ме подкрепят в това начинание“, каза пред Блиц Снежана Дечева.\n\nПреди време грацията разкри за други свои хобита, които практикува в свободното си време. Тя обича да рисува, а освен това е фенка и на високия адреналин, като дори скочи с парашут. Тя признава, че не може да стои дълго време свободна и далеч от спорта и затова скоро може да се очакват още изненади от нея.\n\nВ същото време голямата до скоро звезда на руската художествена гимнастика Яна Кудрявцева, световна шампионка и олимпийска медалистка, си хвана ново гадже. След като връзката й с футболиста Артур Юсупов приключи, сега блондинката се хвърли в обятията на хокеист.\n\nТова е Дмитрий Кугришев, който се състезава за \"Авангард\". Двамата са заедно вече няколко месеца, а Яна не крие чувствата си.\n\nВеднага след края на сезона Кугришев заведе ослепителната си половинка на почивка в Дубай. От там двамата споделиха куп романтични кадри.\n\n\n \n                    ", "date": "2018.05.02", "title": "Наша грация стана модел"}
{"url": "http://www.monitor.bg/a/view/84181-4-%D0%BC%D0%B5%D1%81%D0%B5%D1%86%D0%B0-%D0%B7%D0%B0%D1%82%D0%B2%D0%BE%D1%80-%D0%B3%D1%80%D0%BE%D0%B7%D1%8F%D1%82-%D0%B7%D0%B2%D0%B5%D0%B7%D0%B4%D0%B0-%D0%BD%D0%B0-%D0%9B%D1%83%D0%B4%D0%BE%D0%B3%D0%BE%D1%80%D0%B5%D1%86/", "text": "„Орлите“ без позиция до окончателното приключване на производството\n                    Една от звездите на „Лудогорец“ Върджил Мисиджан бе осъден на шест месеца затвор, като два от тях са условни, но четири трябва да изтърпи ефективно. Съдът в Бреда, Холандия, наложи наказанието, въпреки че Мисиджан не успя да се яви на делото заради мачовете на българския шампион, а адвокатът на нападателя започна веднага обжалване.\n\nМисиджан бе подведен под отговорност в началото на годината, заради побой на паркинг в Розендал.\n\nИнцидентът се случи в първите дни на януари, а за потърпевш бе обявен 68-годишен мъж, който се озова в болница с двойно счупване на глезена и множество контузии на лакътя. Според различни информации скандалът се разиграл заради неправилно паркиране на Мисиджан, който блокирал пътя на семейство Ван Акелен към двора им. В последствие Рон ван Акелен е направил забележка на играча за паркирания автомобил, който към момента вече е бил преместен от приятел на футболиста. Според въпросния приятел, жертвата пръв е избутал Мисиджан и е отправил обиди на расистка основа към него.\n\nСемейството е известно в района, тъй като има бизнес с мебелен магазин, а съпругата на пострадалия вече обяви, че наказанието от шест месеца е много малко за Мисиджан. Тя разказа, че пострадалият й мъж още не се е възстановил, като от януари до сега е в рехабилитационни центрове и има сериозни щети по здравето му.\n\nПо повод тиражираните информации относно процеса срещу футболиста от „Лудогорец“ напомниха, че производството все още не е приключило с влязъл в сила акт на компетентния орган. „В тази връзка, всякакви интерпретации и оценки са некоректни и прибързани. Следва да се има предвид и презумцията за невиновност, съгласно която всеки е невинен до доказване на противното с влязла в сила присъда. В този смисъл  призовавамe да се изчака окончателното решение на всички инстанции по случая преди да се правят каквито и да било оценки, съждения и коментари“, заявиха от ръководството на „орлите“, а самият Мисиджан направи кратък коментар по случая. „Не приемам решението на съда. Отиваме на по-висока инстанция и очакваме окончателното решение. Дотогава съм фокусиран на 100 процента с професионалните ми задължения във футбола\", лаконичен бе нападателят.\n                    ", "date": "2018.05.02", "title": "4 месеца затвор грозят звезда на „Лудогорец“"}
{"url": "http://www.monitor.bg/a/view/7451-%D0%9A%D1%80%D0%B0%D0%BB%D0%B5%D0%B2-%D0%BD%D0%B0-%D1%81%D1%80%D0%B5%D1%89%D0%B0-%D1%81-%D1%88%D0%B5%D1%84%D0%B0-%D0%BD%D0%B0-%D0%A3%D0%95%D0%A4%D0%90/", "text": "\n                    \n\nПрезидентът на УЕФА Александър Чеферин прие поканата на министъра на младежта и спорта Красен Кралев за участие в Съвета на министрите от Европейския съюз, отговарящи за спорта. Срещата ще се състои в Брюксел на 23 май и е организирана от ММС като част от събитията в рамките на Българското председателство на Съвета на ЕС. Министър Кралев ще ръководи срещата, на която ще бъдат приети заключения за утвърждаване на европейските ценности чрез спорт и ще се обсъжда темата „Комерсиализация на елитния спорт и устойчивост на европейския спортен модел“.\n„През последните години УЕФА е все по-тясно ангажирана с европейските публични органи. Един от моите приоритети като президент на УЕФА е да разширя още повече сътрудничеството ни с ЕС, с фокус върху въпросите за доброто управление. За мен ще бъде удоволствие и чест да говоря пред спортните министри и да участвам в неформалния работен обяд на 23 май“, пише Чеферин в официалния отговор на поканата на министър Кралев. Босът на УЕФА също така пише, че „пази добри спомени“ от визитата си в България през декември 2017 г., когато бе приет и от премиера Бойко Борисов.\n\n\n \n\n\n \n                    ", "date": "2018.05.02", "title": "Кралев на среща с шефа на УЕФА"}
{"url": "http://www.monitor.bg/a/view/64708-%D0%91%D0%BE%D1%82%D0%B5%D0%B2-%D0%B2%D1%80%D1%8A%D0%B7%D0%B2%D0%B0-%D0%B1%D1%8E%D0%B4%D0%B6%D0%B5%D1%82%D0%B0-%D1%81-%D0%BF%D1%80%D0%BE%D0%B4%D0%B0%D0%B6%D0%B1%D0%B0-%D0%BD%D0%B0-%D0%9D%D0%B5%D0%B4%D0%B5%D0%BB%D0%B5%D0%B2/", "text": "\n                    \n\nФинансовото положение в „Ботев“ не е никак розово, призна треньорът на „канарчетата“ Николай Киров. Поради тази причина все още няма никаква яснота около лятната селекция и предсезонната подготовка на тима. В основата на проблемите е фактът, че анонсираното придобиване на акциите от Георги Самуилов продължава да се бави, което внася сериозно напрежение в закърпването на бюджета. Към момента основен план за попълване на финансовата дупка е продажба на водещите играчи, сред които и звездата Тодор Неделев. 60 процента от правата му все още се държат от германския „Майнц“, от където плащат и същата част от заплатата му. За „Ботев“ остават 40 процента и 10 хиляди евро месечно. Интересът към Неделев е сериозен, като има предварителни разговори с два чуждестранни клуба. На опашката за подписа му от доста време е и столичният ЦСКА-София. Ако вариантът с продажба в чужбина пропадне, шансът за сделка с „армейците“ изглежда приоритетен. Надеждите в „Ботев“ са бързо да има яснота около финансовата ситуация, за да се предприемат своевременни мерки.\n\n\n \n\n\n \n                    ", "date": "2018.05.02", "title": "„Ботев“ връзва бюджета с продажба на Неделев"}
{"url": "http://www.monitor.bg/a/view/64958-8-%D1%81%D0%BF%D0%BE%D1%80%D1%82%D0%B0-%D1%81%D0%B5-%D0%BF%D1%83%D1%81%D0%BA%D0%B0%D1%82-%D0%B2-%D1%87%D0%B5%D1%80%D0%B2%D0%B5%D0%BD%D0%B8%D1%8F-%D0%BF%D1%80%D0%B0%D0%B7%D0%BD%D0%B8%D0%BA/", "text": "\n                    \n\nСъстезателите от общо 8 спорта ще могат да видят феновете на ЦСКА по време на 70-годишния юбилей. От футболния клуб обявиха програмата за празника, като демонстрациите започват още в 9 сутринта пред стадион „Българска армия“. Открити тренировки и умения ще покажат „армейските“ състезатели във футбола, баскетбола, волейбола, борбата, джудото, самбото, шахмата и спортната гимнастика. За феновете е предвиден също приятелски турнир по минифутбол, като през целия ден ще има и бирфест. Още от петък пък се открива специална изложба във ВИП салона на „Армията“ с уникални екипи от историята на ЦСКА, програмки и флагчета, като входът е свободен. В 18 часа всички трябва да са заели местата си на Националния стадион „Васил Левски“, където с почетни плакети ще бъдат наградени над 400 легенди от всички видове спортове. Специално за юбилея от САЩ си дойде и Христо Стоичков, който е акционер във футболния клуб. Акробатите на ЦСКА пък подготвят специална комбинация по една от любимите песни на агитката. Кулминацията на празника ще е в 20 часа, когато е началото на шампионатния мач с „Лудогорец“. Към момента има закупени 25 хиляди билета за мача, въпреки че „армейците“ се провалиха в първенството и Купата на България.\n\n\n \n\n\n \n                    ", "date": "2018.05.02", "title": "8 спорта се пускат в „червения“ празник"}
{"url": "http://www.monitor.bg/a/view/43288-%D0%9A%D0%BE%D0%BD%D0%B5-%D1%89%D0%B5-%D1%81%D0%BA%D0%B0%D1%87%D0%B0%D1%82-%D0%B2-%D0%AE%D0%B6%D0%BD%D0%B8%D1%8F-%D0%BF%D0%B0%D1%80%D0%BA-%D0%B7%D0%B0-%D0%BA%D1%83%D0%BF%D0%B0-%D0%A1%D0%BE%D1%84%D0%B8%D1%8F-%D0%B8-15-000-%D0%BB%D0%B2/", "text": "Децата ще яздят понита безплатно\n                    \nЗа първи път в историята на българския конен спорт на 5 май (събота) столицата ни ще е домакин на градско състезание за Купа \"София\" в дисциплината прескачане на препятствия.\n\nИдеята на основния организатор от база НИЕСА Стоица Аргилашки е конете и конният спорт да отидат сред хората.\n\n„В България се направиха доста добри конни бази, но като идват хората при нас и ни питат дали правим някакви състезания, разбрахме, че те не познават дейността ни. Затова решихме ние да отидем сред хората“, коментира Аргилашки.\n\nТурнирът ще премине през три етапа. В първия, от 12.00 часа, в специално обособена зона на Голямата поляна в Южния парк, деца до 13 г. ще имат възможност да се качат на понита или да направят първите си стъпки в ездата, при това напълно безплатно. Следва изпълнение на упражнения от дисциплината обездка \"карусел\", представени от Райко Гануков и Мирела Райкова от клуб \"Конкур\". Националният селекционер на отбора по обездка Веселина Соколова ще коментира за присъстващите какво представляват показаните елементи от висшата езда.\n\nВ 13.00 часа започва изпитанието за големите коне и ездачи, като в него участие ще взимат и три деца - Ая Митева, Ивана Ангелова и Милко Кочев, които ще преминат паркур с височина от 120 см. Те са балкански шампиони в отборното за деца и се подготвят за участие на европейско първенство през тази година. Възрастните ездачи ще скачат паркур с височина на препятствията от 140-145 см, което отговаря на нивото за Гран При. Наградният фонд за това изпитание е 15 хиляди лева и ще бъде разпределен между първите осем ездачи, които ще добият квалификация за втория манш.\n\nВ надпреварата ще участват 23-има наши състезатели, като сред тях ще са най-изявените ни жокеи Ангел Нягулов, Ивелин Вълев, Ивайло Бонев и др. В трите етапа на събитието за участие са записани 31 ездача с 40 коня. Най-младият участник е на 9 години, а най-възрастният е на 60.\n\nКупата на победителя и специалната дреха за коня, наречена попона, с логото на турнира, ще бъдат връчени от кмета на София Йорданка Фандъкова, под чиято егида ще се проведе състезанието.\n\nИдеята на организаторите е турнирът да стане традиционен, както е в големите европейски столици като Виена, Лондон, Париж, Берлин, Монако.\n\n \n\n\n \n                    ", "date": "2018.05.02", "title": "Коне ще скачат в Южния парк за купа „София“ и 15 000 лв."}
{"url": "http://www.monitor.bg/a/view/77203-%D0%9F%D0%B5%D1%82%D1%8A%D1%80-%D0%A5%D1%83%D0%B1%D1%87%D0%B5%D0%B2-%D1%89%D0%B5-%D1%81%D0%B5-%D1%83%D1%87%D0%B8-%D0%BE%D1%82-%D0%92%D0%B0%D0%BD-%D0%93%D0%B0%D0%B0%D0%BB/", "text": "\n                    \n\nТреньорският щаб на българския национален отбор, предвождан от Петър Хубчев, замина за Амстердам, където ще проведе работна среща с Луис ван Гаал. Бившият наставник на холандския национален отбор, „Манчестър Юнайтед“, „Барселона“, „Байерн“ (Мюнхен) и „Аякс“ ще обсъди със селекционера на „лъвовете“ въпроси от спортно-техническо естество и ще сподели професионален опит. Програмата на пътуването на Хубчев, Донков и Апкарян ще продължи във Фракфурт, където ще разговарят и с новоназначения треньор на „Байерн“ Нико Ковач. Последната от серията срещи за обмяна на опит преди завръщането на треньорите в България е с Юлиян Нагелсман, който ще посрещне щаба на националния ни отбор в „Хофенхайм“. Пътуването и срещите, организирани и финансирани от Българския футболен съюз, са част от инвестициите на федерацията за допълнително повишаване на опита и познанията на спортно-техническия щаб на националния отбор.\n\n\n \n\n\n \n                    ", "date": "2018.05.02", "title": "Петър Хубчев ще се учи от Ван Гаал"}
{"url": "http://www.monitor.bg/a/view/25385-%D0%A6%D0%A1%D0%9A%D0%90%D0%A1%D0%BE%D1%84%D0%B8%D1%8F-%D0%BF%D1%80%D0%B5%D0%B3%D0%BE%D0%B2%D0%B0%D1%80%D1%8F-%D1%81-%D1%82%D1%80%D0%B5%D0%BD%D1%8C%D0%BE%D1%80%D0%B0-%D0%BD%D0%B0-%D0%A6%D1%8A%D1%80%D0%B2%D0%B5%D0%BD%D0%B0-%D0%B7%D0%B2%D0%B5%D0%B7%D0%B4%D0%B0/", "text": " От „Герена“ искат да ползват артилерия, щом армията е под наем\n                    \n\nСърбин е фаворит за треньор на ЦСКА-София. Това е Владан Милоевич, който само преди дни стана шампион с белградския гранд „Цървена звезда“. От „Армията“ водят усилени преговори със спеца, като желанието на шефовете е той да поеме тима от лятото. Договорът на Милоевич със „звездашите“ изтича в края на сезона и все още не е подновен, като според сръбските медии той е склонен да остави клуба в търсене на ново предизвикателство.\n\nВ ЦСКА-София първоначално вариантът с чуждестранен треньор бе изключен, но визитката и успехите на Милоевич са накарали шефовете да размислят. Към момента двете страни са още в предварителни разговори, като се очаква финансовите параметри да не са проблем. Както е ясно, във вторник ЦСКА-София смени Стамен Белчев с Христо Янев, който ще води мачовете до края на кампанията.\n\nВ същото време вече втори ден участието на военновъздушните сили в празненствата за 70-годишния юбилей на „червените“ се превръща в ябълка на раздора между Военното министерство и „Левски“. Ресорният министър Красимир Каракачанов се опита да успокои страстите, като разкри разходите по прелитането на бойните самолети и хеликоптерите над „Васил Левски“. Става въпрос за 2 хиляди лева, които, според Каракачанов, не са проблем с оглед важността на събитието. „Съжалявам, че приятелите ми от фенклуба на „Левски“ са дребнави и се заяждат за глупости. Няма смисъл да издребняваме за хиляда или две хиляди лева. Участието на ВВС в празника на ЦСКА ще ни струва най-много две хиляди лева. Другата година и „Левски“ има юбилей. Ако съм жив и здрав и още съм министър на отбраната, ще помоля колегите от МВР да направят жест към „Левски”, заяви министърът.\n\nОтговорът му обаче не задоволи „сините“, които излязоха с нова декларация. Феновете на „Левски“ са бесни, че може армията да се наема за частни тържества, като на свой ред поискаха участието на военна артилерия за празненствата около 75-годишнината от рождението на Георги Аспарухов-Гунди. „С изумление научихме, че частни дружества имат възможност да наемат въоръжените сили на Република България за участие в празненства, чествания на рождени дни, абитуриентски балове, сватби и др. Специален интерес имаме към зенитната артилерия, с която бихме желали да заместим пиротехниката по време на мачове, за да се избегнат инциденти“, пишат ултрасите от сектор „Б“.\n\n\n \n\n\n \n                    ", "date": "2018.05.02", "title": "ЦСКА-София преговаря с треньора на „Цървена звезда“"}
{"url": "http://www.monitor.bg/a/view/14600-%D0%94%D0%B5%D0%BC%D0%B8%D1%80%D0%B5%D0%B2%D0%B0-%D0%BE%D1%82%D0%BA%D1%80%D0%B8%D0%B2%D0%B0-%D1%81%D0%B5%D0%B7%D0%BE%D0%BD%D0%B0-%D0%B2-%D0%A8%D0%B0%D0%BD%D1%85%D0%B0%D0%B9/", "text": "\n                    \nОлимпийската вицешампионка в скока на височина Мирела Демирева ще открие летния сезон с участие в Диамантената лига в Шанхай на 12 май. Преди нея в първия от веригата турнира в Доха на 4 май ще скача колегата й в сектора Тихомир Иванов.\n\nУ нас пък в петък на стадиона на НСА ще се проведе третото издание на турнира за юноши и девойки „Мемориал Григор Христов“. По традиция в него сили мерят и спортни журналисти, приятели и колеги на най-големия спец в леката атлетика, който си отиде преди 3 години.\n\nСред участниците в същинската надпревара ще са Антонио Иванов (200 м), Мартин Проданов (800 м), Добромир Николов (скокове), Изабела Соколова (200 м) и др.\n\nПраво на участие има и европейската ни вицешампионка на 1500 м за девойки Лиляна Георгиева, тъй като не е със спрени състезателни права, съобщиха от БФЛА. Детето-чудо напусна преди месеци личната си треньорка Радмила Станкович и иска да смени клубната си принадлежност, но все още няма разбирателство за това.\n\n\n \n                    ", "date": "2018.05.02", "title": "Демирева открива сезона в Шанхай"}
{"url": "http://www.monitor.bg/a/view/44698-%D0%93%D0%B0%D0%BB%D0%B5%D0%BD%D0%B0-%D1%82%D1%80%D1%8A%D0%B3%D0%B2%D0%B0-%D0%BD%D0%B0-%D1%82%D1%83%D1%80%D0%BD%D0%B5-%D0%B2-%D0%A1%D0%90%D0%A9/", "text": "\n                    Само няколко месеца след като пя за последно отвъд океана, Галена се завръща за ново турне в Щатите. Музикалната обиколка на певицата ще стартира след седмица – на 9 май, когато тя ще даде тон за песен в Лас Вегас. Следват Сан Франциско (11 май), Чикаго (12 май) и Маями (13 май).\n\nПътешествието й до Северна Америка идва броени седмици, след като тя посети и екзотичната дестинация Мароко. Там тя бе в компанията на Десислава и приятелят й - боксьорът Благой Найденов, които отскоро се радват на ново попълнение в семейството си. Сред туристическите локации, на които акостираха те пък бе и популярната градина Мажорел в Маракеш, прочута и с това, че е сред любима на легендарния дизайнер Ив Сен Лоран. Фенове пък заподозряха, че зад пътешествието стои съвместен проект между двете изпълнителки.\n\n \n                    ", "date": "2018.05.02", "title": "Галена тръгва на турне в САЩ"}
{"url": "http://www.monitor.bg/a/view/44250-%D0%9B%D0%B8%D1%81%D0%B0-%D0%94%D0%B6%D0%B5%D1%80%D0%B0%D1%80%D0%B4-%D0%BF%D0%B5%D0%B5-%D0%B2%D1%8A%D0%B2-%D0%92%D0%B0%D1%80%D0%BD%D0%B0-%D0%B7%D0%B0-20-%D0%BB%D0%B2/", "text": "\n                    Австралийската дарк уейв дива Лиса Джерард отново ще покори България. Този път ще посети Варна заедно с хора „Мистерията на българските гласове“, за да представят заедно първия си съвместен албум „БууЧууМиш“. Концертът им ще е на 12 юни в Зала 1 на Фестивалния и конгресен център. Поканата за първото гостуване на вокалистката на Dead Can Dance и хора, прославил България по цял свят, в морската столица идва от Програма \"Интермецо\" - съвместна инициатива на музикалния и на театралния фестивали „Варненско лято“. А билетите за събитието са на повече от достъпни цени – между 20 и 40 лв, а за ВИП пропуските ще броим 50 лв.\n\nСъвместният албумът, който е и първият студиен запис от 20 години насам за „Мистерията на българските гласове“, излиза официално в цял свят на 25 май с продуцент Шуберт Мюзик Пъблишинг. В края на миналата година излезе и първият сингъл от проекта, озаглавен „Pora Sotunda”. Той беше издаден в лимйитирана серия и само на винил, като се разпродаде за дни. Беше представен в ефира на Би Би Си, а британското списание The Arts Desk го определи за винил на месец декември заедно с албуми на Pink Floyd, Майкъл Джексън и др.\n\nКонцертът ще e българската премиера на “БууЧууМиш”. Той съдържа оригинални композиции и преработки на фолклорни мелодии, създадени от композиторите Петър Дундаков, Лиса Джерард и Джулс Максуел. В концерта ще участват още световният шампион по бийтбокс – SkilleR и немският перкусионист Давид Кукерман.\n                    ", "date": "2018.05.02", "title": "Лиса Джерард пее във Варна за 20 лв."}
{"url": "http://www.monitor.bg/a/view/52685-%D0%94%D0%BE%D0%B1%D1%80%D0%B8%D0%BD%D0%BA%D0%B0-%D0%A2%D0%B0%D0%B1%D0%B0%D0%BA%D0%BE%D0%B2%D0%B0-%D1%82%D0%B2%D0%BE%D1%80%D0%B8-%D0%B7%D0%B0-%D1%85%D0%BE%D0%BB%D0%B0%D0%BD%D0%B4%D1%81%D0%BA%D0%B8-%D0%B3%D0%B5%D0%BD%D0%B8%D0%B8/", "text": "Българската композиторка вече написа концерт за две пиана за Лукас и Артур Йосн\n                    \nПо-успешна и популярна във Великобритания отколкото в България Добринка Табакова омагьоса и холандската публика с новия си концерт за две пиана, поръчан от Симфоничния оркестър на Амстердам и поверен на младите виртуози Лукас и Атур Йосн.\n\n\n\nна черно-белите клавиши, а работата им с Табакова е толкова успешна, че тя пише и втори концерт за тях. Премиерата на първото изпълнение на Together Remember to Dance е в най-голямата зала в Амстердам „Мюзикгебау“.\n\nИмпровизацията е голямата страст на 38-годишната Добринка, която освен набиращ популярност композитор е и добър пианист. Започва уроците с клавишния инструмент, когато е на 7. Заедно с родителите си се мести в Лондон през 1991 г., където баща ѝ получава предложение за работа в една от най-големите болници в столицата Кинг‘с Колидж. С преместването си на Острова\n\n\n\nи започва да учи композиране. Родителите ѝ усещат, че може би музиката ще е водеща в живота ѝ, въпреки че искат да е изпълнител, не спират да я окуражават и в композирането.\n\nТова не е първият ѝ съвместен проект със Симфоничния оркестър на Амстердам. През 2008 година тя написва за тях Концерт за чело и струнни, чиято премиера е на Чело бианалето същата година и жъне голям успех. Добринка получава признание от най-големите имена в класическата музика, като дори все още твърде младите Лукас и Артур се изказват ласкаво за нея. Ето какво споделиха пред „Монитор“ братята виртуози:\n\n \n\n\n\n\n\n“Под пръстите им две пиана звучат като един инструмент”—De Volkskrant, “Две души, един разум“—De Telegraaf. Така най-големите холандски медии описват братятa Йосн. Първият голям успех на големият брат Лукас идва през 2001 г., когато достига до финала на тридневен пиано фестивал в Ротердам, а през 2004 г. Артур е избран за \"Млад музикален талант на годината\" на националния конкурс на едноименната фондация. През 2005 г., по покана на португалския пианист Мария Жоао Пирес, заминават да учат в Португалия и Бразилия за година. През 2011 г. са удостоени с престижната награда Concertgebouw Young Talent Award, а през 2013 г. печелят наградата на публиката на фестивала \"Festspiele Mecklenburg-Vorpommern\".\nМладите виртуози са свирили с почти всички симфонични оркестри в Холандия, както и със световно признатите Симфоничен оркестър на Далас, Хонг Конгската филхармония, Шангхайския симфоничен оркестър, Лондонския симфоничен оркестър. През 2010 г. подписват звукозаписен договор с Deutsche Grammophon, част от семейството на „Юнивърсъл“. Дебютният им албум с произведения на Бетовен получава платинен статус и е удостоен с награда на публиката Edison Klassiek Publieksprijs. След него следват още три, всичките издавани у нас от „Анимато мюзик“.\n\n \n\n\n\nНикога не се бяхме срещали с Добринка Табакова, но дойде предложение от Симфоничния оркестър на Амстердам да сме солисти на нейната нова композиция. За нас беше голяма чест и не ни се наложи да мислим много преди да отговорим положително на предложението. Бихме описали нейната музика като много контрастна – в един момент е красива, дори напомняща филмова композиция и хармония, след малко се зареждам много бързи, ритмични и ударни пасажи. Големите вариации в стила превръщат нейната музика в красиво, но и голямо предизвикателство в едно и същото време. След като започнахме да работим по нейния концерт се срещнахме и с нея. Тя е толкова прекрасна колкото и произведението ѝ.\n\n\n\nМного и различна стилово музика. И двамата харесваме по-старите песни, неща от 60-те, 70-те, 80-те. Любимите ни артисти са Франк Синатра, Ела Фицджералд, Стиви Уондър, Джеймс Браун и Майкъл Джексън.\n\n\n\nВ момента не пишем музика, но в бъдеще може и да се случи. Не се чувстваме все още готови за това.\n\n\n\nКато цяло, соловият артист има повече свобода. Може да свириш напълно в собствен стил без да се съобразяваш с нищо. А когато сте два трябва така да се слеете, че да сте като един организъм. Доста е трудно да стигнеш до момента, в който свириш и дишаш като един с партньора си. Но веднъж постигнеш ли го е фантастично. Може би не самото свирене, а концертирането като дует е най-забавното нещо. Фактът, че никога не сме сами и имаме един друг когато пътуваме. Осъзнаваме го и го оценяваме. Много музиканти се чувствам самотни в хотелските си стаи. Никога не сме имали техния проблем, и за нас музикалния живот не е толкова труден, а е голямо забавление.\n\n\n\nМного грешки сме допуснали в живота си. Почти на всеки концерт правим грешки, защото „перфектният концерт“ не съществува. Когато се случи да сбъркаш просто трябва да продължиш напред и да създадеш красиви моменти от музиката, която следва след грешката. Да си най-големият си критик е добре, да учиш от собствените си грешки е дори по-добре, но е важно да не забравяме, че всеки прави грешки, дори и най-великите музиканти.\n\n\n\nНикога не сме чувствали някаква липса. Детството ни беше като на всички останали, с изключение на факта, че свирихме на пиано всеки ден. Но като останалите играехме футбол, тенис, ходихме по купони през уикенда и в местните барове.\n\n\n\nКогато не сме на турне се упражняваме по около 5 часа на ден.\n\n\n\nАз, Лукас започнах първи да свиря и всички се случи благодарение на футбола. През 1998 г. холандския национален отбор стигна до полуфиналите на Световното. Бях на 5 по това време и гледах всички мачове. Преди старта на двубоите пускаха химна и се влюбих в мелодията. Майка ни има партитури с химна и ме попита дали искам да се науча да го свиря. Така тя ме научи. Това беше първата мелодия, която свирих. След това започнах да ходя на уроци. Три години по-късно и Атур изяви желание, защото аз го правех.\n\n\n\nИма толкова много прекрасни зали – Карнеги хол, Виена Мюзикверен, Палау де ла Музика в Барселона. И разбира се в София!\n\n\n\nГолемият ни идол в класическата музика е Мария Жоао Пирес. Имахме голямата чест и удоволствие да свирим с него вече няколко пъти и беше невероятно да сме толкова близо до такъв музикант. От поп музиката мислим, че няма в момента кой да се сравни с Бруно Марс, Той е като смесица от Майкъл Джексън, Принс и Джеймс Браун.\n\n \n\n\n \n                    ", "date": "2018.05.02", "title": "Добринка Табакова твори за холандски гении"}
{"url": "http://www.monitor.bg/a/view/69250-%D0%9A%D0%BE%D0%B9%D0%BD%D0%B0-%D0%B8-%D0%99%D0%BE%D1%81%D0%BA%D0%BE-%D0%B0%D1%81%D1%82%D1%80%D0%B0%D0%BB%D0%BD%D0%B8-%D0%B1%D0%BB%D0%B8%D0%B7%D0%BD%D0%B0%D1%86%D0%B8/", "text": "Русева посреща рожден ден в Царево, Сърчаджиев – в Ловеч\n                    \n\nДвама от най-обичаните български актьори по едно и също време отгръщат днес пореден лист от календара на годините, макар и на стотици километри разстояние. Прекрасната Койна Русева посреща рождения си ден на морския бряг край Царево, където за седмица си почива във ваканционната къща на Младежкия театър. Актрисата с най-експресивния син поглед е там с „колеги, приятели и с когото си поиска“.\n\n \n\n\n\nТой е роден на същата дата и все ме изпреварва с честитките. Възрастен човек – рано става, рано звъни“, пошегува се звездата от „Скъпи наследници“, „Дървото на живота“, „Под прикритие“, „Привличане“, Love.net и още много емблематични телевизионни, филмови и театрални роли. Тя изрази съжаление, че с астралния си близнак Йоско малко са работили заедно и сподели пред „Монитор“, че се надява това да й се случва по-активно в бъдеще.\n\n \n\n\n\nи рожденичката издаде, че тя много се старае над кулинарния си шедьовър, за да не си „развалят отношенията“ навръх празника на Русева.\n\nДругият рожденик Йосиф Сърчаджиев, който напоследък е нанизал серия режисьорски ангажименти в столицата и из цялата страна, беше и вчера в Драматичен театър - Ловеч, където почти до края на май ще репетира ново заглавие с трупата. „Една много хубава пиеса, но не знам как се казваше, забравих й името. От един човек, германец“, не пожела да разкрие повече Йоско, който разсеяно приемаше обаждания за ЧРД в разгара на репетициите. Той обясни, че има много работа и не му е до празнуване, така че ще прекара и вечерта на 73-годишнината си в театъра сред колеги.\n\n\n\n\n\n\n\n \n                    ", "date": "2018.05.02", "title": "Койна и Йоско – астрални близнаци"}
{"url": "http://www.monitor.bg/a/view/83521-%D0%94%D0%B6%D0%B5%D1%80%D0%B0%D1%80%D0%B4-%D0%91%D1%8A%D1%82%D0%BB%D1%8A%D1%80-%D1%81%D0%B2%D0%B8%D1%80%D0%B8-%D0%BD%D0%B0-%D0%BF%D0%B5%D1%80%D0%BA%D1%83%D1%81%D0%B8%D0%B8-%D0%B2-%D0%9F%D0%BB%D0%BE%D0%B2%D0%B4%D0%B8%D0%B2/", "text": "\n                    \n\nХоливудският актьор Джерард Бътлър си направи прекрасна разходка по Главната пешеходна улица в Пловдив и посвири на перкусии в известен ресторант. Популярният екшън герой от „Код: Олимп” не пропуснал да посети и уютният квартал „Капана”, където е поседнал с приятели в дома на занаятчийската бира, разказаха от персонала на двете заведения.Оттам уточниха, че Бътлър е бил много позитивен и отзивчив, като се е снимал с целия персонал на ресторанта в центъра на Пловдив. После е направил и страхотно шоу на перкусиите. В ресторант „Хемингуей” актьорът, заедно с приятелите си от „Ню Бояна” са похапнали обилно лаврак, скариди, калмари, сьомга, агнешко, свински ребра, салати, брускети. За десерт актьорът си е поръчал огромна вкусна мелба от  Dolce Fellini Пастичерия & Джелатерия.                         Джерард Бътлър е у нас за снимките на третия епизод от екшън поредицата „Код: Олимп” - \"Код: Ел Ей\", за които се говори, че ще продължат няколко месеца в студията на Ню Бояна. Той отново ще влезе в ролята на Майк Банинг, като действието в третия филм от поредицата ще се развива на борда на самолет.  В лентата ще му партнират Ник Нолти, Джейда Пинкет Смит и Морган Фрийман. Актьорът е в България заедно със своето куче Шушка, което осинови при миналото си гостуване в родината ни. \n\n\n\n\n\n\n \n\n\n \n                    ", "date": "2018.05.02", "title": "Джерард Бътлър свири на перкусии в Пловдив (СНИМКИ)"}
{"url": "http://www.monitor.bg/a/view/9134-%D0%9F%D1%80%D0%B8%D0%BD%D1%86%D1%8A%D1%82-%D0%BD%D0%B0-%D1%86%D0%B8%D0%B3%D0%B0%D0%BD%D1%81%D0%BA%D0%B8%D1%8F-%D0%B4%D0%B6%D0%B0%D0%B7-%D0%BD%D0%BE%D1%81%D0%B8-%D0%B3%D0%BE%D1%80%D0%B5%D1%89%D0%B8-%D1%81%D1%82%D1%80%D0%B0%D1%81%D1%82%D0%B8-%D0%B2-%D0%A1%D0%BE%D1%84%D0%B8%D1%8F/", "text": "\n                    Принцът на циганския джаз, многократния носител на „Златен тромпет“ от фестивала в Гуча, Марко Маркович, пристига с огнени страсти за общ концерт с българските си колеги от RomaNENO. Щурото, цветно, циганско шоу, с мнного джаз, фламенко и етно ритъм ще се развихри на 11 май на голямата сцена на столичния клуб „Сити стейдж“.\n\nМарко е добре познат на българската публика с изключително успешните си концерти в страната и като син на емблематичния Бобан Маркович, наричан още \"царя на балканската духова музика\", с когото Камен Донев редовно пълни зала „Арена Армеец“ с песни, танци и истории от балканските земи.\nАранжиментите на песните, които ще прозвучат на 11 май, са на Мишо Йосифов, а историите ще се леят с вълшебния глас на Нено Илиев, чието въздействие не може да бъде пресъздадено с думи. В началото на октомври 2017, етно джаз проектът RomaNENO Project, беше избран да представи България на Международния арт карнавал, провел се в Пекин, по време на Златната седмица, която започва на 1 октомври, Деня за провъзгласяване на републиката и национален празник на Китайската народна република.\n                    ", "date": "2018.05.02", "title": "Принцът на циганския джаз носи горещи страсти в София"}
{"url": "http://www.monitor.bg/a/view/86419-%D0%A5%D0%B8%D0%BB%D0%B4%D0%B0-%D0%9A%D0%B0%D0%B7%D0%B0%D1%81%D1%8F%D0%BD-%D0%BD%D0%B5-%D0%B8%D1%81%D0%BA%D0%B0-%D1%81%D0%B2%D0%B0%D1%82%D0%B1%D0%B0/", "text": "\n                    \nПевицата със 100-каратова усмивка Хилда Казасян отбягва втора разходка към олтара. Чаровната блондинка се чувства много щастлива с любимия си Пламен, но сватбената церемония е нещо, което и двамата не искат. „Единствената причина, поради която бихме вдигнали сватба, е да направим купон за приятелите ни. Иначе не виждам потребност. И аз, и той сме се женили и имаме приказни деца“, заяви пред сп. LOVE style тя. Двамата въртят общ бизнес с ресторанти, а връзката си описват като „спокойна, щастлива и хармонична“. Преди две години Пламен подари пръстен на джаз дивата, който избрал и купил специално за нея от Турция. Още тогава изпълнителката на „Различна“ намигна, че вече се чувства омъжена и това й е достатъчно.\n\nМеждувременно Хилда поощрява уроците по пиано на дъщеря си Надежда, но е категорична, че няма да я направлява в професионалния й път. „При всички положения от това, което виждам, ще се занимава с нещо, свързано с изкуство. В нейната астрологична карта се вижда, че тя много ще пътува и за добро или за лошо има желание да учи в чужбина“, сподели още тя.\n\n \n\n \n\n \n\n \n\n\n \n                    ", "date": "2018.05.02", "title": " Хилда Казасян не иска сватба"}
{"url": "http://www.monitor.bg/a/view/41096-%D0%9A%D0%B0%D0%BD%D0%B8%D0%B5-%D0%A3%D0%B5%D1%81%D1%82-o%D0%BF%D1%80%D0%B5%D0%B4%D0%B5%D0%BB%D0%B8-%D1%80%D0%BE%D0%B1%D1%81%D1%82%D0%B2%D0%BE%D1%82%D0%BE-%D0%BA%D0%B0%D1%82%D0%BE-%D0%B8%D0%B7%D0%B1%D0%BE%D1%80/", "text": "\n                    Американският рапър Кание Уест предизвика крупен скандал, като по време на интервю определи робството като \"избор\". \"Говори се за робството, което е продължило 400 години. Четиристотин години? Това прилича повече на избор!\", заяви музикантът пред сайта TMZ. Той даде интервю във връзка с излизането на новите му два албума.\nСъпругът на Ким Кардашиян, който често се забърква в скандали, уточни: \"Ние живеем в затвор на духа. Харесвам думата \"затвор\", защото терминът \"роби\" е прекалено свързан с чернокожите!\" След предизвиканата полемика, Кание продължи темата с коментар в Туитър: \"Известно ми е, разбира се, че робите не са били оковавани и натъпквани в кораби по тяхно желание. Но ние не можем да стоим заключени в духовен затвор и през следващите 400 години!\"\nВ интервюто Уест си призна още, че се бил пристрастил към опиоидите, след като лекарите му ги били предписали след операция за липосукция през 2016 година.\n                    ", "date": "2018.05.02", "title": "Кание Уест oпредели робството като \"избор\""}
{"url": "http://www.monitor.bg/a/view/79807-%D0%A0%D0%B5%D0%B9%D1%87%D1%8A%D0%BB-%D0%9C%D0%B0%D0%BA%D0%B0%D0%B4%D0%BC%D1%81-%D1%86%D0%B5%D0%BB%D1%83%D0%B2%D0%B0-%D0%B6%D0%B5%D0%BD%D0%B0%D1%82%D0%B0-%D0%BD%D0%B0-%D0%B0%D0%B3%D0%B5%D0%BD%D1%82-007/", "text": "\n                    \n\nСтрастна целувка между актрисата Рейчъл Макадамс и бременната съпруга на Даниел Крейг – Рейчъл Уайз, разбуни духовете в социалните мрежи. Опасно близките отношения между двете се развиват в общия им филм „Неподчинение“, но големият интерес към сцената идва от признание на звездата от „Тетратдака“. Макадамс заяви, че Уайз е по-добра в заснемането на сексуални сцени, отколкото всеки мъж, с който си е партнирала. „Героите трябва да се отпуснат, за да станат по-отворени. Между нас имаше такава енергия, каквато не съм усещала в никоя друга секс сцена с мъже в кариерата си. И двете се чувствахме спокойни и свободни.“, намигна пред Entertainment Weekly красавицата, която роди тайно преди месец.\n\nНа режисьорския стол за „Неподчинение“ сяда Себастиан Лелио, който е и сценарист заедно с Ребека Ленкиевич. Филмът се базира на едноименния роман на Наоми Олдерман, а сюжетът проследява любовта на две жени, които се борят срещу затворените патриархални и религиозни общности. Лентата е на голям екран от броени дни, а официалния си дебют направи по време на Международния филмов фестивал в Торонто минлата година.\n\n\n \n\n\n \n                    ", "date": "2018.05.02", "title": "Рейчъл Макадмс целува жената на агент 007"}
{"url": "http://www.monitor.bg/a/view/1669-postmodern-jukebox-%D0%BF%D1%80%D0%B8%D1%81%D1%82%D0%B8%D0%B3%D0%B0%D1%82-%D1%81-%D0%94%D0%B0%D0%BD%D0%B8-%D0%90%D1%80%D0%BC%D1%81%D1%82%D1%80%D0%BE%D0%BD%D0%B3/", "text": "\n                    \n\n \n\nПо-малко от седмица остава до голямата винтидж фиеста на Postmodern Jukebox у нас. Гениалните музиканти на Скот Брадли пристигат за третото си парти в София на 15 май в зала 1 на НДК и по традиция пазят всички интересни моменти от шоуто в тайна. Едно е сигурно – зад микрофона ще застане огнено червената дива Дани Армстронг. Тя е от Детройт, Мичиган и цялото ѝ семейство са музиканти. Затова първата ѝ поява на сцена е още на 4 годинки. На 18 тръгва към Калифорния. Мениджърът на Скот я открива да пее в рок клуб и веднага я кани да се присъедини към екипа на ретро музикантите. Нейното присъствие в състава за българския концерт гарантира едно – ще чуем невероятни кавъри в рокендрол стил ала 50-те на хита на The Police „Roxanne“ и \"Say It Ain't So\" на Weezers.\n\nПреди дни, от Инстаграм профила на виртуозния контрабасист Адам Кубота, стана ясно, че и той се е присъединил към Postmodern Jukebox за няколко концерта, включително този в София. Той е един от първите музиканти на Скот Брадли. Участва в записите на най-емблематичните за формацията кавъри с най-много гледания в YouTube - „Creep“, „All about That Bass“, „Seven Nation Army“.\n\nВсички фенове на суинга, джаза и романтично-танцувалното настроение очакват с нетърпение 15 май, за да видят дали и този път музикантите са подготвили нещо специално за българската публика. При последното си посещение у нас през миналата година, бандата заби „Хубава си моя, горо“ в невероятен джаз аранжимент, като разтанцува и разплака цялата публика.\n\nОрганизаторите от „БГ Саунд Стейдж“ разкриха, че Postmodern Jukebox ще изсвирят и кавъри на нови парчета, като всяка седмица вадят по едно, което събира милиони гледания в YouTube.\n\n\n \n\n\n \n                    ", "date": "2018.05.02", "title": "Postmodern Jukebox пристигат с Дани Армстронг"}
{"url": "http://www.monitor.bg/a/view/81544-%D0%9A%D0%B8%D1%82%D0%B0%D0%B9-%D1%85%D0%B0%D1%80%D1%87%D0%B8-%D0%BD%D0%B0%D0%B9%D0%BC%D0%BD%D0%BE%D0%B3%D0%BE-%D0%B7%D0%B0-%D0%BE%D1%82%D0%B1%D1%80%D0%B0%D0%BD%D0%B0/", "text": "\n                    \nГлобалните военни разходи са се повишили през 2017 г. до най-високото си равнище след Студената война, като САЩ, Китай и Саудитска Арабия са начело в списъка, сочи годишният доклад на Стокхолмския международен институт за изследвания на проблемите на мира (СИПРИ), публикуван днес.\nВоенните разходи в света са се увеличили с 1,1 процента спрямо 2016 г. и са достигнали общо 1,73 трилиона долара, предаде ДПА.\nРазходите за военни нужди са съставили 2,2 процента от глобалния БВП или по 330 долара на всеки земен жител.\nСАЩ остават лидер с 610 милиарда долара, без изменение спрямо предишната година. На тях се пада над една трета от глобалните военни разходи в света, отбелязва ДПА. Втори е Китай, който е изразходвал 228 милиарда долара, увеличение с 5,6 процента спрямо 2016 г., като според СИПРИ е отбелязал най-голямото увеличение в абсолютна стойност - 12 милиарда долара. Делът на страната в глобалния обем е нараснал от 5,8 процента през 2008 г. до 13 процента през 2017 г.\nСаудитска Арабия е изместила Русия от третото място, изразходвайки 69,4 милиарда долара, увеличавайки разходите си с 9,2 процента. След нея в региона на Близкия изток се нареждат Иран (+9 процента) и Ирак (+22 процента). В тази част от света делът от БВП, използван за военни цели, е най-висок - 5,2 процента. Нито един друг регион не е изхарчил за военни нужди повече от 1,8 процента от БВП, отбелязва ТАСС.\nВоенните разходи на Русия са спаднали през 2017 г. за първи път от 19 години (от 1998 г.) - с 20 процента в сравнение с 2016 г. - до 66,3 милиарда долара. Орязването на военния бюджет на Руската федерация с 13,9 милиарда долара е било най-голямото в света за изминалата година. СИПРИ посочва като основен фактор падането на цените на петрола. В резултат делът на военните разходи е спаднал от 5,5% до 4,3% от БВП на страната. Въпреки това руският показател продължава да е най-високият в Източна Европа.\nЧастично \"заради усещането за заплаха, произлизаща от Русия\", страните от Западна и Централна Европа са увеличили миналата година военните си разходи съответно с 12% и 1,7%. Съвкупните разходи на 29-те страни от НАТО са били 900 милиарда долара или 52% от глобалните военни разходи.\nИндия е изтикала Франция на пето място, изразходвайки почти 64 милиарда долара за военни цели (увеличение с 5,5 процента спрямо предишната година).\nДанните на СИПРИ включват заплати, разходи за операции, покупки на оръжие и оборудване, изследователска и развойна дейност, отбелязва ДПА.\n \n\n\n \n\n\n \n                    ", "date": "2018.05.02", "title": "САЩ, Китай и Саудитска Арабия харчат най-много за отбрана"}
{"url": "http://www.monitor.bg/a/view/36827-%D0%A1%D1%82%D1%80%D0%B5%D0%BB%D0%B1%D0%B0-%D0%B2-%D0%9B%D0%BE%D0%BD%D0%B4%D0%BE%D0%BD-%D0%B5%D0%B4%D0%B8%D0%BD-%D0%B7%D0%B0%D0%B3%D0%B8%D0%BD%D0%B0%D0%BB/", "text": "\n                    \n Мъж загина, друг е в болница в критично състояние след стрелба в северозападната част на Лондон, съобщи полицията в столицата на Великобритания.\n \nНа мястото на инцидента са открити 30-годишен мъж със смъртоносна рана и втори - на около 20 години, който бил закаран в болница. Състоянието му е стабилно, но критично. Стрелбата е станала до станцията на метрото Куинсбъри. Властите разследват причините за инцидента.\n\nПрез последните години има ръст на убийствата в британската столица, сочи местна статистика.\n\n \n\n\n \n                    ", "date": "2018.05.02", "title": "Стрелба в Лондон - един загинал "}
{"url": "http://www.monitor.bg/a/view/87861-%D0%95%D0%9F-%D0%BF%D1%80%D0%B5%D0%B4%D0%BB%D0%B0%D0%B3%D0%B0-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B8%D1%86%D0%B8%D1%82%D0%B5-%D0%BD%D0%B0-%D0%BC%D0%B5%D0%B4%D0%B8%D0%B8-%D0%B4%D0%B0-%D0%BD%D0%B5-%D1%83%D1%87%D0%B0%D1%81%D1%82%D0%B2%D0%B0%D1%82-%D0%B2-%D0%BE%D0%B1%D1%89%D0%B5%D1%81%D1%82%D0%B2%D0%B5%D0%BD%D0%B8-%D0%BF%D0%BE%D1%80%D1%8A%D1%87%D0%BA%D0%B8/", "text": "\n                    Европейският парламент ще обсъди утре доклад за свободата на медиите в ЕС, в който се предлага да се забрани или поне да стане напълно прозрачно участието в обществени поръчки на дружества, чийто краен собственик притежава медийно дружество.\nПредлага се също държавите в ЕС да се задължат да съобщават за бюджетното финансиране, предоставяно на медийните дружества, както и да се извършва постоянно наблюдение на всяко бюджетно финансиране, отпускано на собственици на медии. Осъдените или признатите за виновни в извършване на каквото и да било престъпление не следва да бъдат собственици на медии, се допълва в доклада.\nЕП призовава държавите да приемат и приложат правила за собствеността на медиите, така че да се избегне съсредоточаване на собственост, непряката собственост и собствеността, обхващаща различни медии, както и да се осигурят прозрачността, оповестяването и лесният достъп за гражданите до информация за собствеността на медиите, източниците на финансиране и управлението им. Подчертава се необходимостта от ограничения за обществените служители да бъдат собственици на медии.\nВ доклада се отчита, че правото да информираш и да бъдеш информиран е част от основните демократични ценности на ЕС. Свободата, разнообразието и независимостта на медиите са в основата на правото на свобода на изразяване на мнение. Медиите изпълняват съществена роля в демократичното общество чрез дейността си на обществен пазител, като помагат за информирането и овластяването на гражданите, като разширяват тяхното разбиране за политическата и обществената среда. Разпространението на фалшиви новини в социалните медии и търсачките накърни значително доверието в традиционните медии, се отчита в документа.\nЕП отбелязва, че обществените власти имат задължението да се въздържат от прилагане на ограничения върху свободата на изразяване на мнение и да приемат закони за развитието на свободни, независими и разнообразни медии. Те имат също задължението да защитават независимостта и безпристрастността на обществените медии, които работят в служба на демократичните общества, а не като обслужват интересите на действащите правителства.\nЖурналистите се сблъскват с насилие, заплахи, тормоз или обществено порицание, главно заради своите разследвания в защита на обществения интерес срещу злоупотребата с власт, корупцията, нарушенията на правата на човека или незаконните действия. Според Съвета на Европа над половината от случаите на тормоз срещу работещите в медиите са дело на представители на държавата, пише в доклада.\nОтправен е призив Европейската комисия да възприема опитите на правителствата за нарушаване на свободата на медиите като сериозна и трайна злоупотреба с власт, и като действия срещу основни ценности на ЕС. Държавите в ЕС са призовани да вземат мерки, включително като предоставят подходящо бюджетно финансиране, за осигуряване и насърчаване на разнообразна, независима и свободна медийна среда, в служба на демократичното общество, включително независимост и устойчивост на обществените медии. Осъждат се опитите на правителствата да заглушат критичните медии и да унищожат свободата и разнообразието на медиите, включително чрез по-изтънчени похвати, като изкупуване от представители на правителства и техни приближени на търговски медии и принуждаване на обществените медии да обслужват интересите на малки групи.\nОтбелязва се, че при изготвянето на доклада са взети предвид резултатите от класацията \"Световен показател за свобода на печата\" на организацията \"Репортери без граници\". Допълва се, че днес Гугъл и Фейсбук държат 85 на сто от целия ръст на пазара на цифрова реклама, \"което застрашава бъдещето на традиционните, финансирани от реклами, медийни дружества, например търговските телевизии, вестници и списания\". Отправен е призив държавите в ЕС да включат медийната и информационната грамотност в националните образователни програми.\n                    ", "date": "2018.05.02", "title": "ЕП предлага собствениците на медии да не участват в обществени поръчки"}
{"url": "http://www.monitor.bg/a/view/52567-%D0%9A%D0%B8%D0%BC-%D1%81%D0%B5-%D0%B5-%D1%81%D1%8A%D0%B3%D0%BB%D0%B0%D1%81%D0%B8%D0%BB-%D0%B4%D0%B0-%D1%81%D0%B5-%D1%81%D1%80%D0%B5%D1%89%D0%BD%D0%B5-%D1%81-%D0%A2%D1%80%D1%8A%D0%BC%D0%BF-%D0%B2-%D0%9F%D0%B0%D0%BC%D0%BC%D0%B8%D0%BD%D1%87%D0%B6%D0%BE%D0%BD/", "text": "\n                    Южнокорейският президент Мун Дже-ин е убедил севернокорейския лидер Ким Чен-ун да се съгласи предстоящата му среща с президента на САЩ Доналд Тръмп да се състои в демилитаризираната зона между двете Кореи, съобщи Си Ен Ен, като се позова на анонимен осведомен източник.\nМун и Ким се срещнаха в Панминчжон в ДМЗ в петък. Според източника на Си Ен Ен има \"голяма вероятност\" срещата с Тръмп да се състои на същото място, като е възможно някои от събитията да бъдат на северната страна на демаркационната линия.\nМястото било най-подходящо от логистична гледна точка за Ким, понеже медийното оборудване вече е налице, което би позволило срещата да се състои \"в края на май\", твърди източникът. Според него пътуването до северната част на демилитаризираната зона би дало на Тръмп шанс да влезе в историята. Южнокорейският президент също щял да участва в срещата по някакъв начин.\nСпоред висш служител от администрацията идеята за среща в ДМЗ не била изненада за сътрудниците на Тръмп, тъй като президентът говорил за нея през целия уикенд и я споменал в разговора си в неделя с президента Мун Дже-ин, огбелязва Си Ен Ен.\nТръмп се изказал ентусиазирано за идеята пред журналисти в Белия дом в понеделник. \"В това има нещо, което ми харесва, защото когато сте там и нещата се получат, ще има голям празник на място, а не в трета страна\", пояснил той.\nТелевизионните камери следяха всяка стъпка от срещата между лидерите на двете Кореи в петък. Тръмп също искал да бъде заснет в подобни сцени, когато стане първият действащ президент на САЩ, който се среща със севернокорейски лидер. Той силно желае да бъде част от \"ръкостискане през границата\", но също така иска снимките да документират момента, ако реши да стане и да си тръгне от преговорите, добавя анонимният източник, цитиран от Си Ен Ен.\n                    ", "date": "2018.05.02", "title": "Ким се е съгласил да се срещне с Тръмп в Памминчжон"}
{"url": "http://www.monitor.bg/a/view/72599-%D0%A2%D1%80%D1%8A%D0%BC%D0%BF-%D1%81%D0%B0%D0%BC-%D1%81%D0%B8-%D0%BD%D0%B0%D0%BF%D0%B8%D1%81%D0%B0%D0%BB-%D0%B1%D0%B5%D0%BB%D0%B5%D0%B6%D0%BA%D0%B0-%D1%87%D0%B5-%D0%B5-%D0%B7%D0%B4%D1%80%D0%B0%D0%B2/", "text": "\n                    Писмото на нюйоркския личен лекар на Доналд Тръмп от времето на предизборната му кампания през 2015 г., в което се твърди, че Тръмп ще е най-здравият човек, избиран някога за президент, било съставено от самия Тръмп, съобщи вчера лекарят Харолд Борнстийн.\n\"Той ми продиктува цялото писмо. Не го писах аз\", заяви пред телевизия Си Ен Ен д-р Борнстийн, който казва, че бил личен лекар на на Тръмп от 1980 г.\nЛекарят не беше открит за коментар, но по-късно в интервю за телевизия Ен Би Си той потвърди думите си, посочва Ройтерс.\n\"Г-н Тръмп беше подложен наскоро на пълен медицински преглед, който показа само положителни резултати\", гласеше писмото, подписано от Борнстийн. \"Кръвното му налягане е 110 на 65, а лабораторните резултати са удивително добри. Физическата му сила и издръжливост са забележителни. Мога да заявя недвусмислено, че ако бъде избран, г-н Тръмп ще е най-здравият човек, заемал някога президентския пост\", се казваше в медицинската бележка.\nПред Енн Би Си Борнстеийн определи характеристиката \"най-здрав\" като \"черен хумор\".\nТръмп прочел на глас текста, докато Борнстийн и жена му пътували с кола през Сентръл парк, каза за Си Ен Ен лекарят. Кампанията на Тръмп публикува писмото през декември 2015 г.\nТръмп диктуваше писмото, а аз трябваше да му кажа, какво да не пише в него, заяви докторът. Тези твърдения противоречат на изказването му от август 2016 г., че \"нахвърлил бележката за пет минути, докато шофьорът го чакал\".\nПо-рано вчера Борнстийн каза, че през февруари 2017 г. дългогодишният бодигард на Тръмп Кийт Шилър и още двама души нахлули в офиса му и иззели медицинската документация на Тръмп. Това станало два дни, след като лекарят казал за един вестник, че от години предписва на Тръмп лекарство за растеж на косата, пише британският в. \"Гардиън\".\nВчера говорителката на Белия дом Сара Сандърс съобщи на редовен брифинг, че документацията била иззета съгласно \"стандартна оперативна процедура\" при встъпване в длъжност на нов президент, отбелязва Ройтерс.\n                    ", "date": "2018.05.02", "title": "Тръмп сам си написал бележка, че е здрав"}
{"url": "http://www.monitor.bg/a/view/34216-%D0%91%D1%80%D0%B8%D1%82%D0%B0%D0%BD%D1%81%D0%BA%D0%B8%D1%8F%D1%82-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82-%D0%BF%D1%80%D0%B8%D0%B5-%D0%B7%D0%B0%D0%BA%D0%BE%D0%BD%D0%B0-%D0%9C%D0%B0%D0%B3%D0%BD%D0%B8%D1%82%D1%81%D0%BA%D0%B8-%D0%91%D0%BE%D1%80%D0%B8%D1%81-%D0%94%D0%B6%D0%BE%D0%BD%D1%81%D1%8A%D0%BD-%D0%BF%D0%BE%D0%B4%D1%87%D0%B5%D1%80%D1%82%D0%B0-%D0%B2%D0%B0%D0%B6%D0%BD%D0%BE%D1%81%D1%82%D1%82%D0%B0-%D0%BD%D0%B0-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5%D1%82%D0%BE-%D1%81-%D0%98%D1%80%D0%B0%D0%BD/", "text": "\n                    \nВеликобритания ще може да налага санкции на хората, които мощно нарушават човешките права с т.нар. „Поправка Магнитски“, решиха депутатите в камарата на общините на британския парламент. Поправката е подобна на тази, приета от САЩ през 2012 г. Точката е добавена към закона за санкциите, написа в Туитър британският министър на външните работи Борис Джонсън. „Тя ще позволи на Обединеното кралство да действа против всички, които носят отговорност за сериозни правонарушения по целия свят“, пише още Джонсън.\n\nЗа „Закона Магнитски“ против чиновниците от Русия се говори отдавна. Става дума за хората, които нарушават правата на човека и са замесени в корупция.\n\nОснователят на фонда Hermitage Capital Уилям Браудър, който отдавна настояваше за закона, заяви, че той ще всели страх в сърцата на недобросъвестните чиновници в Русия и другите автократични страни. Законът носи името на руския юрист Сергей Магнитски, който също е бил юрист в Hermitage Capital и разкрива мошеническа схема, чрез която служители на руското МВР са откраднали от държавния бюджет близо 5,5 млрд. рубли. Магнитски и Браудър обаче стават мишена на наказателно преследване. Браудър е осъден задочно на 9 г. обвинение за укриване на данъци, а арестуваният Магнитски умира на 16 ноември 2009 г., преди делото, докато е в ареста. Според документите той е прекарал последните часове от живота си в единична килия с белезници, след като е бил пребит с гумен маркуч. Смъртта му предизвика международно възмущение и САЩ приеха през 2012 г. закон, налагащ санкции срещу руски официални лица, замесени в смъртта на Магнитски и в други нарушения на човешките права. Освен блокирането на авоарите, лицата от „списъка Магнитски“, който непрекъснато се разширява, нямат право и на американски визи. Подобен закон е приет и в Естония.\n\nСега законът е подкрепен с еднаква сила и от Лейбъристите, и от Консерваторите.\n\nСъщевременно министър на външните работи Борис Джонсън заяви, че твърденията на израелския премиер Бенямин Нетаняху за Иран подчертават значението на ядреното споразумение с Техеран, предаде Ройтерс.\nРечта на израелския премиер за миналите изследвания на Иран в технологията на ядрените оръжия подчертава защо имаме нужда от споразумението, подчертава колко важно е да бъдат запазени ограниченията, предвидени от сделката, върху ядрените амбиции на Техеран, заяви британският външен министър.\nИранската ядрена сделка не е базирана на доверие в намеренията на Техеран, а на строг контрол и проверка, включително мерки, които позволяват на инспекторите от Международната агенция за атомна енергия (МААЕ) безпрецедентен достъп до ядрената програма на Иран, заяви Джонсън.\nФактът, че Иран е осъществявал тайно ядрени изследвания до 2003 г. показва защо имаме нужда от внезапните инспекции, които споразумението с Иран позволява днес. Мерките, предвидени в споразумението относно контрола и проверките, правят по-трудно за Иран да възобнови подобни изследвания. Това е добра причина да запазим споразумението, като същевременно го усъвършенстваме, за да вземем предвид легитимните опасения на САЩ и други наши съюзници, добави британският министър.\nОбвиненията на Нетаняху бяха посрещнати топло във Вашингтон, но срещнаха много по-хладен прием в Европа, отбелязва Асошиейтед прес. Твърденията изглежда задълбочиха разединението сред западните съюзници преди решението на президента Доналд Тръмп дали да се оттегли от сделката.\nГерманският външен министър Хайко Маас заяви, че МААЕ трябва веднага да провери твърденията на израелския премиер, че иранските лидери са прикривали тайна програма за ядрени оръжия, преди да подпишат споразумението със световните сили през 2015 г. Маас заяви пред в. \"Билд\", че МААЕ трябна възможно най-бързо да получи достъп до израелската информация и да изясни дали наистина има признаци за нарушаване на сделката.\n\"Точно защото не можем да позволим Иран да се сдобие с ядрени оръжия, механизмите за контрол, предвидени в споразумението, трябва да работят добре\", каза германският дипломат. Сигурността на Израел е в центъра на германската политика, увери той и обеща че Германия подробно ще анализира информацията, осигурена от Еврейската държава.\n\n\n \n                    ", "date": "2018.05.02", "title": "Британският парламент прие закона Магнитски, Борис Джонсън подчерта важността на споразумението с Иран"}
{"url": "http://www.monitor.bg/a/view/70725-%D0%95%D0%BB%D0%B8%D0%B7%D0%B0%D0%B1%D0%B5%D1%82-%D0%86%D0%86-%D0%BD%D0%B0%D0%B2%D0%B5%D1%81%D1%82%D0%B8-%D0%9B%D1%83%D0%B8-%D0%A8%D0%B0%D1%80%D0%BB%D0%BE%D1%82-%D1%81%D1%82%D0%B0%D0%BD%D0%B0-%D0%BD%D0%B0-3-%D0%B3%D0%BE%D0%B4%D0%B8%D0%BD%D0%B8/", "text": "\n                     \n\nБританската кралица Елизабет Втора посети новородения си правнук принц Луи в двореца Кенсингтън - официалната резиденция на родителите му принц Уилям и херцогинята на Кембридж Катрин, съобщи в. \"Телеграф\".\n\nНейно Величество е била докарана с хеликоптер от замъка Уиндзор, където пребива със съпруга си принц Филип след изписването му от болница през април.\n\nВъпреки предположението, че вчерашното посещение на кралица Елизабет Втора в двореца Кенсингтън е било главно заради новородения принц Луи - нейния шести правнук, Нейно Величество със сигурност е прекарала известно време с по-големите му брат и сестра принц Джордж и принцеса Шарлот, която стана на три години.\n\nПо случай третия рожден ден на малката принцеса в. \"Дейли експрес\" публикува снимки, запечатали най-очарователните й моменти.\n\nЗа момента остава неясно дали престолонаследникът принц Чарлз е посетил новородения си внук.\n\nРоденият на 23 април принц Луи Артър Чарлз зае пето място сред наследниците на британския престол след дядо си принц Чарлз, баща си принц Уилям, брат си принц Джордж и сестра си принцеса Шарлот.\n                    ", "date": "2018.05.02", "title": "Елизабет ІІ навести Луи, Шарлот стана на 3 години"}
{"url": "http://www.monitor.bg/a/view/24410-%D0%9E%D1%86%D0%B5%D0%BB%D1%8F%D0%BB-%D0%B2%D0%B8%D0%BD%D0%B8-%D0%B7%D0%B0-%D1%82%D1%80%D0%B0%D0%B3%D0%B5%D0%B4%D0%B8%D1%8F%D1%82%D0%B0-%D0%B2-%D0%90%D0%BB%D0%BF%D0%B8%D1%82%D0%B5-%D0%BE%D1%80%D0%B3%D0%B0%D0%BD%D0%B8%D0%B7%D0%B0%D1%82%D0%BE%D1%80%D0%B8%D1%82%D0%B5-%D0%BD%D0%B0-%D0%BF%D1%80%D0%B5%D1%85%D0%BE%D0%B4%D0%B0/", "text": "\n                    \nЗа трагедията в Алпите в неделя срещу понеделник и смъртта на шестима души са виновни организаторите на прехода за ски-алпинисти от френския град Шамони до швейцарския Цермат. Това заяви в интервю за трети канал на държавната телевизия РАИ оцелелият в злокобната нощ архитект от Милано Томазо Пичоли, който обаче не посочи конкретни имена. Може би и защото организаторът на екстремното начинание и водач на групата от 14 човека – италианецът Марио Кастильони, както и неговата съпруга – българка Калина Дамянова, са сред мъртвите.\n\nСпоред Пичоли, който живее и работи в Австралия, но дошъл в Европа специално за смятаната за „царица“ на алпийските ски-преходи седмична екскурзия, групата въобще не трябвало да тръгва на път в неделя сутринта. Пренощували в заслона „Дикс“ на 2900 м надморска височина и вечерта трябвало да стигнат заслона „Кабан де Виньет“ на 3175 м височина, но метеорологичната прогноза не била никак благоприятна за очакващия ги тежък преход. Независимо от това водачът решил, че трябва да се тръгне и ски-алпинистите поели по маршрута като само след два часа били застинати от премесен със сняг силен вятър, температурата паднала с 20 градуса, обгърнала ги гъста мъгла. Ако се вярва на думите на Пичоли, групата през деня се била губила 4 или 5 пъти, като успявала да намери отново верния път благодарение на неговото GPS-устройство, тъй като водачът нямал такова. Последвала също така серия от грешки на ръководителя на групата, като последната била спирането привечер за почивка и евентуална нощувка в седловина, а не на закрито зад скала или вдлъбнатина място. Защото в седловината студеният вятър бил като бръснач, помитал всичко и било невъзможно да се устрои някакъв бивак, независимо, че алпинистите били добре съоръжени за целта. По собствените му думи Пичоли се бил спасил, защото знаел златното правило в подобни нечовешки ситуации – движение на крайниците и никакъв сън.\n\nВ интерес на истината в. „Кориере дела сера“ и други италиански всекидневници написаха и добри думи за водача на групата Марио Кастильони. След като ски-алпинистите спрели в седловината, той се опитал да стигне сам намиращия се едва на 500 м заслон Кабан де Виньет, за да потърси помощ. За съжаление изглежда се е подхлъзнал и паднал в пропаст, където почива на място.\n\n Иначе според официалната статистика, освен шестимата ски-алпинисти от групата на Марио Кастильони и Калина Дамянова, само за два дни – неделя и понеделник, Алпите са погребали още шестима туристи или скиори - рускиня край връх Монте Роза, двама французи под Мон Блан, двама швейцарци недалеч от град Берн и французин до ледника Алален.\n\n\n \n                    ", "date": "2018.05.02", "title": "Оцелял вини за трагедията в Алпите организаторите на прехода"}
{"url": "http://www.monitor.bg/a/view/11195-%D0%94%D0%B8%D0%B4%D0%B6%D0%B5%D1%8F%D1%82-%D0%90%D0%B2%D0%B8%D1%87%D0%B8-%D1%81%D0%B5-%D1%81%D0%B0%D0%BC%D0%BE%D1%83%D0%B1%D0%B8%D0%BB/", "text": "\n                    Световноизвестният шведски диджей Авичи, който беше намерен мъртъв на 20 април в столица на Оман, Маскат, се е самоубил, съобщи сайтът ТMZ, цитиран от световните агенции.\n\nМузикантът, който страдал от силна депресия, си е нанесъл смъртоносни рани с парчета стъкло и е починал от загуба на кръв. От своя страна интернет порталът Бизнес инсайдър отбелязва, че полицията досега не е разпространила официално съобщение за причината за смъртта на Авичи. Според TMZ, за да извърши самоубийството, Авичи е използвал стъклата от счупена чаша и бутилка.\n\nПървоначално като почина медиите съобщиха, че Авичи е починал в съня си. Във второто изявление на семейството на диджея обаче, разпространено след смъртта му, се казваше, че той не е можеше да продължава повече\" и е искал да намери покой. \"Той наистина се тормозеше с мисли за Смисъла, Живота, Щастието. Той не можеше да продължава повече. Искаше да намери покой\" - заяви семейството. Думите сякаш подсказват, че музикантът е отнел живота си, пише Ройтерс. Говорителят му в САЩ обаче отказа коментар.\n\nМузикантът с рожденото име Тим Берглинг беше намерен мъртъв в Маскат, Оман.\n\nЗа разлика от мнозината звезди, които починаха на 27, като Джанис Джоплин, Джим Морисън, Джими Хендрикс, Кърт Кобейн, Ейми Уайнхауз и Митко Воев, Авичи почина на 28 години.\n\nТой беше една от най-големите звезди на електронната денс музика. Той ще бъде запомнен с хитове като \"Wake Me Up\" и \"Hey Brother\". През 2016 г. Авичи обяви, че спира турнетата заради натоварването и здравословни проблеми. Той е страдал от остър панкреатит, дължащ се отчасти на злоупотреба с алкохол. През 2014 г. му е отстранена жлъчката.\n\n\"Нашият обичан Тим беше . . . крехка артистична душа, търсеща отговори на екзистенциални въпроси. Перфекционист, постигнал твърде много, който работеше и пътуваше упорито в ритъм, довел до краен стрес - гласи изявлението. - Когато спря турнетата, искаше да постигне баланс в живота, за да бъде щастлив и да може да се занимава с това, което обича най-много - музиката\".\n\nНа опелото посредством църковен камбанен звън бе изпълнен един от най-големите хитове на Авичи в шведската столица Стокхолм. Чрез камбанен звън песента \"Wake Me Up\" провуча от 80-метровата камбанария на църквата Оскар в центъра на града, където Авичи е отрасъл.\n\nАвичи, станал световноизвестен също с хитовете си \"Hey Brother\" и \"Waiting for Love\", оповести през 2016 г., че преустановява турнетата, но ще продължи да записва музика. Наскоро той бе номиниран за музикална награда на \"Билборд\".\n\n \n                    ", "date": "2018.05.02", "title": "Диджеят Авичи се самоубил "}
{"url": "http://www.monitor.bg/a/view/59950-%D0%94%D0%B5%D1%82%D0%B5-%D0%BD%D0%B0-1-%D0%B3%D0%BE%D0%B4%D0%B8%D0%BD%D0%B0-%D0%B8-10-%D0%BC%D0%B5%D1%81%D0%B5%D1%86%D0%B0-%D1%81%D0%B5-%D1%83%D0%B4%D0%B0%D0%B2%D0%B8-%D0%B2-%D0%A1%D0%BB%D0%B8%D0%B2%D0%B5%D0%BD%D1%81%D0%BA%D0%BE/", "text": "\n                    Дете е починало след удавяне в Сливенско. Това съобщиха от МБАЛ \"Д-р Иван Селимински\", където е било заведено, но само е била установена смъртта.\n\nИнцидентът е станал в село Крушаре, съобщиха от полицията. Удавилото се дете е на възраст 1 година и 10 месеца. То е паднало в шахта, която се намирала в двора на къща, предаде БТА.\n\nОт ОД на МВР-Сливен съобщиха и за друг инцидент с дете. Двегодишно дете е прието в Отделението по неврохирургия с комоцио и натъртвания в областта на таза. То е било прегазено от велосипед на 1 май, като велосипедистът е избягал.\n                    ", "date": "2018.05.02", "title": "Дете на 1 година и 10 месеца се удави в Сливенско"}
{"url": "http://www.monitor.bg/a/view/68736-%D0%9A%D0%BE%D0%BB%D0%B0-%D1%81%D0%B5-%D0%BF%D1%80%D0%B8%D0%B7%D0%B5%D0%BC%D0%B8-%D0%B2-%D0%BD%D0%B0%D0%BF%D0%BE%D0%B8%D1%82%D0%B5%D0%BB%D0%B5%D0%BD-%D0%BA%D0%B0%D0%BD%D0%B0%D0%BB-%D1%81%D0%BB%D0%B5%D0%B4-%D0%BE%D1%82%D0%BD%D0%B5%D1%82%D0%BE-%D0%BF%D1%80%D0%B5%D0%B4%D0%B8%D0%BC%D1%81%D1%82%D0%B2%D0%BE/", "text": "\n                    Лек автомобил „ Дачия“ се е приземил в напоителния канал „Паша арк“ в Пазарджик, след като е отнел предимство на микробус „ Форд“, движещ се по бул.“Княгиня Мария Луиза“. За това съобщиха очевидци. Колата се е движела в забранената посока на улица „Завоя на Черна“, която е еднопосочна и разрешена за движение от канала към центъра. При достигането на кръстовището с булевард „Княгиня Мария Луиза“, недалеч от моста на Лютата, колата е отнела предимството на микробус „Форд“, който е пътувал по булеварда. Колата е ударила буса в предната лява гума, водачът очевидно е загубил управлението и „Дачия“ – та се е оказала в канала, собственост на местното дружество „ Напоителни системи“. Шофьорите и на двете возила са били отведени за преглед в болницата, а за щастие нямат тежки травми от сблъсъка и падането в канала на водача на „Дачия“-та.\n                    ", "date": "2018.05.02", "title": "Кола се приземи в напоителен канал след отнето предимство"}
{"url": "http://www.monitor.bg/a/view/64792-25-%D0%B3-%D0%B7%D0%B0%D1%82%D0%B2%D0%BE%D1%80-%D0%B7%D0%B0-%D0%BC%D1%8A%D0%B6-%D0%B7%D0%B0%D0%BA%D0%BB%D0%B0%D0%BB-%D0%B6%D0%B5%D0%BD%D0%B0-%D1%81%D0%B8-%D0%BD%D0%B0-%D1%83%D0%BB%D0%B8%D1%86%D0%B0-%D0%B2-%D0%9F%D0%B5%D1%89%D0%B5%D1%80%D0%B0/", "text": "\n                    25 години затвор при първоначален строг режим за Георги Генов постанови 5-членен състав на пазарджишкия Окръжен съд с председател Ивета Парпулова за жестокото убийство на съпругата му Катя Генова. Георги Генов ще трябва да плати и по 200 000 лв. обезщетение на двете си дъщери Никол и Йорданка, както и на тъщата си  Славка Вълчанова за това, че по особено жесток начин е умъртвил съпругата си Катя. По искане на подсъдимия делото премина като съкратено съдебно следствие, при което той призна изцяло фактите и обстоятелствата, вписани в обвинителния акт, където фигурираше и квалификацията убийство, извършено с особена жестокост и по особено мъчителен за жертвата начин. От съдебно-медицинската експертиза, представена по делото, се разбра, че Генов е нанесъл 17 удара с нож по жена си, единият от които е бил в сърдечната област, но имало и по лицето и шията и други части на тялото. Прокурорът Паун Савов поиска доживотен затвор за Георги Генов, но тъй като делото премина по съкратената съдебна процедура, наказанието, което се предвижда е между 20 и 30 години лишаване от свобода. Държавният обвинител не пропусна да отбележи, че когато е станало убийството, на улицата недалеч от дома на Катя в Пещера, е имало свидетели, но никой не се е намесил, а едва след като убиецът се е метнал на колата си и изчезнал в неизвестна посока, някой позвънил на телефон 112.  Жестоката драма се случи на 2 септември миналата година, когато Георги Генов причакал съпругата си Катя на връщане от Пазарджик, където работела в магазин. Тъй като двамата живеели от известно време разделени заради скандалите, вдигани от Генов, той решил на всяка цена да накара половинката си да се прибере в семейното им жилище и затова вечерта във фаталния ден я пресрещнал на слизане от автобуса в родопското градче. 32-годишната жена отказала да изпълни желанието на Георги и тогава той, в пристъп на ярост, извадил нож и нанесъл 17 удара в тялото на любимата си. Катя издъхнала още на улицата от огромна кръвозагуба, а лекарският екип само констатирал смъртта й. Хладнокръвният убиец успя да се укрие за няколко дни от органите на реда, но беше заловен във вилата на родителите си в село Мухово, ихтиманско, където полицаи и военни с високопроходима техника били насочени от близките на Генов, че може да е там. „ Съжалявам за случилото се, не мога повече нищо да кажа“, коментира задържаният по време на мярката му за неотклонение, а постановената присъда от пазарджишките магистрати може да бъде обжалвана в 15-дневен срок пред пловдивския Апелативен съд.\n                    ", "date": "2018.05.02", "title": "25 г. затвор за мъж, заклал жена си на улица в Пещера"}
{"url": "http://www.monitor.bg/a/view/61389-%D0%9C%D1%83%D0%B7%D0%B8%D0%BA%D0%B0%D0%BD%D1%82-%D0%BF%D0%BE%D0%B4%D0%BB%D1%83%D0%B4%D0%B8-%D0%9F%D1%8A%D1%80%D0%B2%D0%BE%D0%BC%D0%B0%D0%B9%D1%81%D0%BA%D0%B0%D1%82%D0%B0-%D0%BC%D0%B0%D0%BD%D0%B8%D1%84%D0%B5%D1%81%D1%82%D0%B0%D1%86%D0%B8%D1%8F-%D0%BE%D0%BF%D0%B8%D1%82%D0%B0%D0%BB-%D0%B4%D0%B0-%D0%BE%D1%82%D0%B2%D0%BB%D0%B5%D1%87%D0%B5-%D0%B4%D0%B2%D0%B5-%D0%B4%D0%B5%D1%86%D0%B0/", "text": "Музикант от Бургаската опера превъртя и подлуди присъстващите на Първомайската манифестация в центъра на града. 41-годишният Любен Младенов, който свири на валдхорна в градския симфоничен оркестър се появил в разгара на парада и започнал да пее и да танцува пред сцената. \"Държеше се абсолютно неадекватно, ръкомахаше и крещеше като луд. Танцуваше с подскоци и балетна стъпка, имитирайки \"Лебедово езеро\". Помислихме, че или е много надрусан, или че психически не е добре\", разказаха присъстващи на потресаващата сцена. Превъртелият музикант спрял за малко танците, за да покаже на манифестиращите нов номер. Той  изтръгнал флага от ръцете на знаменосеца, развял го и с маршова стъпка напред започнал да крещи неистово: \"Аз съм Царят на народа! Аз съм Повелителят на държавата! Гласът на народа! Нося правдата в себе си, вижте ме!\".  Любен вилнял необуздано на площада, докато полицаите не го усмирили и го издърпали встрани. Само няколко минути по-късно обаче мъжът се отскубнал от ченгетата и атакувал с нова програма и още по-яростен хъс пред сцената. Повод за новата доза еуфория станала песента \"Една българска роза\". Щом евъргрийнът прозвучал, музикантът се изстрелял като торпедо и отново се впуснал в диви танци пред сцената, имитиращи хореографията на умиращия лебед от известния балет. На финала Любен се проснал по очи на земята пред митингуващите и замръзнал като в безпомощно състояние. Този път униформените се намесили драстично, закопчали пощурелия мъж и го прибрали в районното за справка и за разпит. Няколко часа по-късно обаче публичните изстъпления на валдхорниста Любен из града продължили. Той внезапно се появил в бургаска църква и започнал да танцува, като редувал крясъци с пеене. \"Не е нападнал никой, но изглеждаше страшно. Просто човека нещо не е добре\", разказаха очевидци, които веднага се обадили в полицията. След поредното изпълнение в храма, униформените отново го прибрали, а дежурният прокурор издал разпореждане за незабавно въдворяване в местния психодиспансер. От прокуратурата съобщиха, че Любен вече е настанен в психиатрия и предстои да бъде изследван за това дали има психично заболяване и нуждае ли се от продължително лечение. Междувременно стана ясно, че още преди да се появи на манифестацията, музикантът се опитал да отвлече две невръстни деца по главната улица \"Александровска\" пред очите на двамата им родители. \"Този човек се появи изведнъж с танцова стъпка, хвана хлапетата с двете си ръце и продължи да танцува с тях, отдалечавайки се с тях по улицата. Не изглеждаше като отвличане, по-скоро като някаква смешна игра, но майката се изплаши и се развика, а бащата хукна след него и го удари, след което си прибра децата\", разказаха очевидци. 41-годишният Любен Младенов е един от най-добрите музиканти в бургаската опера. Той работел в оркестъра от дълги години, бил кротък човек и се ползвал с голямо уважение сред колегите си.  Досега никога не е създавал проблеми, нито е давал признаци на неадекватно поведение. Основната версия е, че внезапно е отключил психично заболяване. Не е изключено обаче ненормалното поведение да е плод на опиати или наркотици. Наскоро Любен бил хванат от полицаите да шофира колата си, надрусан с марихуана. За това провинение той е наказан с три месеца \"лишаване от свобода\" в изпитателен срок от 3 години. Присъдата е била издадена само преди месец. ", "date": "2018.05.02", "title": "Музикант опита да отвлече две деца на манифестация (ОБНОВЕНА)"}
{"url": "http://www.monitor.bg/a/view/51982-%D0%A5%D0%B2%D0%B0%D0%BD%D0%B0%D1%85%D0%B0-%D0%BC%D1%8A%D1%80%D1%82%D0%B2%D0%BE%D0%BF%D0%B8%D1%8F%D0%BD-%D1%88%D0%BE%D1%84%D1%8C%D0%BE%D1%80-%D1%81-369-%D0%BF%D1%80%D0%BE%D0%BC%D0%B8%D0%BB%D0%B0-%D0%B7%D0%B0%D0%B4-%D0%B2%D0%BE%D0%BB%D0%B0%D0%BD%D0%B0/", "text": "\n                    Мъртвопиян шофьор е задържан от авто патрул в Димитровград. 59-годишният мъж от града е управлявал колата си с 3.69 промила алкохол. Толкова е показал тестът с дрегер при проверката. Пред униформените той упорито твърдял, че е изпил не повече от 200 грама ракия, въпреки че количеството алкохол в кръвта му се равнява на повече от литър концентриран алкохол. При другиа проверка в Стамболово, бил спрян шофьор, който карал лек автомобил с 1,61 промила.\n\n \n                    ", "date": "2018.05.02", "title": "Хванаха мъртвопиян шофьор с 3,69 промила зад волана"}
{"url": "http://www.monitor.bg/a/view/13245-1-653-000-%D1%82%D1%83%D1%80%D0%B8%D1%81%D1%82%D0%B8-%D1%83-%D0%BD%D0%B0%D1%81-%D0%BF%D1%80%D0%B5%D0%B7-%D0%B7%D0%B8%D0%BC%D0%B0%D1%82%D0%B0/", "text": "\n                    Резултатът от зимния сезон е повече от добър и всъщност отбелязахме отново своеобразен рекорд от влизането ни е в ЕС - над 1 653 000 туристи посетиха страната ни от декември до януари т.г., което всъщност е 12% ръст на фона на миналата година. Ние продължаваме все по-устойчиво да се утвърждаваме като предпочитана зимна дестинация. Това каза министърът на туризма Николина Ангелкова в предаването \"Денят започва\" по БНТ.\n\n\"За декември 2017 г. до февруари 2018 над 400 млн. са приходите само от зимен туризъм, което означава, че усилията, които полагаме в тази посока, все повече се забелязват от всички потенциални пазари\", добави тя.\n\n \n                    ", "date": "2018.05.02", "title": "1 653 000 туристи у нас през зимата"}
{"url": "http://www.monitor.bg/a/view/28503-%D0%9F%D0%BE%D1%80%D1%8A%D1%87%D0%B2%D0%B0%D1%82-gps-%D0%BA%D0%B0%D1%80%D1%82%D0%B8-%D0%B7%D0%B0-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%B5%D0%BD%D0%B8%D1%8F-airbus-%D0%B7%D0%B0-400-000-%D0%BB%D0%B5%D0%B2%D0%B0/", "text": "\n                    За правителствения самолет Airbus A319 е обявена обществена поръчка за абонамент за навигационна база данни. Стойността на търга е 400 000 лв. без ДДС, става ясно от публикуваната информация на сайта на \"Авиоотряд 28\".\n\nНавигационна база данни означава запас от авиационна информация за изпълнение на полети. Поръчката е за период от четири години, като правителственият отряд иска да закупи карти за Европа, Близкия изток, Северна Африка и Азия. В поръчката е посочено, че данните ще бъдат ползвани само на Airbus A319. Навигацията на самолета, возещ лидерите ни, разполага с 5 MB памет и използва стандартни 1.44МВ дискети.\n\nПри необходимост, по заявка на Авиотряд 28, изпълнителят трябва да осигурява безплатно до 3 междинни бази данни за ползване годишно освен предвидените в договора месечни обновления, пише в обявлението. В случай че безплатните бази данни бъдат изчерпани, възложителят има право да заяви до осем еднократни междинни бази данни за целия срок на договора срещу допълнително заплащане.\n\nСпоред устройствения му правилник \"Авиоотряд 28\" е авиационен оператор за изпълнение на полети със специално предназначение и полети за нуждите на министерства и ведомства. Под \"специално предназначение\" се разбират полети за нуждите на президента, министър-председателя, председателя на парламента, вицепрезидента и пътници, включени в делегациите им.\n                    ", "date": "2018.05.02", "title": "Поръчват GPS карти за правителствения  Airbus за 400 000 лева"}
{"url": "http://www.monitor.bg/a/view/31077-%D0%A1-500-%D0%BB%D0%B5%D0%B2%D0%B0-%D0%BF%D0%BE%D1%81%D0%BA%D1%8A%D0%BF%D0%B8-%D0%B0%D0%B2%D1%82%D0%BE%D1%82%D0%B0%D0%B1%D0%B5%D0%BB%D0%B8-%D1%81-4-%D0%B5%D0%B4%D0%BD%D0%B0%D0%BA%D0%B2%D0%B8-%D1%86%D0%B8%D1%84%D1%80%D0%B8/", "text": "\n                    Най-скъпите регистрационни номера, тези с четири еднакви цифри, вече ще струват още повече, след приети промени в таксите, които се събират в системата на МВР по Закона за държавните такси. Поради големия интерес към регистрационни номера по избор и техният ограничен размер, правителството взе решение да увеличи таксите за право на ползване на такива табели.\n\nСлед приетите промени в Тарифа №4 автомобилните табели с четири еднакви цифри ще струва 1500 лв., вместо досегашните 1000 лв. За регистрационни номера с комбинация от цифри „аа-вв“, „ав-ва“ и „ав-ав“, където „а“ и „в“ са различни числа от 0 до 9, както и за регистрационен номер с комбинация от четири цифри по желание ще се плаща по 300 лв., вместо досегашните 30 лв. и 50 лв.\n\nПроменят се и такси, събирани по Закона за движение по пътищата. Въвеждат се единни такси за първоначална регистрация на пътни превозни средства, за промяна в регистрацията със смяна на табели и за възстановяване на прекратена регистрация. Утвърдена е и единна такса за промяна на регистрацията на ППС без смяна на табели с регистрационен номер.\n\nСпоред сега действащия ред се заплащат отделни такси за заявление за регистрация, за идентификация и проверка на техническата изправност, за издаване на свидетелство за регистрация, монтаж на табели и т.н. Въвеждането на единна такса за различните видове услуги по регистрация на ППС ще облекчи гражданите и ще стимулира заплащането на услугите чрез ПОС-терминални устройства, с които са оборудвани всички пунктове за регистрация в звената „Пътна полиция“ при СДВР и областните дирекции на МВР в страната.\n\nВ Тарифа №4 се създава и изрична разпоредба, с която се регламентират такси за съгласуване на проекти за сигнално-охранителни и известителни системи.\n                    ", "date": "2018.05.02", "title": "С 500 лева по-скъпи автотабели с 4 еднакви цифри"}
{"url": "http://www.monitor.bg/a/view/54201-%D0%92%D0%B5%D1%80%D0%B8%D0%B3%D0%B8-%D0%B7%D0%B0-%D0%B2%D1%81%D0%B8%D1%87%D0%BA%D0%B8-%D0%BA%D0%BE%D0%BB%D0%B8-%D0%BE%D1%82-15-%D0%BD%D0%BE%D0%B5%D0%BC%D0%B2%D1%80%D0%B8-%D0%B4%D0%BE-1-%D0%BC%D0%B0%D1%80%D1%82/", "text": "Глобата за тунинг на бегачките за гонки пада от 7 бона на 150 лева\n                    Всяко превозно средство задължително ще трябва да бъде оборудвано с вериги в периода от 15 ноември до 1 март. Това е част от промените, записани в Закона за пътните превозни средства, обявиха неправителствени организации, които се обявиха против механичното разделяне Закона за движение по пътищата (ЗдвП) на три части.\n\n14 организации настояват новите законопроекти да бъдат спрени и в работните групи по изготвяне на нови текстове да бъдат приети експерти от неправителствения сектор. Според Богдан Милчев от Института за пътна безопасност, след публикуването на проектозаконите на 20 април и общественото обсъждане на 24 април, експерти от организациите са оформили\n\n\n\nкоито трябва да бъдат върнати към Министерството на транспорта до 4 май. Неправителствените организации, сред които Сдружение „Велоеволюция”, Българска асоциация за закрила на пациентите, Сдружение на българските професионални шофьори, Движение за европейско развитие на българските железници, се обявиха срещу краткия срок за предложения, липсващи разпоредби, механичното разделяне на ЗдвП, разминаване на терминологията в проектозаконите и др. Освен участие в подготовката на законите, НПО-тата искат да се съобщят имената на участниците в тези работни групи.\n\nСистемата на пътната безопасност в България се управлява импровизирано, каза бившият шеф на КАТ-София Богдан Милчев и добави, че от 10 години в МС не е внасян доклад за състоянието на пътната безопасност.\n\n\n\nучастници по пътищата - за велосипедистите, за мотористите, за хората с увреждания, посочи Милчев и даде няколко конкретни примера: \"Отменят правилото, че дясностоящият има предимство в кръгово движение. Те искат да извадят България от конвенцията. Това означава, че всички чужденци, които идват в България, трябва да знаят, че у нас се движим по други правила. Те стигат още по-далече - разменят местата от един закон в друг, тъй като разделяйки механично закона, дават правомощия на министъра на транспорта в Закона за движение по пътищата, а тези правомощия трябва да бъдат в Закона за пътните превозни средства.\n\nМилчев допълни и че се предлага въвеждане на правило, с което\n\n\n\nПо думите това правило е била валидно за1968-а година, когато автомобилите не са били толкова технически надеждни.\n\nБившият депутат Настимир Ананиев призова да се инвестира в образованието по пътна безопасност, което ще даде резултат след 10-15 години. Проблемът според него е повече в тово, което липсва в новите закони и даде пример с автомобилите, които се премоделират за участие в гонки. Глобата за неправомерно увеличаване на мощността на автомобилите е до 7000 лв. в момента. В новия закон предложението е тя да бъде 150 лв.\n\nНеправителствените организации настояват за среща с президента Румен Радев и премиера Бойко Борисов, за да представят визия за нов модел на пътна безопасност.\n                    ", "date": "2018.05.02", "title": "Вериги за всички коли от 15 ноември до 1 март"}
{"url": "http://www.monitor.bg/a/view/61505-ek-%D0%BF%D1%80%D0%B5%D0%B4%D0%BB%D0%BE%D0%B6%D0%B8-%D0%B1%D1%8E%D0%B4%D0%B6%D0%B5%D1%82-%D0%B2-%D1%80%D0%B0%D0%B7%D0%BC%D0%B5%D1%80-%D0%BD%D0%B0-13-%D1%82%D1%80%D0%B8%D0%BB-%D0%B5%D0%B2%D1%80%D0%BE-%D0%B7%D0%B0-%D1%81%D0%BB%D0%B5%D0%B4-%D0%91%D1%80%D0%B5%D0%BA%D0%B7%D0%B8%D1%82/", "text": "Повече пари за граници и наука, по-малко за фермери\n                    \nПовече пари за охрана на външните граници на ЕС и наука, по-малко за фермерите. Това предвижда представеният в сряда от председателя на Европейската комисия (ЕК) Жан-Клод Юнкер „разумен и отговорен“ план за по-голям бюджет след Брекзит на стойност 1,279 трлн. евро за периода 2021-2027 година.\n\n„Новата бюджетна рамка е по важна от предишната, защото\n\n\n\nбе категоричен Юнкер по време на обсъждането в Европарламента.\n\n„Бюджетът се равнява на 1,11 % от брутния национален доход (БНД) на ЕС-27. Ако не бяхме променили политиките, ако бяхме запазили Фонда за регионално развитие, ако не бяхме отчели факта, че 15 млрд. евро ще липсват след напускането на Великобритания, щяхме да стигнем до 2% от БНД и това предложение щеше да бъде отхвърлено от много държави членки. Решихме да вървим напред и това да бъде с един по-гъвкав бюджет“, обясни Юнкер.\n\n„Бюджетът, който предлагаме е бюджет, в който искаме разходите да доведат до по-добри резултати, акцентирайки върху европейската добавена стойност. Да имаме съвременна политика, съчетана с кохезионната. Бюджет, който е новаторски и ни дава възможност да изпълним своите приоритети и съответства на амбициите на икономически съюз“, добави председателят на ЕК.\n\nНа извънреден брифинг в министерството на финансите вицепремиерът ни Томислав Дончев разясни, че по кохезионния пакет през настоящия програмен период средствата са в размер на 371 млрд. евро, а за новия сумата ще бъде 373 млрд. евро. По отношение на селското стопанство се очаква\n\n\n\nПо-малко пари ще има и при програмата за рибарство. 62,5 млрд. евро са предвидени и за защита на границите. За миграция и граници ще бъдат дадени почти 35 млрд. евро, а за сигурност и отбрана - 27,5 млрд. евро. За „Хоризонт 2020“ също ще бъдат отделени повече средства - от 79 млрд. евро на 97,6 млрд. евро. Двойно повече пари са предвидими и за програмата „Еразъм +“, като сумата скача на почти 30 млрд. евро.\n\nРодният министър на финансите Владислав Горанов добави, че по време на председателството ни ще положим всички усилия, за да предвижим максимално напред дебатите по многогодишната финансова рамка и те ще стартират още на 14 май със Съвета за общи въпроси.\n\n„Все още е рано да се коментира къде е България на този етап, но със сигурност българския интерес в достатъчна степен е защитен“, категоричен бе Горанов. Той добави, че нашата вноска в бюджета на ЕС ще расте, но не заради механизма, по който се формира бюджета на ЕС, а заради ръста на БВП в страната ни.\n\nЕвропейският комисар по бюджета Гюнтер  заяви, че по време на разглеждането на новата финансова рамка е имало два основни проблема. Първият е бил недостигът на средства след оттеглянето на Великобритания от Европейския съюз. Вторият проблем е бил свързан с решаването на отделни задачи като миграция, граничен контрол, индустрия на отбраната и нови социални предизвикателства. „Ние се опитваме да се справим с тях, но\n\n\n\nобясни Йотингер.\n\n„Имаме голяма конкуренция от всички страни и трябва да инвестираме повече в иновации и изследвания. Много държави инвестират, но и много съкращават в тази област“, уточни Йотингер. Еврокомисарят добави, че е изключително важно да има нови източници, които да носят приходи, за да могат вноските на страните-членки в ЕС-27 да намалеят.\n\n„До 50% ще можем да покрием липсата от Брекзит чрез нови приходоизточници като корпоративен данък, нови мерки като рециклиране на пластмасови отпадъци и други. След тях се надяваме да не трябва да се увеличат националните вноски“, каза още Йотингер.\n\n По време на представянето на бюджета стана ясно, че парите за управлението на границите, миграцията и бежанските потоци е възлизат на 35 млрд. евро. Също така персоналът, който се грижи за защита на границите на ЕС ще бъде увеличен от 1200 на 10 000 души.\n\nОтносно плановете на президента на САЩ Доналд Тръмп да бъдат наложени наложени мита върху вноса на алуминий и стомана, Жан-Клод Юнкер призова това освобождаване да бъде безусловно и постоянно. Смятаме, че мерките на САЩ не могат да бъдат оправдани на основата на националната сигурност\", изтъкна Юнкер в Европейския парламент. \"Ще продължим нашите преговори със САЩ, но отказваме да преговаряме под заплаха\", подчерта шефът на Европейската комисия, докато представяше плана за бъдещия бюджет на Европейския съюз.\n\nПо думите на висшия еврочиновник, въпреки, че Тръмп временно изключи Европейския съюз от митата до 1 юни, не е ясно какво точно иска Вашингтон.\n\n\n \n                    ", "date": "2018.05.02", "title": "Повече пари за граници и наука, по-малко за фермери"}
{"url": "http://www.monitor.bg/a/view/4927-%D0%9C%D0%BE%D1%81%D0%BA%D0%BE%D0%B2%D1%81%D0%BA%D0%B8-%D0%B8-%D0%BF%D1%80%D0%B5%D0%B2%D0%BE%D0%B7%D0%B2%D0%B0%D1%87%D0%B8%D1%82%D0%B5-%D0%B8%D0%B7%D0%BB%D0%B8%D0%B7%D0%B0%D1%82-%D0%B7%D0%B0%D0%B5%D0%B4%D0%BD%D0%BE-%D0%BD%D0%B0-%D0%BF%D1%80%D0%BE%D1%82%D0%B5%D1%81%D1%82/", "text": "\n                    Транспортният министърът Ивайло Московски и българските превозвачи може да излязат заедно на генерална стачка, готвен от бранша на 16 май. Това обяви самият Московски след изслушване по темата от народните представители.\n\nНа срещата превозвачите обясниха, че са готови на крайните действия заради готвените промени в европейските правила, които ощетяват страните от Източна Европа за сметка на тези от Западния свят начело с Франция или т.нар. „пакет за мобилност“. За готвените протести на фирмите „Монитор“ вече на няколко пъти съобщава. Промените предвиждат шофьорите да почиват на 3 седмици в държавите си или в база на превозвача, да прекарват дългата си почивка в хотели и да не спят в камионите, а след третия ден на водачите да се плащат командировъчните на съответната държава. Позицията на държавата ни по всички точки е удължаване на срока за почивка на 6 седмици или повече и той да бъде съобразяван спрямо географското разположение на държавате.\n\nСамият Московски обяви, че е готов да излезе с превозвачите на стачка и че повечето предложения на големите държави са абсурдни и прикрити „под добри намерения“ като грижа за водачите. „Това е категорично нарушаване на човешките права. Няма как да се задължи къде да почиват шофьорите“, коментира той и допълни, че промените ще засегнат 60-70 хил. души и техните семейства само в България. Освен на стачка, Московски е готов и да напусне Съвета на министрите на транспорта, който оглавява по време на българското председателство. „Ако се нарушат интересите на българските превозвачи, наистина ще напусна и да си председателства който иска, заяви министърът пред журналисти.\n                    ", "date": "2018.05.02", "title": "Московски и превозвачите излизат заедно на протест "}
{"url": "http://www.monitor.bg/a/view/45500-%D0%98%D0%B7%D0%BF%D0%B8%D1%81%D0%B2%D0%B0%D1%82-%D0%BF%D0%B0%D1%82%D1%80%D0%B8%D0%B0%D1%80%D1%85-%D0%9D%D0%B5%D0%BE%D1%84%D0%B8%D1%82-%D0%B7%D0%B0-%D0%93%D0%B5%D1%80%D0%B3%D1%8C%D0%BE%D0%B2%D0%B4%D0%B5%D0%BD/", "text": "Премиерът Борисов води 3 министри на Атон за празника \n                    \nПатриарх Неофит ще посрещне Гергьовден в патриаршеските си покой. Предвижда се той да бъде изписан в сряда, максимум в четвъртък. Това съобщиха лекари от болница „Токуда“, където той беше приет по спешност на 18 април и веднага настанен в реанимация. Към момента Светейшият е стабилизиран, той се чувства добре, комуникативен е, разговаря с медицинския персонал и от няколко дни пита кога ще се прибере у дома, допълниха от лечебното заведение. Той дори се е поинтересувал дали може да пътува до Троянския манастир, но са го посъветвали на първо време да пази покоите си.\n\nДядо Неофит, който преди няколко години претърпя две сърдечни операции и е с изкуствена клапа, беше на рехабилитация в санаториум „Ясен“ в Банкя, когато му прилоша и беше закаран веднага в болницата. Първоначално той беше четири дни в реанимацията, а след това го приведоха в терапевтичното отделение, където започнаха да му провеждат и рехабилитационни процедури. През 2014 г. Негово Светейшество отново получи криза, заради която се наложи да бъде приет в болница. Тогава патриарх Неофит се почуства зле по време на посещението си в Истанбул и едва не припадна в олтара на църквата “Св. Ирина“. Тогава той беше докаран спешно със самолет в болница.\n\nКъм момента е в много добро състояние предвид претърпените преди време операции. Не се изисква специална диета и режим, но все пак трябва да се пази от преумора, казаха още лекарите. След изписването си той ще трябва да ходи в болницата на контролни прегледи.\n\nТрима министри, водени от премиера Бойко Борисов ще посрещнат Гергьовден в българския Зографски манастир „Свети Георги Победоносец“ в Атон, съобщиха междувременно от Синодалната палата. За Света гора с премиера ще пътуват Кирил Ананиев – на здравеопазването, Николай Нанков – на регионалното развитие и Боил Банов – на културата. Те ще бъдат придружавани от Врачанския митрополит Григорий. Отсега се знае, че всички те са приготвили подаръци за българския манастир там.\n\nВисоките гости обаче няма да ядат агнешко на Гергьовден независимо, че денят на свети Георги е и празник на Зографската обител. Причината е, че калугерите там са вегетарианци и не допускат компромиси дори за гостите. Отсега те са поръчали големи количества два вида бяла риба на рибарски магазин в Солун, който работи директно с рибари по заявка на клиента. Салати в изобилие, плодове, маслинени специалитети, хляб, приготвен по традиционна гръцка рецепта и червено вино е менюто, с което калугерите ще посрещнат гостите на празника. Едни и същи храни в еднакви количества те сервират както на високогоставени лица, така и на редовите поклонници.\n\n \n\n \n\n\n \n                    ", "date": "2018.05.02", "title": "Изписват патриарх Неофит за Гергьовден  "}
{"url": "http://www.monitor.bg/a/view/64462-%D0%A1%D1%8A%D1%81%D0%B5%D0%B4%D0%B8-%D1%81%D0%BA%D0%BE%D1%87%D0%B8%D1%85%D0%B0-%D1%81%D1%80%D0%B5%D1%89%D1%83-%D0%B4%D0%BE%D0%BC-%D0%B7%D0%B0-%D0%B2%D1%8A%D0%B7%D1%80%D0%B0%D1%81%D1%82%D0%BD%D0%B8-%D1%85%D0%BE%D1%80%D0%B0/", "text": "\n                    Родители и съседи са против изграждането на дом за възрастни хора на мястото на изнесена детска градина в Свищов. В групата има 20 деца от квартала, като детската градина не се закрива, а се мести в сградата на градината-майка „Калина малина”, съобщи bTV.\n\nПо-голямата част от сградата е празна. Преди е имало и дневен център за деца, в същата сграда е бил и социалният патронаж, но двете институции са изнесени в други сгради.\n\n„Не съм съгласна в този двор да бъде настанен какъвто и да било център за възрастни хора при положение, че извън града има такъв център. Притеснително е, че се полагат повече грижи за възрастните хора отколкото за децата”, смята Емилия Тодорова, чието дете е в изнесената група.\n\nСъседи също са против. Според тях сградата е определена за ясла и детска градина, но не и за възрастни хора.\n\nКметът на общината Генчо Генчев е категоричен, че при изграждането на център за възрастни хора има определени изисквания, които трябва да бъдат покрити. Част от тях са сградата да бъде в комуникативен район близо до поща, читалище, учебно заведение, тъй като целта е възрастните хора да не бъдат изолирани от обществото, а да бъдат интегрирани.\n\nОт общината са категорични, че групата само се премества, но не се закрива.\n                    ", "date": "2018.05.02", "title": "Съседи скочиха срещу дом за възрастни хора"}
{"url": "http://www.monitor.bg/a/view/48669-%D0%90%D1%80%D0%BC%D0%B8%D1%8F%D1%82%D0%B0-%D0%B2-%D0%B3%D0%BE%D1%82%D0%BE%D0%B2%D0%BD%D0%BE%D1%81%D1%82-%D0%B4%D0%B0-%D0%BF%D1%80%D0%B8%D0%B1%D0%B5%D1%80%D0%B5-%D1%82%D0%B5%D0%B6%D0%BA%D0%BE%D0%B1%D0%BE%D0%BB%D0%BD%D0%B0%D1%82%D0%B0-%D0%A2%D0%B5%D0%BE%D0%B4%D0%BE%D1%80%D0%B0-%D0%BE%D1%82-%D0%98%D1%81%D1%82%D0%B0%D0%BD%D0%B1%D1%83%D0%BB/", "text": "\n                    \n\nАрмията има готовност да прибере тежкоболната Теодора със самолет от Истанбул, но за момента няма такова искане. Това заяви в ефира на NOVA вицепремиерът и военен министър Красимир Каракачанов. Той обясни, че първоначално е имало запитване дали може да бъде прибрана с военен самолет от Бразилия.\n\n„Може да се осъществи, но нашите специалисти от ВМА, изразиха становището, че този самолет трябва 4 пъти да каца, да зарежда и да излита. Това може да влоши състоянието на пациента. Прецени се, че това не е разумния вариант”, заяви Каракачанов. Той обясни, че пациентката  ще бъде транспортирана до Истанбул с частна медицинска фирма.\n\n\n\nМеждувременно стана ясно, че здравните власти у нас ще проверяват дейността на медиума Кармен Лазарова. Името на Лазарова нашумя точно заради случая с болната от рак Теодора, която заминала за Бразилия в търсене на духовно и физическо лечение със съдействието на Лазарова, определяща себе си като водач и медиум.\n\nВ Бразилия състоянието на Теодора силно се влошило и тя не може да се прибере в България. Историята на Теодора трогна много българи и бяха събрани 130 хил. лева за транспортирането й до родината. На 4 май тя и съпругът й трябва да кацнат в Истанбул, а от там до София със специализирана линейка ще бъде закарана в българска болница.\n\n\n\n \n                    ", "date": "2018.05.02", "title": "Армията в готовност да прибере тежкоболната Теодора от Истанбул"}
{"url": "http://www.monitor.bg/a/view/35171-%D0%A7%D0%B5%D1%81%D1%82%D0%B2%D0%B0%D0%BC%D0%B5-%D0%B4%D0%BD%D0%B5%D1%81-%D0%91%D0%BE%D1%80%D0%B8%D1%81-i-%D0%9F%D0%BE%D0%BA%D1%80%D1%8A%D1%81%D1%82%D0%B8%D1%82%D0%B5%D0%BB/", "text": "\n                    На днешната дата (2 май), празнуват хората с имена производни на Борис и това е така, защото на този ден се чества паметта на свети цар Борис-Михаил – покръстител на българите, който е бил родственик на св. мъченик княз Боян Български.\n\nИмен ден празнуват днес: Борис, Борислава и Боряна.\n\nОт историята е известно, че Борис се покръства заедно с цялото си семейство и при кръщението приема името на Византийския император – Михаил.\n\nПрез 865 година в Христовата вяра били покръстени и всички българи. Цар Борис приел учението на Иисус с цялото си сърце и ревностно го следвал в личния си живот.\n\nТой изцяло се отдал на проповядването на Христовата вяра, като за тази цел дори се оттеглил от престола и станал монах, като оставил скиптъра на властта в ръцете на своя син Владимир.\n\nНедоволните боляри обаче подтикнали Владимир да върне отново езическата религия, но цар Борис бил готов на всичко, за да защитава християнството и потушил метежа.\n\nЗнаем, че на престола този път поставил другия си син Симеон, който се оказал ревностен последовател на Христос.\n\nИменно по това време учениците на св. Кирил и св. Методий намират радушен прием у нас и България започва да се изгражда като религиозно-просветен център на Балканите и съответно се подготвя да преживее своя Златен век.\n\nЦар Борис окончателно се връща в манастира и се отдава на пост, молитва и книжовна дейност и умира на 2 май през 906 г. Той е наречен равноапостолен светец, защото неговото дело в България и на Балканите може да се равнява на делото на първите апостоли.\n\nИ още един любопитен факт за 2 май: Днес е празник на градовете Копривщица, Харманли и  Чипровци.\n                    ", "date": "2018.05.02", "title": "Честваме днес Борис I Покръстител"}
{"url": "http://www.monitor.bg/a/view/56107-%D0%9C%D0%92%D0%A0-%D1%81%D1%8A%D0%B1%D0%B8%D1%80%D0%B0-%D0%B2%D1%81%D0%B8%D1%87%D0%BA%D0%B8-%D0%BF%D0%BE%D1%81%D0%BB%D0%B0%D0%BD%D0%B8%D1%86%D0%B8-%D0%B7%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82%D1%82%D0%B0-%D0%BF%D0%BE-%D0%B3%D1%80%D0%B0%D0%BD%D0%B8%D1%86%D0%B0%D1%82%D0%B0-%D1%81-%D0%A2%D1%83%D1%80%D1%86%D0%B8%D1%8F/", "text": "\n                    До края на месеца в МВР ще се проведе среща с всички посланици в България, за да разберат как се справя държавата с опазването на турската границица. Това съобщи вътрешният министър Валентин Радев след среща с посланика на Великобритания Ема Хопкинс в Министерския съвет. “На нея ще им обясним и ще кажем истината за това, как България се справя с опазването на границата с Турция, как се справяме с прекъсването на каналите за мигранти и в двете посоки“,  каза Радев. Двамата са обсъдили и  взаимодействието на службите на двете държави, като акцентът паднал върху това, какво се случва след Брекзит. “Имаме много добро взаимодействие между службите на двете държави, което продължава вече повече от 15 години. Въпреки Брекзит ние продължаваме тази много добра дейност”, обясни силовият министър.\n\nВ началото на заседанието премиера Бойко Бориспв също похвали службите за добрата работа с Великобритания и подчерта, че продължават добрата работа срещу контрабандата на цигари.\n\n“С тях правим операции за стотици милиона паунда, за което им благодарим. И посланик Хопкинс дойде днес публично да ми благодари. Колегите работят много добре по тази тема. Или когато отчитахме най-ниските нива на контрабанда в България и най-високите във Великобритания, се оказах прав“, каза Борисов. Той припомни, че през март беше разбита фабрика в Ирландия, която е произвеждала цигари за 200 млн. паунда и в която са участвали и българи.\n                    ", "date": "2018.05.02", "title": "МВР събира всички посланици за сигурността по границата с Турция"}
{"url": "http://www.monitor.bg/a/view/5172-%D0%9A%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2-%D0%94%D0%BE-2000-%D0%BB%D0%B2-%D1%89%D0%B5-%D1%81%D1%82%D1%80%D1%83%D0%B2%D0%B0-%D1%83%D1%87%D0%B0%D1%81%D1%82%D0%B8%D0%B5%D1%82%D0%BE-%D0%BD%D0%B0-%D0%B0%D1%80%D0%BC%D0%B8%D1%8F%D1%82%D0%B0-%D0%B2-%D0%B3%D0%BE%D0%B4%D0%B8%D1%88%D0%BD%D0%B8%D0%BD%D0%B0%D1%82%D0%B0-%D0%BD%D0%B0-%D0%A6%D0%A1%D0%9A%D0%90/", "text": "\n                    \nВключането на хеликоптери в честванията на 70-годишнината на ЦСКА ще струва най-много 2000 лв. Това съобщи военният министър Красимир Каракачанов след заседанието на Министерския съвет. “Участие ще вземат 1 или 2 хеликоптера. Предвижда се с единия да скочат състезателите от националния отбор по парашутизъм, а с другия да се направи демонстрация на специалните сили. Ако предположим, че и двата хеликоптера летят от Враждебна до София, разходите ще бъдат максимум 2000 лв”, обясни министърът. Каракачанов отбеляза, че клубът е бил 50 години към Министерството на отбраната и заслужава подобен жест.\n\nТой заяви, че догодина, ако е министър, ще помоли МВР да направят жест и към отбора на Левски.\n\nОтносно военният парад на 6 май Каракачанов заяви, че ден по-рано ще може да каже с точност колко пари ще струва.\n\n \n\n \n\n\n \n                    ", "date": "2018.05.02", "title": "Каракачанов: До 2000 лв ще струва участието на армията в годишнината на ЦСКА"}
{"url": "http://www.monitor.bg/a/view/50313-%D0%94%D0%BE-6-%D0%B3-%D0%B7%D0%B0%D1%82%D0%B2%D0%BE%D1%80-%D0%B8-%D1%81%D0%BE%D0%BB%D0%B5%D0%BD%D0%B8-%D0%B3%D0%BB%D0%BE%D0%B1%D0%B8-%D0%B7%D0%B0-%D0%BD%D0%B5%D0%B7%D0%B0%D0%BA%D0%BE%D0%BD%D0%BD%D0%B0-%D1%81%D0%B5%D1%87/", "text": "\n                    До 6 години затвор и солени глоби за незаконна сеч. Това предвиждат промени в НК, предложени от „Обединените патриоти”, който депутатите гласуваха на първо четене в парламента. Така за незаконна сеч или добив на дървесина, включително паднали или вече отсечени дървета, се предвижда лишаване от свобода до шест години и глоба от 1000 до 20 000 лв. Това обаче ще важи когато щетите са нас една минимална работна заплата. Когато престъплението е извършено от лице по поръчка на организирана престъпна група или е опасен рецидив, се дава възможност съдът да наложи и конфискация на една втора на имуществото. \n\nТези престъпления, които касаят щети до една минимална заплата занапред стават предмет само на административното производство, а целта е да се повиши налагането на глоби и тяхната събираемост. Досега преписките се пращали в прокуратурата, а в 90 % от случаите досъдебните производства се прекратявали и се връщали отново на горските служби.\n\n Построяването на сграда в горска територия без правно основание се квалифицира като престъпление. Горските също се включват в списъка с длъжностни лица, посегателството върху които също е престъпление.\n\n Наред с тези поправки, НК предвижда и по-солени глоби и за бракониерство. Така занапред всеки, който убие едър дивеч без нужното разрешение го грози до 2 години затвор или пробация до 4 години и с глоба от 1000 до 5000 лева. Прецезират се и разпоредбите, когато се лови дивеч извън разрешеното време и без билет. Занапред санкциите от 6 месеца пробация и глоба до 300 лева ще важат и когато щетите са над една минимална заплата. Криминализира се и съхранението, пренасянето, превоза и укриването на незаконно убит или уловен дивеч, е записано в мотивите. Глобите ще са от 1000 до 5000 лева. Същото ще важи когато даден човек намери болен, ранен или мъртъв дивеч и реши да го транспортира. При рецидив пък се предлагат затвор до 5 години, глоба и вземане на разрешителното. \n\n По време на дебатите социалистът Крум Зарков заяви, че част от текстовете са неясни и някой от предложенията за наказания са прекалено завишени. Християн Митев от „Обединените патриоти” пък заяви, че текстовете ще бъдат презецирани между 1 и 2-ро четене и ще се съобразят с бележките на прокуратурата и правосъдното ведомство. \n                    ", "date": "2018.05.02", "title": "До 6 г. затвор и солени глоби за незаконна сеч "}
{"url": "http://www.monitor.bg/a/view/29218-%D0%96%D0%B8%D1%82%D0%B5%D0%BB%D0%B8-%D0%BD%D0%B0-%D0%9F%D0%BE%D0%BF%D0%B8%D0%BD%D1%86%D0%B8-%D0%BD%D0%B0-%D0%BF%D1%80%D0%BE%D1%82%D0%B5%D1%81%D1%82-%D1%81%D1%80%D0%B5%D1%89%D1%83-%D0%BC%D0%B5%D0%B4%D0%B5%D0%BD-%D1%80%D1%83%D0%B4%D0%BD%D0%B8%D0%BA/", "text": "\n                    Жители на панагюрското село Попинци протестираха срещу намерението на „Асарел Медет“АД да прави геоложки проучвания за добив на мед в района. Недоволните блокираха пътя за общинския център, като преминаваха постоянно по пешеходната пътека и така не позволиха на пътуващите по направлението да продължат. Ние се борим не за нещо друго, а за здравето и за живота си – нашия и този на децата и на внуците ни. Длъжни сме да оставим на нашите деца и внуци едно чисто, хубаво и приветливо село, със здрава среда за живеене. Затова, само напред!, заяви кметът на селото Стоянка Ставрева. В региона има вече достатъчно действащи и недействащи,но не и безвредни мини, които тровят водата, почвата и въздуха ни. Откриването на още един рудник би било равносилно на екологична катастрофа, категорични са попинчани. Димитър Загорски от Инициативния комитет припомни, че бъдещото находище се намира в местността“ Борова могила“, а тя е включена в обхвата на НАТУРА 2000.Близо 1000 жители се подписаха в протестна декларация, която изпратиха до държавни институции и община Панагюрище, а заради създалото се напрежение кметът на средногорската община Никола Белишки оттегли темата от дневния ред на сесията на ситипарламента на 26 април. Според местните хора находището се проучва още от 60-те години на миналия век и минното дружество разполага с достатъчно информация за него. Повод за новото недоволство стана писмо от 19 април т.г. на „Асарел Медет“ до кметството на Попинци, с което уведомяват, че имат намерение да прокарат 11 сондажа върху площ от 500 кв. м в местността“ Борова могила“, с цел проучване наличие на залежи от медна руда. За целта те имали разрешение от МОСВ и Министерството на икономиката и енергетиката, с последващо евентуално разработване и добив на мед чрез открит рудник след няколко години. Не трябва да позволяваме този райски кът, в който сме родени и отрасли, да се превърне в бунище, защото точно това ще остане от околностите на Попинци, като започнат откритото разработване и изземване на полиметалните подземни изкопаеми, категорични са живеещите в Попинци.\n\n\n \n\n \n                    ", "date": "2018.05.02", "title": "Жители на Попинци на протест срещу меден рудник"}
{"url": "http://www.monitor.bg/a/view/47310-%D0%A0%D0%B5%D0%BC%D0%BE%D0%BD%D1%82%D0%B8%D1%80%D0%B0%D1%82-%D1%81%D0%B3%D1%80%D0%B0%D0%B4%D0%B0%D1%82%D0%B0-%D0%BD%D0%B0-%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D0%B2%D1%8A%D0%B2-%D0%92%D0%B5%D0%BB%D0%B8%D0%BD%D0%B3%D1%80%D0%B0%D0%B4-%D1%81-%D0%B5%D0%B2%D1%80%D0%BE%D0%BF%D0%B0%D1%80%D0%B8/", "text": "\n                    \nСградата на Районна прокуратура Велинград, в която се помещават още Дирекция „Социално подпомагане”, отдел „Закрила на детето” и местният отдел на Регионалната здравна инспекция, ще бъде ремонтирана по проект „Внедряване на мерки за енергийна ефективност”.Това е част от инвестиционната програма на община Велинград, а източник на финансиране е Оперативна програма „Региони в растеж”, съобщи кметът на курортната община д-р Костадин Коев. По тази програма общината е разработила пет проекта, като всички са одобрени и е получено европейско финансиране.Ремонтните работи предвиждат извършване на  всички задължителни енергоспестяващи мерки, които ще доведат до енергийна ефективност клас „С” и имат пряк екологичен ефект. Ще бъде извършено саниране, подмяна на електроинсталацията и поставяне на нов асансьор за подобряване на достъпа на лица с увреждания. Проектът е на стойност 933 471.51 лв.\n\n\n\n\n \n                    ", "date": "2018.05.02", "title": "Ремонтират сградата на прокуратурата във Велинград с европари"}
{"url": "http://www.monitor.bg/a/view/43684-%D0%A1%D0%90%D0%A9-%D0%BF%D0%BE%D0%B4%D0%BA%D1%80%D0%B5%D0%BF%D1%8F-%D1%83%D1%81%D0%B8%D0%BB%D0%B8%D1%8F%D1%82%D0%B0-%D0%BD%D0%B0-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D0%B7%D0%B0-%D1%80%D0%B0%D0%B7%D0%B2%D0%B8%D1%82%D0%B8%D0%B5%D1%82%D0%BE-%D0%BD%D0%B0-%D0%97%D0%B0%D0%BF%D0%B0%D0%B4%D0%BD%D0%B8%D1%82%D0%B5-%D0%91%D0%B0%D0%BB%D0%BA%D0%B0%D0%BD%D0%B8/", "text": "\n                     \n\nСАЩ подкрепя усилията на страната за развитието на Западните Балкани по време на председателството. Това е заявил помощник-държавния секретар на САЩ Уес Мичъл в телефонен разговор с премиера Бойко Борисов, съобщиха от Министерския съвет. Двамата обсъдили напредъкът на всяка една от шестте страни, както и предизвикателствата в преговорите между Скопие и Атина и отношенията между Прищина и Белград. Борисов изтъкнал необходимостта част от проблемите между западнобалканските страни да бъдат решени още преди срещата на върха на 17 май в София, за да може на нея да се постигне договореност за реализацията на конкретни проекти.\n\nПомощник-държавният секретар на САЩ откроил също усилията на страната ни за достигане на 2% бюджет за отбрана и посочи страната ни като пример за други членки на НАТО. „България успя да изработи надежден план за достигане на този процент, приветстван от Алианса, и се дава за пример на страните, които все още не са съумели да изготвят своите планове“, посочил Мичъл. През следващите седмици се планира посещение в България на помощник-държавния секретар на САЩ.\n                    ", "date": "2018.05.02", "title": "САЩ подкрепя усилията на България за развитието на Западните Балкани"}
{"url": "http://www.monitor.bg/a/view/80006-%D0%95%D0%BC%D0%B8%D0%BB-%D0%A5%D1%80%D0%B8%D1%81%D1%82%D0%BE%D0%B2-%D0%BE%D1%81%D1%82%D0%B0%D0%B2%D0%B0-%D0%B7%D0%B0%D0%BC%D1%88%D0%B5%D1%84-%D0%BD%D0%B0-%D0%9D%D0%A1/", "text": "Хора с увреждания поискаха да отпадне системата на ТЕЛК\n                    \nЕмил Христов от ГЕРБ остава на поста си като зам.-шеф на НС. Това решиха депутатите след почти четири часа дебати и две почивки. \"За” оставката на Христов гласуваха само 71 депутати от БСП. Всички останали 118 бяха против и така застанаха зад Христов. ДПС не участваха в гласуването.\n\n \n\nПо време на дебатите БСП сравни Христов с Пилат Понтийски, който си измил ръцете с охраната относно недопускането на хората с увреждания в сградата на парламента. Именно този сландал в средата на април бе и повод БСП да внесе искането си за оставката му.\n\nГЕРБ на свой ред защитиха Христов и обвиниха социалистите в сценарий, манипулация, спекулации и лъжи.Светлана Ангелова заяви, че БСП създават изкуствени скандали, а Христов паднал тяхна жертва. Според шефът на правната комисия Данаил Кирилов от БСП от две лъжи искат да възпроизведат една истина. Неговия колега Спас Гърневски пък в проза обясни как БСП празнува 1 май. Той цитира част от химна на социалитическия интернационал. Сега обаче 28 години след комунистическия режим - на 1 май 2018 г., текстът бил: \"Прииждат леви пенсионери в София на шопинг-протест, за борба ги надъхват соцмилионери начело с Другарката Техноимпекс\".\nПатриотът Станислав Станилов пъй избухна и се обърна към БСП : „Повдига ми се като ви гледам”. Станилов се възмути, че на първомайския митинг на БСП соцлидерът Корнелия Нинова ги нарекла „псевдопатриоти“. \"Какво да я правя? Да я съдя ли?!, викна съкрушен той.\n\nОт Обединените патриоти обвиниха БСП, че се опитват да дестабилизират държавата и правителството.Станилов нападна БСП, че не са социалистическа партия и ги обвини, че именно благодарение на тяхната политика напълни джобовете на олигарсите, визирайки Георги Гергов от редиците на БСП. Неговият колега Павел Шопов пък обяви, че ако Цецка Цачева била начело на НС, щяло да бъде друго\n\nКристина Таскова от \"Воля\" пък упрекна червените, е не са конструктивни, а дебатът струвал на гражданите 100 000 лева.\n\nВ края на дебатите самият Емил Христов обвини, че БСП всъщност са употребили хората с увреждания за партийни цели и ги призова те да се извинят. \"Няма и председател на парламента, който да е отменил решение на охраната\", защити се Христов и обясни, че на него не му е била дадена възможност да говори с шефа на охраната. Той попита БСП защо не са били добронамерени да изчакат да свърши пленарното заседание и да бъде направена среща с хората с увреждания.\n\nЗам.-шефът на ПГ на ГЕРБ Цветан Цветанов на свой ред упрекна опозицията, че така само са загубили парламентарно време“Няма да позволим подобни опити за разделение, омраза и противопоставяне“, каза Цветанов и допълни - „Начинът, по който направихте този сценарий не ви носи дивидент“.\n\nМеждувременно в НС се състоя срещата между депутати от БСП и ГЕРБ с хората с увреждания. На нея те поискаха да отпадне системата на ТЕЛК. А вместо нея да се премине към разширена епикриза, която да установява трайния дефицит. И управляващи, и опозиция пък са се обединили около мнението, че е нужна реформа и има политическа воля за промяна в политиките към хората в неравностойно положение. В крайна сметка председателят на ПГ на ГЕРБ Цветан Цветанов пое ангажимент след 10 дни отново да се направи работна среща с експерти и обеща, че ще има политическа воля да се решат проблемите на хората с увреждания.\n\n \n\n\n \n                    ", "date": "2018.05.02", "title": "Емил Христов остава на поста зам.-шеф на НС "}
{"url": "http://www.monitor.bg/a/view/43017-%D0%9F%D1%80%D0%BE%D1%83%D1%87%D0%B2%D0%B0%D1%82-%D0%B7%D0%B0-%D0%BD%D0%BE%D0%B2-%D0%BF%D0%BE%D0%BB%D0%B8%D0%B3%D0%BE%D0%BD-%D0%B7%D0%B0-%D1%83%D1%82%D0%B8%D0%BB%D0%B8%D0%B7%D0%B0%D1%86%D0%B8%D1%8F-%D0%BD%D0%B0-%D0%B1%D0%BE%D0%B5%D0%BF%D1%80%D0%B8%D0%BF%D0%B0%D1%81%D0%B8-%D0%BA%D1%80%D0%B0%D0%B9-%D0%92%D0%B0%D1%80%D0%BD%D0%B0/", "text": "\n                    Постоянната комисията по архитектура към общинския съвет във Варна отказа да излезе с решение за изготвянето на подробен устройствен план за военен имот на брега на Варненското езеро, преди да събере достатъчно информация по въпроса. А той бе поставен от военния завод „ТЕРЕМ – КРЗ Флотски арсенал”, който възнамерява да изгради там, на своя територия между общините Варна и Белослав, полигон за утилизация на боеприпаси.\n\nСпоред председтелят на комисията Димитър Карбов, инвестиционното намерение на завода е внесено и в Районната инспекция по опазване на околната среда и водите във Варна. От общината се очаква да допусне разработването на подробен устройствен план и план за застрояване и регулация на терена, собственост на Флотски арсенал. „Става дума за 28 декара, които са собственост на държавната фирма, а искането касае около 2000 квадратни метра за обособяване на площадка за неопасни отпадъци“, обясни главният архитект на Варна, Виктор Бузев. Според него, и в момента фирмата разполага с депо за съхранение на продукти, които изискват специална охрана. Имотът се намира до с. Константиново и е със специално предназначение, като в ОУП за него няма заложени параметри.\n\n„Изграждането на такъв полигон ще е опасно, не само за живеещите в селото, в селищните образувания наоколо, но и за Варна, твърди Димитър Карбов. Колегите му от архитектурната комисия отказаха да допуснат разработването на план, преди да са чули конкретни аргументи. Те се обединиха около мнението да не се предприема каквото и да било, преди Министерството на oтбраната да представи пред общинския съвет подробна информация какво ще се обезврежда на площадката.\n                    ", "date": "2018.05.02", "title": "Проучват за нов полигон за утилизация на боеприпаси край Варна"}
{"url": "http://www.monitor.bg/a/view/29825-%D0%94%D0%B0%D0%BD%D1%8A%D1%87%D0%BD%D0%B8%D1%82%D0%B5-%D1%81-%D1%85%D0%B0%D0%B1%D0%B5%D1%80-%D0%BE%D1%82-%D0%B7%D0%B0%D1%82%D0%B2%D0%BE%D1%80%D0%B0-%D0%B7%D0%B0-%D0%BE%D1%81%D0%B2%D0%BE%D0%B1%D0%BE%D0%B4%D0%B5%D0%BD%D0%B8-%D0%B1%D0%B0%D0%BD%D0%B4%D0%B8%D1%82%D0%B8/", "text": "Държавата ще отнема както преките, така и косвените облаги от престъпниците\n                    Данъчните поделения ще получават известия от затворите за освободени затворници. Това предвижда нoв пaĸeт oт пpoмeни в Haĸaзaтeлния ĸoдeĸc, a чpeз тяx и в HΠK, Зaĸoнa зa изпълнeниe нa нaĸaзaниятa, който се пpeдлaгa Mиниcтepcтвoтo нa пpaвocъдиeтo. Мерките са cвъpзaни c eфeĸтивнoтo изпълнeниe нa пpиcъди зa ĸoнфиcĸaция нa имyщecтвo, ĸaĸтo и c пpoтивoзaĸoннoтo oтнeмaнe нa мoтopни пpeвoзни cpeдcтвa (MΠC). Πo-пoдpoбнo ce ypeждaт и пpaвaтa нa yчacтницитe в пpoизвoдcтвaтa пo изпълнeниe нa eвpoпeйcĸa зaпoвeд зa apecт и нa издиpвaнитe пo Зaĸoнa зa eĸcтpaдициятa и Eвpoпeйcĸaтa зaпoвeд зa apecт, cъoбщaвaт oт MΠ. Πpoeĸтът e пyблиĸyвaн зa oбщecтвeнo oбcъждaнe.\n\nВ променените текстове се предвижда зa peaлнaтa cъбиpaeмocт нa paвнocтoйнocттa нa вeщи или пapични cpeдcтвa, oтнeти в пoлзa нa дъpжaвaтa 5-гoдишният дaвнocтeн cpoĸ дa зaпoчвa дa тeчe oт дeня, в ĸoйтo e изтeĸъл cpoĸът зa изтъpпявaнe нa нaлoжeнoтo нaĸaзaниe лишaвaнe oт cвoбoдa. A aбcoлютният 10-гoдишeн дaвнocтeн cpoĸ зa пoгacявaнe нa зaдължeниeтo зaпoчвa дa тeчe oт дeня, в ĸoйтo e изтeĸъл cpoĸът зa изтъpпявaнe нa нaлoжeнoтo нaĸaзaниe лишaвaнe oт cвoбoдa. Зa цeлтa в Зaĸoнa зa изпълнeниe нa нaĸaзaниятa и зaдъpжaнeтo пoд cтpaжa ce въвeждa зaдължeниe зa Глaвнa диpeĸция „Изпълнeниe нa нaĸaзaниятa“ дa yвeдoмявa тepитopиaлнaтa диpeĸция нa HAΠ пo пocтoянeн aдpec нa лишeния oт cвoбoдa зa дaтaтa, oт ĸoятo cъщият щe бъдe ocвoбoдeн oт мecтaтa зa лишaвaнe oт cвoбoдa, ĸoгaтo нapeд c нaĸaзaниeтo лишaвaнe oт cвoбoдa e пocтaнoвeнo и oтнeмaнe в пoлзa нa дъpжaвaтa.\n\nΠpoмeни в HΠK пъĸ пpeдвиждaт oбeзпeчeнoтo имyщecтвo пo peдa нa чл. 72 oт (HΠK) дa ce yпpaвлявa oт Koмиcиятa зa пpoтивoдeйcтвиe нa ĸopyпциятa и зa oтнeмaнe нa нeзaĸoннo пpидoбитoтo имyщecтвo, извecтнa ĸaтo „Aнтиĸopyпция“.\n\nΠpoeĸтът пpeдвиждa пpяĸaтa или ĸocвeнa oблaгa, пpидoбитa oт пpecтъплeниe дa ce oтнeмaт в пoлзa нa дъpжaвaтa, aĸo нe пoдлeжaт нa вpъщaнe или възcтaнoвявaнe. A в cлyчaитe ĸoгaтo тя липcвa или e oтчyждeнa, дa ce пpиcъждa нeйнaтa paвнocтoйнocт (чл. 53 oт HK).\n\nPaзяcнявa ce cъщo, чe „пpяĸa“ oблaгa e „вcяĸa иĸoнoмичecĸa пoлзa, пpидoбитa пpяĸo чpeз пpecтъплeниeтo„. A „ĸocвeнa“ oблaгa e „пpидoбитoтo в peзyлтaт нa paзпopeждaнe c пpяĸaтa oблaгa, ĸaĸтo и вcяĸo пocлeдвaщo инвecтиpaнe или пpeoбpaзyвaнe нa пpяĸa oблaгa, вĸлючитeлнo ĸoгaтo e билa изцялo или чacтичнo пpeoбpaзyвaнa или пpeвъpнaтa в дpyгo имyщecтвo, или ĸoгaтo e билa cмeceнa c имyщecтвo, пpидoбитo oт зaĸoнни изтoчници, дo cтoйнocттa, нa ĸoятo ce oцeнявa вĸлючeнaтa пpяĸa oблaгa„.\n\nBъвeждaнeтo нa мяpĸaтa e в изпълнeниe нa изиcĸвaниятa нa Диpeĸтивa 2014/42/EC нa Eвpoпeйcĸия пapлaмeнт и нa Cъвeтa зa oбeзпeчaвaнe и ĸoнфиcĸaция нa cpeдcтвa и oблaги oт пpecтъпнa дeйнocт в EC. Tя цeли cъздaвaнe нa peaлнa възмoжнocт нe caмo зa пpизнaвaнe, нo и зa eфeĸтивнo изпълнeниe нa нaĸaзaтeлнитe пpиcъди в чacттa им oтнocнo ĸoнфиcĸaция нa имyщecтвo, пpидoбитo oт пpecтъпнa дeйнocт, зaявявaт oт MΠ.\n\nOcъдeният зa yмишлeнo пpecтъплeниe щe дължи нe caмo вeщитe, ĸoитo ca били пpeднaзнaчeни или ca пocлyжили зa извъpшвaнeтo нa дeяниeтo, нo и тяxнaтa paвнocтoйнocт, ĸoгaтo тe липcвaт.\n\n \n\n\n\nКражбата на кола да се наказва с от 1 до 10 затвор. Това предлага правосъдното министерство в нов пакет промени в Наказателния кодекс (НК). Тези текстове бяха написани по-лично разпореждане на премиера Бойко Борисов. Преди около месец той нареди от НК да отпадне противозаконното отнемане на автомобили.\n\nСтава въпрос за разпоредбата в НК, в която пише, че се наказва всеки, който \"противозаконно отнеме чуждо моторно превозно средство от владението на другиго без негово съгласие с намерение да го ползува\". Тя е приета през 1997 г. От МВР твърдят, че този текст им пречи заради заложената в него специална цел - \"с намерение да го ползува\". Крадците на коли се оправдавали, че са влезли в автомобила, за да се скрият от дъжда, да се стоплят и т.н., т.е. не са имали намерение да го ползват. И така се измъквали от наказание.\nΠpeдлaгa ce oщe пpигoтoвлeниeтo ĸъм ĸpaжбa нa MΠC дa ce нaĸaзвa, ĸaтo caмocтoятeлнo пpecтъплeниe. Oтпaдa пpeдвидeнaтa възмoжнocт зa нaлaгaнe нa aлтepнaтивнoтo нaĸaзaниe глoбa в cлyчaитe нa пpoтивoзaĸoннo пpoниĸвaнe в чyждo MΠC. Toвa e мoтивиpaнo c виcoĸaтa cтeпeн нa oбщecтвeнa oпacнocт нa тeзи пpecтъплeния, ĸoeтo ce oбycлaвя ĸaĸтo oт знaчитeлнaтa cтoйнocт нa oтнeтaтa движимa вeщ, тaĸa и oт фaĸтa, чe мнoгo чecтo oтнeтoтo MΠC ce изпoлзвa пpи извъpшвaнeтo нa дpyги пpecтъплeния, зaявявaт внocитeлитe.\n\n\n\n\n\nB пpoeĸтoзaĸoнa ce ypeждaт пo-пoдpoбнo пpaвa нa yчacтницитe в нaĸaзaтeлнитe пpoизвoдcтвa във вpъзĸa c тpaнcпoниpaнeтo нa Диpeĸтивa 2013/48/EC зa ycтaнoвявa минимaлни пpaвилa oтнocнo пpaвoтo нa дocтъп дo aдвoĸaт в нaĸaзaтeлнoтo пpoизвoдcтвo и в пpoизвoдcтвoтo пo изпълнeниe нa eвpoпeйcĸa зaпoвeд зa apecт, cъoбщaвaт oт MΠ.\n\nA имeннo, cъc cъпътcтвaщи пpoмeни в HΠK изpичнo ce пocoчвa пpaвoтo нa oбвиняeмия cвoбoднo дa ocъщecтвявa вpъзĸa cъc зaщитниĸa cи, дa ce cpeщa нacaмe c нeгo, дa пoлyчaвa cъвeти и дpyгa пpaвнa пoмoщ, вĸлючитeлнo пpeди зaпoчвaнe и пo вpeмe нa пpoвeждaнe нa paзпитa и нa вcяĸo дpyгo пpoцecyaлнo дeйcтвиe c нeгoвo yчacтиe (чл. 55 HΠK). Kъм нacтoящия мoмeнт e пpeдвидeнo пpaвo нa зaщитниĸa дa ce cpeщa нacaмe c oбвиняeмия, нo cъщoтo нe e изpичнo пpeдвидeнo ĸaтo пpaвo нa oбвиняeмия.\n\nΠpи зaдъpжaнe пoд cтpaжa нa oбвиняeмия, ĸaĸтo и пo oтнoшeниe нa зaдъpжaнeтo нa ocнoвaниe чл. 64, aл. 2 oт HΠK, ce пpeдвиждa пo иcĸaнe нa oбвиняeмия, нeзaбaвнo дa ce yвeдoмявa пoнe eднo пocoчeнo oт нeгo лицe. B дeйcтвaщaтa paзпopeдбa e пocoчeн изчepпaтeлнo ĸpъгът oт лицa, ĸoитo ce yвeдoмявaт нeзaбaвнo пpи зaдъpжaнeтo нa лицeтo пoд cтpaжa – ceмeйcтвoтo нa oбвиняeмия, paбoтoдaтeлят или Mиниcтepcтвo нa външнитe paбoти. „Πocoчeнoтo изчepпaтeлнo избpoявaнe мoжe дa дoвeдe дo нeoбocнoвaнo oгpaничaвaнe нa пpaвoтo нa oбвиняeмия cвoбoднo дa yвeдoми лицe, ĸoeтo мoжe дa бъдe paзличнo oт избpoeнитe, нaпpимep в cлyчaитe нa фaĸтичecĸo cъжитeлcтвo“, ce coчи в мoтивитe нa зaĸoнoпpoeĸтa.\n\nC мoтивиpaнo пocтaнoвлeниe нa нaблюдaвaщия пpoĸypop yвeдoмявaнeтo мoжe дa бъдe oтлoжeнo дo 48 чaca, aĸo имa pиcĸ oт „cepиoзнo възпpeпятcтвaнe“ нa нaĸaзaтeлнoтo пpoизвoдcтвo или зa дa ce пpeдoтвpaти зaплaxa зa живoтa, cвoбoдaтa, физичecĸaтa нeпpиĸocнoвeнocт нa дpyг. Toвa пocтaнoвлeниe мoжe дa ce oбжaлвa oт oбвиняeмия пpeд пъpвoинcтaнциoнния cъд, ĸoйтo paзглeждa жaлбaтa нeзaбaвнo. Oпpeдeлeниeтo мy e oĸoнчaтeлнo.\n                    ", "date": "2018.05.02", "title": "Данъчните с хабер от затвора за освободени бандити"}
{"url": "http://www.monitor.bg/a/view/52872-%D0%A1%D1%82%D0%BE%D0%BB%D0%B8%D1%87%D0%BD%D0%B0%D1%82%D0%B0-%D0%BE%D0%B1%D1%89%D0%B8%D0%BD%D0%B0-%D0%BD%D0%B0%D0%BF%D1%80%D0%B0%D0%B2%D0%B8-%D0%BA%D0%B0%D1%80%D1%82%D0%B8-%D0%BA%D0%BE%D0%B3%D0%B0-%D0%B8-%D0%BA%D1%8A%D0%B4%D0%B5-%D1%81%D0%B5-%D1%81%D1%8A%D0%B1%D0%B8%D1%80%D0%B0-%D0%B1%D0%BE%D0%BA%D0%BB%D1%83%D0%BA%D1%8A%D1%82/", "text": "\n                     \n\nСтоличната община изготви карти кога и къде ще се събират различните видове отпадъци в районите. Картите с графиците могат да бъдат видяни на сайта на кметството. Акцент е поставен върху графиците за извозване на едрогабаритни отпадъци за всеки район и подрайон, а за максимално улеснение е предложено и обозначение върху карта, обясниха от „Московска“ 33. Оттам призовават гражданите да планират изхвърлянето на едрогабаритните си отпадъци с деня на извозването им, така че да се намали престоят на изхвърлените стари мебели, дограми или чували от домашен ремонт на улицата. „Искаме информацията да достигне до жителите на всеки блок и до обитателите на всяка общинска сграда. Само чрез популяризиране на информацията за това кога и как да събираме и изхвърляме отпадъците си – включително едрогабаритните, опасните отпадъци, електрическите и електронните, можем да разчитаме, че несъобразеното изхвърляне ще намалее, както и ще намалее възможността старите ни мебели да бъдат събирани нерегламентирано и евентуално – да бъдат изгорени във въздуха“, коментира инициативата зам.-кметът по екология Йоана Христова.\n\nИнициативата за изготвяне на единни обобщени визуализации стартира преди няколко месеца с разпространение на графиците под формата на стикери върху контейнерите за смесен битов отпадък.\n                    ", "date": "2018.05.02", "title": "Столичната община направи карти кога и къде се събира боклукът"}
{"url": "http://www.monitor.bg/a/view/6060-%D0%A6%D1%8F%D0%BB%D0%B0%D1%82%D0%B0-%D0%BF%D0%BE%D0%B6%D0%B0%D1%80%D0%BD%D0%B0-%D0%B2-%D0%A8%D1%83%D0%BC%D0%B5%D0%BD-%D0%BD%D0%B0-%D0%BA%D1%80%D0%B0%D0%BA-%D0%B2-%D0%B8%D0%BD%D0%B4%D1%83%D1%81%D1%82%D1%80%D0%B8%D0%B0%D0%BB%D0%BD%D0%B0%D1%82%D0%B0-%D0%B7%D0%BE%D0%BD%D0%B0/", "text": "Гасят пламнал магазин и складове в контейнери срещу Тютюневия комбинат\n                    \n\nЦелият наличен състав на смяна на противопожарната служба в Шумен е вдигнат на крак срещу пожар в югоизточната индустриална част на Шумен. По първоначални данни от шефа на градската пожарна Красимир Колев, горят складове за дрехи и други стоки срещу Тютюневия комбинат. Според някои информации огънят е засегнал и магазин за отоплителни уреди с твърдо гориво и стоки за бита. \n\n\n\n\n                    ", "date": "2018.05.02", "title": "Цялата пожарна в Шумен на крак в индустриалната зона (СНИМКИ)"}
{"url": "http://www.monitor.bg/a/view/3465-%D0%9F%D0%BE%D0%B4%D0%BF%D0%B8%D1%81%D0%B0%D0%BD%D0%B0-%D0%BE%D1%82-%D0%BF%D0%B0%D1%86%D0%B8%D0%B5%D0%BD%D1%82%D0%BA%D0%B0-%D0%BF%D1%80%D0%B0%D0%B7%D0%BD%D0%B0-%D0%B4%D0%B5%D0%BA%D0%BB%D0%B0%D1%80%D0%B0%D1%86%D0%B8%D1%8F-%D0%B7%D0%B0-%D0%B4%D0%BE%D0%BF%D0%BB%D0%B0%D1%89%D0%B0%D0%BD%D0%B5/", "text": "\n                    Празна декларация за доплащане на медицинско изделие, е открита подписана от пациентка. В нея не е посочен нито видът на изделието, нито сумата, която жената трябва да доплати на Университетската болница „Света Екатерина“ в столицата. Това е установила съвместна проверка от контрольори на Националната здравноосигурителна каса и от Столичната здравноосигурителна каса, съобщиха от осигурителната институция.\n\nПациентката е починалата 80-годишна старица, за която две пациентски организации съобщиха, че е издъхнала, защото не е имала средства да заплати разликата между цената, до която реимбурсира НЗОК и\n\nОт медицинската документация на възрастната жена е записано, че тя е хоспитализирана три пъти в рамките на 30 дни - на 27 март по клинична пътека „Диагностика и лечение на остра и изострена хронична сърдечна недостатъчност без механична вентилация“ и е изписана на 30 март. Същият ден е приета по друга клинична пътека- „Диагностика и лечение на нестабилна форма на ангина пекторис с инвазивно изследване“. В епикризата е записано, че предвид възрастта на пациентката и придружаващите увреждания тя трябва да бъде обсъдена за включване в листата за медицинско изделие. Жената е изписана на 2 април и приета отново на 21-и, но малко по-късно умира в болницата.\n\n \n                    ", "date": "2018.05.02", "title": "Починала пациентка подписала празна декларация за доплащане"}
{"url": "http://www.monitor.bg/a/view/18034-%D0%9A%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2-%D0%BF%D0%BE%D0%B7%D0%B4%D1%80%D0%B0%D0%B2%D1%8F%D0%B2%D0%B0-%D0%BA%D0%BE%D0%BD%D1%82%D0%B8%D0%BD%D0%B3%D0%B5%D0%BD%D1%82%D0%B8%D1%82%D0%B5-%D0%B7%D0%B0%D0%B4-%D0%B3%D1%80%D0%B0%D0%BD%D0%B8%D1%86%D0%B0-%D0%B7%D0%B0-6-%D0%BC%D0%B0%D0%B9/", "text": "\n                    Министърът на отбраната Красимир Каракачанов и началникът на отбраната генерал-лейтенант Андрей Боцев ще поздравят в четвъртък военните ни контингенти в чужбина за празника 6 май, съобщиха от министерството на отбраната. По повод Деня на храбростта и празник на Българската армия Красимир Каракачанов и генерал-лейтенант Андрей Боцев ще участват във видеоконферентна връзка с националните командири на българските военни контингенти, участващи в операции и мисии в Афганистан, Босна и Херцеговина, Косово и Мали. Командващият на Съвместното командване на силите генерал-лейтенант Любчо Тодоров също ще участва във видеовръзката от 10.00 часа в конферентната зала на административната сграда на МО на бул. \"Ген. Тотлебен\" 34.\n\n \n                    ", "date": "2018.05.02", "title": "Каракачанов поздравява контингентите зад граница за 6 май"}
{"url": "http://www.monitor.bg/a/view/50004-%D0%9E%D1%82%D0%BB%D0%BE%D0%B6%D0%B8%D1%85%D0%B0-%D0%B8%D0%B7%D0%BF%D0%B8%D1%81%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BF%D0%B0%D1%82%D1%80%D0%B8%D0%B0%D1%80%D1%85-%D0%9D%D0%B5%D0%BE%D1%84%D0%B8%D1%82-%D0%BE%D1%82-%D0%B1%D0%BE%D0%BB%D0%BD%D0%B8%D1%86%D0%B0/", "text": "\n                    Патриарх Неофит остава в болница, лекарите се отказаха да го изпишат, каквото беше първоначалното им намерение. Това съобщиха лекари от болница „Токуда“, където той беше приет по спешност за лечение на 18 април.\n\nПървоначалните намерения на медиците бяха да дехоспитализират Светейшия в сряда или четвъртък, но засега смятат, че той трябва да остане за лечение още известно време. Те не се ангажираха да кажат, кога той ще си бъде отново вкъщи.\n\nКъм момента Светейшият е стабилизиран, той се чувства добре, комуникативен е, разговаря с медицинския персонал и е един от най-търпеливите пациенти, допълниха от лечебното заведение.\n\nДядо Неофит, който преди няколко години претърпя две сърдечни операции и е с изкуствена клапа, беше на рехабилитация в санаториум „Ясен“ в Банкя, когато му прилоша и беше закаран веднага в болницата. Първоначално той беше четири дни в реанимацията, а след това го приведоха в терапевтичното отделение, където започнаха да му провеждат и рехабилитационни процедури. През 2014 г. Негово Светейшество отново получи криза, заради която се наложи да бъде приет в болница. Тогава патриарх Неофит се почуства зле по време на посещението си в Истанбул и едва не припадна в олтара на църквата “Св. Ирина“. Тогава той беше докаран спешно със самолет в болница.\n\n \n                    ", "date": "2018.05.02", "title": " Отложиха изписването на патриарх Неофит от болница "}
{"url": "http://www.monitor.bg/a/view/61045-%D0%9C%D0%9E%D0%9D-%D0%BF%D1%80%D0%B5%D0%B4%D0%BB%D0%B0%D0%B3%D0%B0-%D1%82%D0%B5%D1%81%D1%82%D0%BE%D0%B2%D0%B5-%D0%B8-%D0%B7%D0%B0-%D0%B1%D1%8A%D0%B4%D0%B5%D1%89%D0%B8%D1%82%D0%B5-%D0%BF%D1%8A%D1%80%D0%B2%D0%BE%D0%BA%D0%BB%D0%B0%D1%81%D0%BD%D0%B8%D1%86%D0%B8/", "text": "\n                    Тестове за училищна готовност на бъдещите първокласници предлагат от образователното министерство. Изпитите ще бъдат задължителни, но няма да влияят върху приема на децата.\n\nДосега в края на предучилищното образование педагозите също бяха задължени да правят оценка на училищната готовност на бъдещите ученици.\n\nНовото е, че сега се въвеждат стандартизирани тестове. Преди детето да започне първи клас, педагозите ще са запознати с придобитите способности и умения – в сферата на фината моторика, езикова култура, овладяване на основни понятия и количествена преценка.\n                    ", "date": "2018.05.02", "title": "МОН предлага тестове и за бъдещите първокласници "}
