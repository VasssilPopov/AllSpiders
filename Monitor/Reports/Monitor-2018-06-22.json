{"url": "https://www.monitor.bg:443/bg/a/view/vzimat-na-mushka-chereshovoto-topche-i-hajdushkite-pushki-103415", "text": "Историческите възстановки на героични събития от миналото са не само атракция за публиката и силен коз в патриотичното възпитание на младите, но и източник на приходи от културен туризъм. Местните управи помагат финансово за провеждане на проявите, защото те са реклама за общините и събират много туристи не само от България. Юристът Огнян Маринов, председател на Национално дружество „Традиция“, което се занимава с представянето на подобни исторически спектакли на открито, съобщи че подготвят закон по нова евродиректива във връзка с използването на огнестрелно оръжие в тези зрелищни събития. Евродирективата има само препоръчителен характер, не се прилага едно към едно в националното законодателство на която и да било страна, но ако на тази база се приеме закон, може да сложи край на историческите възстановки, отбелязва Маринов. В такъв случай ще се наложи опълченците и хайдутите да ползват бутафорни оръжия от дърво и стиропор, както е в киното.", "date": "2018.06.22", "title": "Взимат на мушка черешовото топче и хайдушките пушки "}
{"url": "https://www.monitor.bg:443/bg/a/view/imanjar-zadyrjan-sys-stotici-artefakti-i-avtomat-bez-nomera-poluchi-uslovna-103401", "text": "Задържан със стотици артефакти иманяр сключи споразумение с прокуратурата и остава на свобода година и половина след шумно обявения му арест насред Сливен. 45- годишният криминално проявен Господин Атанасов бе спипан на 18 януари 2017 г. при получаване на пратка от куриерска фирма, в която бяха установени 600 антични монети и няколко средновековни артефакта. В личния автомобил на сливналията криминалистите попаднали на още 110 монети от различни периоди; малко дрога с електронна везна; газов пистолет „Екол“; автомат Калашников с рязана цев и изтрити номера и пълнител с патрони за него.В дома на Атанасов са били намерени и иззети още 590 старинни монети. Задържането на осъждания за нанасяне на средна телесна повреда и реалибилитиран по право мъж, за който се знае, че през 90-те години е гравитирал към местни силови групировки бе обявено като част от широкомащабна специализирана акция, при която са били иззети над 2 500 културни ценности от 15 адреса из цялата страна. Според запознати сливналията е бил в ролята на „гара разпределителна“. Получаваните от него антични монети и предмети в последствие били пренасочвани към борси в чужбина и родни „колекционери“. Оценителите на иззетите от Атанасов монети обаче са решили, че стойността им е в рамките на едва 1572 лв, а според балистиците пистолетът „Екол“ не е бойно оръжие и дори трябва да му бъде върнат обратно. Следствието срещу мъжа се проточи заради закъсняло произнасяне на експертите от института по криминалистика за автомата. Междувременно Атанасов, който беше с мярка за неотклонение „домашен арест“, пробва да я промени с мотива, че астмата му се обострила в малкия апартамент, който обитавал. Наказателното дело срещу Господин Атанасов е прекратено по силата на постигнатото споразумение, а  наказанието от 2 години и 6 месеца затвор е отложено за изпълнение за след 4 години. Част от артефактите се изземват в полза на държавата, наложена е глоба от 2 500 лева.", "date": "2018.06.22", "title": "Иманяр, задържан с артефакти и автомат без номера, получи условна"}
{"url": "https://www.monitor.bg:443/bg/a/view/da-vyzkresish-rodnata-istorija-103404", "text": "Историческите възстановки са едно от най-положителните случващи се неща в българската култура през последните години. Все повече български градове, а вече дори и села на празници, събори и фестивали възкресяват родната история чрез пресъздаване на исторически, етнографски, фолклорни и други събития от миналото ни. Някои от проявите вече дори придобиха характера на традиционни за населеното място фестивали и всяка година идват стотици гости не само от страната, но и от чужбина. Като Средновековния фестивал на историческата крепост Царевец във Велико Търново. Или „Нике – играта и победата”, „Средновековната крепост Хоталич” край Севлиево, „Траянови врата – величие и памет”, „Магическата Мадара” и други. Списъкът може да бъде продължен с десетки подобни исторически прояви. Възстановките на миналото са си грандиозно събитие поради не една причина. На първо място са едни от основните места, където се предава на поколенията родовата и националната памет, съхранявана в семействата и селищата като нейни носители и пазители през вековете. Благодарение именно на тази национална памет сме успели да се съхраним и ние като народ през вековете. Днес националната памет трябва да бъде предадена на младите, които ще бъдат нейните по-нататъшни крепители и пазители. А един от начините за това е именно чрез историческите възстановки и фестивали. Едно е днешните младежи да прочетат в учебниците по история за хан Аспарух, цар Симеон Велики или братята Асеневци, друго е да ги видят величави, изправени на конете си, облечени в пълни бойни доспехи и с корона на главата на хълма Царевец, където от всеки камък струи гордата история и величието на средновековната българска държава. Това е един много по-достъпен и привлекателен за младите хора начин за опознаване на родната ни история. Освен това историческите възстановки и фестивали представят българската държава пред хилядите чужди туристи като една от най-старите цивилизации. И тук е мястото да кажем, че България е единствената държава на Стария континент, запазила името си от своето създаване до днес. А това е повод за национално самочувствие и гордост. „Човек, който не познава и не обича миналото си, не може да гради и своето бъдеще”, бе казал един известен древен историк. Днес, след един за съжаление немалък период на национален нихилизъм, повече отвсякога имаме нужда от подобни прояви и събития като историческите възстановки и фестивали, за да почерпим мъдрост, знания, сила и родолюбие от своите корени и от своето героично и славно минало.", "date": "2018.06.22", "title": "Да възкресиш родната история"}
{"url": "https://www.monitor.bg:443/bg/a/view/shvejcarija-s-vajna-pobeda-nad-syrbija-sled-obrat-103418", "text": "Швейцария постигна първи успех на световните финали в Русия, след като надви Сърбия с 2:1 с победен гол на Джердан Шакири в последната минута. Така тимът вече има 4 точки в група “Е”, с колкото е и фаворитът Бразилия. “Орлите” са трети с 3 точки, а Коста Рика е без актив и отпада. В последния кръг задачата на “кръстоносците” изглежда по-лесна срещу костариканците, докато сърбите и “селесао” се изправят в другата битка. На осминафиналите първите два тима ще играят със съперници от групата на Германия. Швейцария губеше с 0:1 след попадение на Александър Митрович още в 5-ата минута, но през второто полувреме показа много силна игра и стигна до заслужен обрат след точните изстрели на Гранит Джака (52) и Шакири (90). Освен това последният удари и греда при 1:1.", "date": "2018.06.22", "title": "Швейцария с важна победа над Сърбия след обрат"}
{"url": "https://www.monitor.bg:443/bg/a/view/devet-ot-deset-butilki-shte-se-reciklirat-do-2025-g-103414", "text": "След 7 години събираемостта на пластмасовите PET бутилки в Европа ще достигне 90 на сто. Една четвърт от тях отново ще се използват в производството на шишета за безалкохолни напитки. Това обещание пред Европейската комисия (ЕК) дадоха от София представители на Европейската федерация на бутилираните води (EFBW). Преди месец Еврокомисията предложи забрана на пластмасата за еднократна употреба, за да опази природата от замърсяване. Към 2025 г. държавите в ЕС ще бъдат задължени да събират 90% от пластмасовите бутилки за еднократна употреба. Тогава европейските чиновници очертаха рамките на бъдещата директива. Освен това се предвижда производителите на пластмасови изделия да имат принос към цената за управление на отпадъците. пуснати на европейския пазар, се събират за рециклиране. У нас институциите са заложили изискване минимален процент от 22,5 на сто. По данни на Асоциацията на производителите на безалкохолни напитки в България (АПБНБ) за 2017 г. е постигнат 46,4% събираемост на пластмасата, която се пуска на пазара. Близо половината от общото количество синтетика на пазара е PET изделия, от които 40% се рециклира. В тази статистика не са включени пунктовете за вторични суровини и операторите извън АПБНБ, както и представителите от ромски произход, обясни Жана Величкова, изпълнителен директор на асоциацията. Според нея процентът на събираните PET бутилки най-вероятно надвишава 80 на сто, защото материалът е скъп. В северните страни на нашия континент, като Германия, Дания и Норвегия, процентът на събираемост достига 98 на сто. От секторът дадоха заявка, че защото все още е „най-безопасният, лек и подходящ материал“, според шефът на EFBW Жан-Пиер Дефиз. По думите му колко от PET опаковките ще се използват отново зависи от процента на събираемост. Стъклените бутилки и кеновете не може да станат пълна алтернатива на синтетиката, коментира Патриша Фоселард, генерален секретар на EFBW. Секторът плаща такси за рециклиране около 4 млн. лева годишно в България, а инвестициите в нови опаковки през последните три години са около 150 млн. лева. Как ще се отрази обещанията за по-голямо рециклиране на цената на предлаганите продукти още не е пресметнато от бизнеса, обяви Жана Величкова, председател на АПБНБ. Пред „Монитор“ шефът на EFBW коментира идеята на ЕК пластмасови съдове за напитки за еднократна употреба да се допускат на пазара, само ако капачките им остават прикрепени към тях. “Истината е, че към момента не сме готови да направим тази крачка. Не сме сигурни, че новата система ще бъде много безопасна за хората, защото нашият продукт - натуралната вода се бутилира директно от източника. Трябва да се направи проучване, научноизследователски процес и тогава чак да се предложи на пазара“, каза Дефиз. Сумата за внедряването на капачка и бутилка в едно ще струва милиони евро, но все още не е ясна точната цифра, освен това от секторът отчитат големи затруднения при въвеждането му при газираните напитки. 750 млн. литра минерална вода се бутилира у нас или около 106 литра на човек. В Европа има около 2000 извора за натурална минерална вода. У нас 600 са съществуващите находища, като 144 са с доказани характеристики, а от тях се използват 13. Цифрите доказват, че индустрията може да се развива както на национално, така и на европейско ниво, отчитат от Европейската федерация на бутилираните води. В ЕС членовете на организацията бутилират около 55 млрд. литра годишно. На форум, който се провежда в София, европейската индустрия се застъпи за българските бутилиращи компании, които искат да се запази принципа „едно находище – един бранд (един оператор) при измененията, които в момента се обсъждат в Закона за храните след първо четене в парламента.", "date": "2018.06.22", "title": "Девет от десет бутилки ще се рециклират до 2025 г."}
{"url": "https://www.monitor.bg:443/bg/a/view/ruskite-vryzki-na-cvetan-vasilev-se-podavat-ot-trezora-na-ktb-103417", "text": "Дебелите руски връзки на Цветан Василев изскочиха и от свидетелските показания по делото за източване на КТБ. Дори флагманът на координираната от олигарха Иво Прокопиев Фабрика за фалшиви новини „Капитал“ не успя да ги прикрие, а напротив – погрешка ги освети. Именно „Капитал“ в последния си брой за пореден път се опита да отклони вниманието на обществото с манипулативна публикация, базирана на свидетелски показания по делото за източването на КТБ. Прокопиевата медия избирателно се опита да акцентира на различни политически и обществени фигури, за които има показания, че са получавали пликове с пари от касата на източената от БГ Мадоф банка. Акцентира се на конкретни лица, като други са споменати само бегло. Паралелно с това обаче от кореспонденцията на БГ Мадоф, която публикувахме в началото на тази седмица, е видно, че порочните му методи да раздава пликове с пари, ограбени от КТБ, и да се разпорежда с активи, които задкулисно владее, продължават. Дори и скрит в Белград, Цветан Василев продължава да се прави на ощипан и да пита къде са различни имоти и фирми, купени с парите на вложителите в КТБ, а в същото време задкулисно да раздава указания коя компания как да се управлява и на кого да се плащат пари. В публикацията на „Капитал“, за да се спази нормативът от фалшиви новини по адрес на Делян Пеевски, неговото име също е намесено на няколко пъти, като уж се цитират свидетелските показания, без реално въобще да фигурира в тях. По класическата рецепта за изготвяне на фалшива новина „Капитал“ цитира показания, а между тях през няколко абзаца залепват без логическа причина името на нашия издател. Базират се напълно на опорните точки, които самият мустакат фараон спусна в безумното си 4-часово интервю за анонимен блогър преди седмица. Без абсолютно никакви доказателства „Капитал“ мултиплицира гнусната лъжа, че едва ли не Пеевски бил спонсориран с пари от КТБ. Още при поставянето на КТБ под спецнадзора на БНБ публично бе представено удостоверение, че Делян Пеевски няма никакви кредити или влогове във фалирания от Василев трезор. А семейството му редовно си е погасявало задълженията и няма непогасени кредити. Няма и никакви активи, предмет на съдебни дела, свързани с несъстоятелността на банката. „Капитал“ изпадна в пълно противоречие, защото хем твърди, че Пеевски не фигурира в свидетелските показания, хем твърди, че се е облагодетелствал от КТБ. По този начин те създават класическа фалшива новина. И докато се опитва да изпише вежди на Цветан Василев, неговият побратим Иво Прокопиев всъщност му избоде очите, защото освети руските му връзки. Макар и съвсем бегло, между другото сред цитираните показания е споменато името на агента за руско влияние Николай Малинов. Обилно са описани твърденията по адрес на неудобни за Прокопиев фигури, но за Малинов цитатът е само, че касиерката Юлия Илиева твърди, че е давала два-три пъти пари на Малинов от касата през 2013 година. Той е потърсен за коментар, за да отрече, а и някак нехайно е описан като издател на вестник „Дума“, макар че през същата година, която е посочена в цитата, Николай Малинов е действащ депутат. Както неколкократно писахме, Малинов е дългогодишен шеф на движение „Русофили“, яростен защитник на политиката на Кремъл в чужбина, а освен това е и топлата връзка между Цветан Василев и православния руски олигарх Константин Малофеев. Именно с Малофеев банкерът беглец се опита да изтъргува големите активи, купени с пари на вложителите в КТБ, като БТК, НУРТС и „Авионамс“ чрез подставените лица на руския олигарх Пиер Луврие и Дмитрий Косарев. Самият Николай Малинов след фалита на КТБ бе главен участник в един от опитите да бъде превзета финансираната с пари от банката телевизия TV7 и да бъде превърната в рупор на руската пропаганда у нас.", "date": "2018.06.22", "title": "Руските връзки на Цветан Василев се подават от трезора на КТБ"}
{"url": "https://www.monitor.bg:443/bg/a/view/nigerija-nakaza-islandija-i-ostavi-nadejda-za-arjentina-103416", "text": "Нигерия победи с 2:0 Исландия във втория мач на двата отбора от Група “D” на Мондиал 2018. И двете попадения паднаха през втората част и бяха дело на Ахмед Муса. “Викингите” пропуснаха да се върнат в мача малко преди края на срещата, когато Гилфи Сигурдсон не успя да вкара от дузпа, отсъдена след поредна помощ от страна на ВАР. Доволни от развитието на мача могат да бъдат и в Аржентина, които запазват реални шансове за класиране към елиминационната фаза, въпреки слабите си първи два мача и единствената си точка до момента. За целта гаучосите ще трябва да победят Нигерия в последния си двубой и да се надяват Исландия да не надиграе Хърватия в другата среща. Има вариант Лео Меси и компания да се класират напред дори и северняците да победят балканците, но тогава ще трябва да подобрят головата разлика на Исландия. В момента “викингите” са с - 2, а Аржентина с -3. В момента и двата тима са с по една точка.", "date": "2018.06.22", "title": "Нигерия наказа Исландия и остави надежда за Аржентина"}
{"url": "https://www.monitor.bg:443/bg/a/view/nad-1300-svobodni-mesta-za-pyrvolaci-v-stolicata-103393", "text": "Малко над 1300 са свободните места, след като приключи третото класиране за първи клас в столицата. Общо 55 училища са запълнили капацитета си, като единствено в районите „Изгрев“ и „Студентски“ няма нито едно свободно място. След тях най-търсени са районите „Лозенец“, „Оборище“ и „Възраждане“. Там има по под 20 свободни бройки. В „Лозенец“ има 14 места, като най-много са в 122-ро ОУ „Николай Лилиев“ - 6. В „Оборище“ същият брой деца могат да бъдат записани, но това може да стане само в едно училище – 1-во ОУ „Пенчо П. Славейков“. Най-малко желани са 162-ро ОУ \"Отец Паисий\" в район „Кремиковци“, 141-во ОУ \"Народни будители\" в „Надежда“ и 148-о ОУ \"Проф. д-р Любомир Милетич\" в „Сердика“. Там има по над 50 свободни места, което се равнява на децата от две паралелки. Най-много незаети бройки по райони може да се отбележи, че са в районите Панчарево и „Надежда“. Там свободните места надхвърлят 100. „В район „Студентски“ и район „Изгрев“ няма свободни места. В същото време има в централни софийски училища като 6-о ОУ „Граф Н. П. Игнатиев“ и 41-во ОУ „Св. Патриарх Евтимий“, обобщи за „Монитор“ началникът на Регионалното управление на образованието в София-град Ваня Кастрева. Тя обясни, че свободните места обхващат и децата, които принадлежат към 4-та група на тези училища. Докато в училища като 73-то средно училище „Владислав Граматик“ има пълен обхват на децата, но те не са от всички групи. „Това е важно да бъде анализирано от общината и ако имат възможност, да определят районите, така че да има обхват на ученици и от трите групи, тъй като живеят на определената като прилежаща територия на училището“, каза още Кастрева. Тя подчерта, че е важно да се построят нови училища в квартали като „Кръстова вада“ където се намира и 73-то СУ. Както „Монитор“ вече писа, по-рано тази седмица зам.-кметът на София разкри, че още от лятото ще започнат строежа на 4 или 5 школа на територията на столицата. До 14 септември всеки един родител може да изтегли документите на детето си от училището, в което е записано, и да го премести в желаното от него школо, ако там има свободно място. Добре е да проверят предварително дали обявените свободни места са все още налични, тъй като има училища, в които има само по 1 - 2 бройки и може да бъдат вече заети. При попълването на местата не важи критерият на уседналост и всяко едно дете може да бъде записано където родителите му пожелаят.", "date": "2018.06.22", "title": "Над 1300 свободни места  за първолаци в столицата "}
{"url": "https://www.monitor.bg:443/bg/a/view/vdigat-bronzov-pametnik-na-knjaz-pavel-romanov-v-pavel-banja-103400", "text": "Висок 2,4 м паметник от бронз в цял ръст на княз Павел Александрович Романов, син на руския император Александър ІІ Освободител, ще бъде поставен в парка на курорта Павел баня, съобщи кметът на общината Станимир  Радевски. 60 000 лева е заплатила общинската хазна за тежащата 360-килограмова фигура, изработена от скулптура Тамер Халил, който е автор на фигурите на Алеко Константинов неговия герой Бай Ганьо в близкото село Скобелево. Откриването на паметника, който ще бъде монтиран върху 2-метров гранитен постамент насред градския парк, ще стане на 29 юни. На тази дата православната църква чества светите първовърховни апостоли Петър и Павел. Точно преди 140 години пък е и създадено бъдещото курортно градче, което приема името на апостол Павел и сина на императора. „Проектът стартира през юни м.г.,около 3 месеца работих от гипс фигурата, която беше отлята в може би най-доброто място за художествено леене на Балканите – Марковстудио в София“, уточни скулпторът , който е изобразил княза с протегната ръка, в която държи декрета за създаването на село Павел.", "date": "2018.06.22", "title": "Вдигат паметник на княз Павел Романов в Павел баня"}
{"url": "https://www.monitor.bg:443/bg/a/view/bliznaci-zastavat-pred-temida-za-sdelki-s-artefakti-103403", "text": "Двама 60-годишни братя-близнаци от Нова Загора застават пред Темида по обвинение за осъществяването на незаконни сделки с културно-исторически ценности за над 57 000 лева. Пламен и Милен Сербезови бяха задържани на 22 март 2016 година в хода на специализирана полицейска акция. В дома на Пламен на новозагорската улица „Братя Миладинови“ бяха намерени над 6900 бронзови монети, златни накити, печати и други ценности от античността и средновековието за над 57 000 лева, а от жилището на Милен на улица „Петър Бакалов“  бяха иззети два металотърсача. От прокуратурата в Сливен напомнят, че от над 10 години Милен Сербезов поддържа активна връзка с различни лица от цялата страна, свързани с незаконната търговия на културни ценности с висока художествена и научно-археологична стойност. В тези среди той се ползва със „славата“ на „ експерт“ в областта на нумизматиката и археологията. Интерес в областта на културните ценности проявявал и неговият брат Пламен, уточняват магистратите, работещи по казуса и припомнят,  че той има вече наложено наказание от 1 години затвор, чието изтърпяване е било отложено за 3 години. Пламен Сербезов и добре известен художник в Нова Загора, преди време е имал и магазин за антиквария, но поради финансови проблеми го затворил, напомнят местните жители. При задържането на близнаците от ОД на МВР – Сливен съобщиха, че са иззели и 2 кг марихуана, но в обвинителния акт предаден в съда няма текст за незаконно притежаване на дрога.", "date": "2018.06.22", "title": "Близнаци  застават пред Темида за сделки с артефакти"}
{"url": "https://www.monitor.bg:443/bg/a/view/prodajbite-na-bijuta-s-diamanti-nagore-sys-7-103411", "text": "Продажбите на бижута с диаманти по света през първото тримесечие са нараснали със 7%, съобщава Reuters, като цитира анализ на руския производител „Алроса“. Европа, а също така и заради курсовите разлики на валутите. За периода продажбите на най-луксозните украшения в САЩ и Канада са нараснали с 5 на сто на годишна база. На двете по-богати страни в Северна Америка се пада 53% от световния пазар украшения със скъпоценни камъни. Активно развиващият се пазар в Азиатско-Тихоокеанския регион от януари до края на март се е увеличил с 11%, като основната заслуга е на Китай, а също и на нарасналото търсене Хонконг и Южна Корея. В Япония е регистриран ръст от 7% и причината е активизирането на покупките от китайските туристи, възползващи се по този начин от отслабването на йената спрямо юана. В Европа продажбите на диаманти са се увеличили за първото тримесечие на годината с 14%.", "date": "2018.06.22", "title": "Продажбите на бижута с диаманти нагоре със 7%"}
{"url": "https://www.monitor.bg:443/bg/a/view/padnahme-ot-germanija-v-macha-na-greshkite-103408", "text": "Мъжкият национален отбор на България по волейбол записа 8-а загуба в Лигата на нациите. В последния кръг от груповата фаза в Иран волейболистите ни загубиха от Германия с 2:3 (21,-22, 23,-23,-13) в дълъг, мъчителен и изпълнен с грешки мач. Със спечелената точка обаче тимът ни се премести с една позиция напред и зае 11-ото място преди изиграването на останалите срещи от уикенда. В събота от 17.00 ч. националите ни излизат срещу домакините на група 19 от Иран, а в неделя играят от 14.30 с тима на Република Корея. Селекционерът Пламен Константинов започна с едно ново име сред титулярите - Алекс Грозданов и с Боян Йорданов в робата на капитан, Валентин Братоев, Светослав Гоцев, Николай Пенчев, Георги Сеганов и либеро Владислав Иванов. Нашите постепенно започнаха да диктуват играта поведоха с 22:18 и стигнаха до 25:21 закономерно, въпреки че не показаха впечатляваща игра. Във втората част двата тима бяха равностойни, първият технически тайм аут беше при 8:6 за България, вторият - 16:12 за германците, в чиито редици също преобладаваха младите попълнения. След изравняването започна надиграване точка за точка, като двата отбора се надпреварваха да грешат един след друг. Като резерви влязоха Николай Учиков в 4-ия гейм, Добромир Добрев, Розалин Пенчев и Димитър Маринков, но с нищо не промениха ситуацията. Така се стигна до тайбрека, в който след 3:3 германците постепенно взеха инициативата и надиграха тима ни. В този гейм първата точка за нашите направи Гоцев при 9:12. Националите ни записаха в него само 6 от общо 28-те, останалите им бяха подарени от съперника. Статистиката показа 58:51 точки от атака за Германия, 7:7 от блокада, 2:4 аса и 43:50 от грешки на съперника. Най-резултатен за България беше Валентин Братоев с 15 т. (3 аса), Йорданов направи 14 (1 блок) преди Учиков да го смени и да завърши с 1. Гоцев има 11 (1 ас, 2 блока), Ники Пенчев - 7, Сеганов - 6, Розалин Пенчев - 2. За Германия Мориц Райхерт има 18, Симон Хирш - 17, Мориц Карличек - 13 (2 блока). В другите срещи от деня Китай спечели у дома азиатското дерби с Япония с 3:1 (16, 21,-18, 22). Сърбия разгроми Канада с 3:0 (21, 18, 17), Полша - Аржентина 3:0 (24, 19, 19) и Бразилия - Австралия 3:0 (22, 19, 19).", "date": "2018.06.22", "title": "Паднахме от Германия в мача на грешките"}
{"url": "https://www.monitor.bg:443/bg/a/view/borisov-pred-orban-nespravedlivo-e-da-ni-vryshtat-migranti-103413", "text": "Премиерът Бойко Борисов разговаря по телефона с унгарския си колега Виктор Орбан и му представи позициите, които ще защитава по време на работната среща в Брюксел тази неделя по въпросите за миграцията, съобщиха от пресслужбата на кабинета. Така Борисов информирал Орбан, че ще настоява пред останалите евролидери за незабавни мерки за затваряне на външните граници и за  Наред с това Борисов представил и предложението си за кризисни центрове за прием на бежанци извън територията на Европа. Според него именно в и там да се определя кои действително имат нужда от закрила. Според Борисов за тази цел било необходимо ЕС да подпомогне финансово и технологично държавите, в които ще има такива центрове. Премиерът щял да настоява да се направи и В тази връзка било нужно да се миграните да се разграничат на две групи – истински нуждаещи и икономически мигранти. По думите на Борисов държавите-членки трябвало да поемат отговорност както за кандидатстващите за защита бежанци, така и за мерките, с които да гарантират, че те ще могат да се завърнат по родните си места след края на конфликтите там. Премиерът изтъкнал, че нелегалните мигранти без нужда от закрила трябва да бъдат връщани в бърз порядък в родината си или в последната държава, определена като сигурна, преди да стъпят на територия на ЕС. За това било нужно Борисов заявил, че България, като страна на първа линия, заедно с Гърция, Италия, Испания не може да се съгласи с позицията за връщане на вече намиращите се в Европа мигранти в държавите на първа регистрация. Това би утежнило ситуацията в тези страни чрез прехвърлянето им на двойни отговорности - по опазване на граници и грижи за бежанците на тяхна територия. които бяха заляти от мигрантската вълна през 2014 г., 2015 г. и 2016 г.“, казал още Борисов. Виктор Орбан обеща да запознае лидерите на страните от Вишеградската четворка и да обсъдят подробно тези трудности пред България.По време на телефонния разговор Орбан информирал премиера за срещата на страните от Вишеградската четворка с австрийския канцлер Себастиан Курц. Той уверил Борисов, че и за изграждане на центрове за мигрантите. Орбан отново изтъкнал, че по отношение на задължителната релокация на бежанци Унгария и останалите държави от Вишеградската четворка остават на позиция „против“.", "date": "2018.06.22", "title": "Борисов пред Орбан: Несправедливо е да ни връщат мигранти"}
{"url": "https://www.monitor.bg:443/bg/a/view/proektyt-za-patrulen-korab-shte-se-realizira-s-godina-zakysnenie-103407", "text": "Третият от проектите за модернизация на армията – този за патрулен кораб, ще се реализира с година закъснение. Това стана ясно от думите на военния министър Красимир Каракачанов по време на парламентарния контрол в НС. Забавянето е заради провалената процедура, отказа на фирмата, която спечели, да подпише договора, припомни Каракачанов, съобщава БТА. Според проектът за нов модулен патрулен кораб, който бе приет през 2016 г, базовия вариант базовият вариант на първия кораб е трябвало да бъде приет през 2020 г., а вторият - през 2021 година. Сега обаче по думите на Каракачанов първият кораб ще бъде приет през 2021 година, а вторият през 2022 -та. Каракачанов обясни, че проектът е трябвало да бъде актуализиран, а в момента тече междуведомствено съгласуване, като към момента няма забележки. Каракачанов иска още следващата сряда проектът да влезе в МС за гласуване от правителството, а после и в парламента. Това, по думите му, на практика ще означава и трите основни проекта за модернизация на армията да се движат едновременно. Разликата в приемането от парламента ще е около 20 дни. \"Това, което бях заявил като намерение, е възможно да се случи - трите проекта не само да минат одобрение от Народното събрание, но и да бъдат реализирани, придвижвани почти еднакво\", коментира Каракачанов. По думите му броят на корабите няма да бъде намаляван - те са два. Остава и изискването поне единият да бъде построен в България. Малко по-късно в кулоарите на НС Каракачанов коментира и вотът не недоверие, внесен от социалистите. Според него вотът е в услуга на управляващото мнозинство да стегне редиците. \"На тях им трябва стабилизиране на коалицията и продължаване на управлението, за да могат да си решават вътрешните проблеми\", смята Каракачанов и добави - \"На тях едни предсрочни избори в момента не са им изгодни\".", "date": "2018.06.22", "title": "Проектът за патрулен кораб ще се реализира с година закъснение"}
{"url": "https://www.monitor.bg:443/bg/a/view/markus-erikson-izletja-ot-traseto-bolidyt-mu-izgorja-103412", "text": "Пилотът на \"Заубер\" Маркус Ериксон оцеля драматично при първата тренировка за Гран при на Франция на пистата \"Пол Рикар\". В края на първия сеанс той излетя от трасето и се вряза с болида си в предпазните заграждения. След удара задната част на колата му избухна в пламъци. Тогава по радиото се чу: \"Маркус, излизай бързо, гориш!\" След като се озова на пистата, шведът свали каската и избърса потта от лицето си. После разказа: \"Аз не се изплаших. От удара се счупи огледалото ми и затова не видях, че машината се е запалила. Както винаги изключих всичко и тогава видях маршалите които тичат към мен и побързах да напусна кокпита. Не бях видял пожара.\" Първата тренировъчна сесия спечели 4-кратният световен шампион Люис Хамилтън със своя болид \"Марцедес\". Той записа най-добро време 1:32,231 мин. в най-добрия си тур. Пилотите започнаха сеанса със сравнително бавно изучаване на трасето за състезанието, което се върна в калиндара на Ф1 за първи път от последните 10 години. Втори стана Валтери Ботас с 1:32,371 мин., а трети завърши австралиецът Даниел Рикардо с \"Ред Бул\" за 1:32,527. Лидерът в класирането Себастиан Фетел с \"Ферари\" завърши 5-и. Температурите по време на тренировките бяха 25 градуса на въздуха и 44 на асфалта.", "date": "2018.06.22", "title": "Маркус Ериксон излетя от трасето, болидът му изгоря"}
{"url": "https://www.monitor.bg:443/bg/a/view/gimnazii-i-biznesa-razrabotvat-uchebni-planove-103409", "text": "Учебни планове и програми по специалности в 40 професионални направления започват да разработват екипи от водещи професионални гимназии от цялата страна в партньорство с представители на бизнеса и висшите училища. Това съобщи министърът на образованието и науката Красимир Вълчев по време на дискусия за повишаване на образователната продукция в рамките на икономическия форум в Пловдив. Новите програми са по предмети от специфичната професионална подготовка в направления като приложна информатика, машиностроене, електротехника, химични продукти, минно дело и др. Министър Вълчев отбеляза, че предстоят законодателни промени, които да разширят дуалното обучение, с което да се отговори на изискванията на пазара на труд. През настоящата учебна година 1742 ученици се обучават в 79 паралелки в 45 професионални гимназии, докато в държавния план-прием за 2018/2019 г. са утвърдени 110,5 паралелки с вече 2873 ученици. Изготвен е списък с 55 специалности в 12 професионални направления, за които се предвижда остър недостиг на кадри и голямо търсене от страна на бизнеса, посочи министърът. По думите на Вълчев ще има недостиг за професии като „Техник на електронна техника“, „Техник на енергийни съоръжения и инсталации“, „Машинен техник – машини и системи с ЦПУ“, „Електротехник“, „Техник по автоматизация“, „Оператор в минната промишленост“, „Техник по транспортна техника“, както и други като „Техник-технолог в дървообработването“, „Приложен програмист“, „Дизайнер промишлен дизайн“ и др. Преструктурирането на приема с цел обхващането на повече деца в технически специалности, както и математика и природни науки е още един от инструментите на политиката на МОН. За да се отговори на потребностите на бизнеса Министерският съвет одобри списък със защитените специалности и тези с очакван недостиг на пазара на труда. Предвижда се допълнително финансиране за паралелки с обучение по такива специалности, а също и стипендии за учениците в тях. Министър Вълчев заяви, че в училищното и във висшето образование трябва да се развиват повече дигитални и предприемачески умения, като по този начин младите хора ще бъдат по-подготвени за живота, за пазара на труда и за по-добра лична реализация. Той отбеляза, че новите компетентности ще бъдат вплетени във всички учебни програми. Министърът подчерта необходимостта децата от най-ранна детска възраст да бъдат обхванати в образователната система и добави, че инвестицията в образованието на тези, чиито майчин език не е български, има висока възвращаемост. Вълчев обясни, че екипите за обхват по межуинституционалния механизъм полагат сериозни усилия да приобщят децата и учениците от уязвимите групи. Той акцентира на важността от инвестиции в учителите и мотивирането на студентите с по-високи резултати да избират педагогическата професия.", "date": "2018.06.22", "title": "Гимназии и бизнесът разработват учебни планове"}
{"url": "https://www.monitor.bg:443/bg/a/view/borisov-razkaza-na-ruskija-jurnalisti-za-hyba-balkan-103389", "text": "Премиерът Бойко Борисов се срещна в Министерски съвет с група руски жирналисти, съобщи самият той в профила си във \"Фейсбук\".  \"Днес се срещнах с група руски журналисти, които са в София в рамките на Българско председателство на Съвета на ЕС и по покана на външното министерство\", написа министър-председателят и изреди темите, които е обсъдил с руските медии.Сред тях са газовия хъб \"Балкан\", проектът \"Южен поток\", както и срещата му с руския президент Владимир Путин.  \"Разговаряхме по множество теми, от които те се интересуваха: политиката на ЕС за справяне с миграцията, постигнатите договорености по време на моята визита в Русия и разговорите ми с президента Владимир Путин и министър-председателя Димитрий Медведев, проектите '' Балкан'' и '' Южен поток'', както и двустранни въпроси в областта на енергетиката, културата и туризма\", написа още премиерът. ", "date": "2018.06.22", "title": "Борисов разказа на руски журналисти за хъба \"Балкан\""}
{"url": "https://www.monitor.bg:443/bg/a/view/apash-zadiga-riza-s-kleshti-103387", "text": "Крадец опита да задигне риза и панталон от столичен магазин с клещи, съобщи Софийска районна прокуратура. В четвъртък около 12,40 ч. А.Г. бил спипан след като го спрели за проверка пред голям магазин на ул. „Пиротска”.  Вместо да заплати дрехите,  той искал да ги открадне чрез свалянето на техническата им защита им. Срещу него е образувано досъдебно производство и му е повдигнато обвинение. Предвид високата обществена опасност на деянието и че то е извършено в условията на опасен рецидив, наблюдаващият прокурор е постановил задържане на обвиняемия за срок до 72 часа, като е разпоредено привеждането му в Софийска районна прокуратура на 24 юни за разглеждане на искане за вземане спрямо него на мярка за неотклонение „Задържане под стража“. ", "date": "2018.06.22", "title": "Апаш задига риза с клещи"}
{"url": "https://www.monitor.bg:443/bg/a/view/el-maestro-testva-novite-sreshtu-japonci-103395", "text": "Двете най-нови попълнения на ЦСКА-София - Жоржиньо и Борис Секулич, направиха първа тренировка с тима. Това се случи в Австрия, където отборът е на лагер от четвъртък. Всички 26 състезатели, които треньорът Нестол Ел Маестро взе в Австрия, са здрави и готови за тежките занимания, пише официалният сайт на клуба. Единственият отсъстващ е Станислав Манолев, който продължава да се възстановява от травмата си в България. В събота (23 юни) ЦСКА ще изиграе първата си контрола в чужбина - срещу японския “Варен” (Нагасаки) от 18:30 часа българско време на стадиона в град Йенбах. “Червените“ ще са на лагер в Австрия до 3 юли, като ще изиграят контроли още с руския „Уфа“, украинския „Шахтьор“ и датския „Брьондби“. След това тимът се прибира в България, където ще се готви за мачовете с латвийския „Рига“ от 1 кръг на Лига Европа.", "date": "2018.06.22", "title": "Ел Маестро тества новите срещу японци"}
{"url": "https://www.monitor.bg:443/bg/a/view/blic-lozan-puska-falshivi-novini-103406", "text": "Лозан Панов разпространява фалшиви новини и по този начин обслужва пропагандно олигарха Иво Прокопиев. Това пише   в анализ по повод поредните скандални изцепки на шефа на ВКС, този път в услуга на арестуваната за подкуп районна кметица на „Младост“ Десислава Иванчева. Панов се опита да й адвокатства, като изиска обяснения от шефа на спецсъда, където се гледа делото й, защо Иванчева е била с белезници в съдебната зала. Само че се оказа, че тя просто е доведена окована, каквито са правилата, а по време на заседанието белезниците й са махнати. Блиц откроява 3 проблема, които следват от неетичното поведение на Панов. Първият е, че разпространявайки фалшиви новини, по този начин обслужва Прокопиев, тъй като Иванчева е голям репутационен проблем именно за политическия проект на олигарха, който я припозна за свой представител. Другите проблеми са, че с поведението си Панов доказва, че мястото му не е в ръководството на ВКС, а също така и че продължава да използва служебното си положение в полза на определени обвиняеми. Шефът на ВКС вече успя да обслужи Цветан Василев, тъй като конфискацията на имуществото му на практика бе блокирана благодарение на него. По тази линия се облагодетелства и самият Прокопиев, който също се спаси от запор.", "date": "2018.06.22", "title": "Блиц: Лозан пуска фалшиви новини"}
{"url": "https://www.monitor.bg:443/bg/a/view/v-levski-vpechatleni-ot-novija-vratar-103396", "text": "Новият вратар на „Левски“ Мартин Полачек вече започна тренировки с тима. Словакът пропусна първата лятна контрола на \"сините\" срещу „Хебър“ (4:0) и се очаква да дебютира срещу „Септември“ на 27 юни. Стражът впечатлява с внушителната си физика - той е висок 198 см и тежи 95 кг. \"В клуба и отбора ме приеха отлично. Въпреки че знаеха за структурата ми, като ме видяха на живо, всички бяха смаяни. Медиите в България написаха, че “Левски” е взел гигант за вратар. Надявам се скоро да покажа на терена какво мога. “Левски” е стабилен клуб, убеждавам се всеки ден. Освен това ми го потвърди и Роман Прохазка, който е играл 5 години в този отбор, а сега отиде в чешкия шампион “Виктория” (Пилзен). Предстои ни участие в Лига Европа. Имам опит в такива мачове със “Заглебие” (Любин). Вече гледам към предизвикателството, което ме очаква в евротурнирите\", заяви Полачек пред hlohovecko.sk.", "date": "2018.06.22", "title": "В „Левски“ впечатлени от новия вратар"}
{"url": "https://www.monitor.bg:443/bg/a/view/videopovtorenija-i-za-lekarite-na-svetovnoto-103397", "text": "Дебютиращата на световното система за видеоповторения в помощ на реферите (ВАР) може да бъде от полза и за медицинските щабове. ФИФА разрешава при необходимост тя да влиза в употреба и от страна на лекарите. За технологията отговорят по няколко съдии, които стоят в специална стаичка и наблюдават повторения на спорните ситуации и при необходимост сигнализират на главния арбитър, ако той е взел грешно решение. Освен това обаче всеки отбор има право да прати в стаичката свой представител - обикновено доктор, който да наблюдава за потенциално опасни сблъсъци. Така ако например се стигне до контузия, медикът може да види на запис какво точно се е случило и да предаде информацията на лекаря, който е на терена. Това е от голяма полза при евентуални сблъсъци в областта на главата. Хуан Муро, който е част от лекарския щаб на Испания и работи като физиотерапевт в „Реал“ (Мадрид), коментира, че въз основа на видяното от ВАР докторите могат да настояват от съдията да им разреши да се възползват от правилото за 3 минути. Това е спиране на играта за 180 секунди, в които медиците имат възможност да проверят здравето на даден футболист при загуба на съзнание, остри болки в главата или врата, повръщане, временна загуба или ограничаване на зрението и др.", "date": "2018.06.22", "title": "Видеоповторения и за лекарите на световното"}
{"url": "https://www.monitor.bg:443/bg/a/view/beh-plasira-treta-emisija-evroobligacii-za-400-mln-103405", "text": "„Български Енергиен Холдинг“ ЕАД (БЕХ) пласира своята трета емисия еврооблигации на стойност 400 млн. евро, която ще бъде листвана на Ирландската фондова борса (Euronext Dublin), съобщиха от енергийното ведомство. В периода от 18 до 20 юни представители на дружеството и министерството на енергетиката проведоха интензивни срещи с инвеститори в Лондон, Виена, Франкфурт и Мюнхен. В условията на предизвикателни финансови пазари БЕХ е първият корпоративен емитент на пазара от региона на Централна и Източна Европа от началото на месец май 2018 г. Холдингът пласира успешно облигационната емисия в размер на 400 млн. евро при годишен лихвен процент в размер на 3,5%. Постигнатите лихвени нива са най-ниските от както дружеството участва на международните финансови пазари. БЕХ реализира срок на еврооблигациите от седем години, най-дългия матуритет, постиган до момента. По този начин компанията допълнително ще разпредели своите лихвени разходи за по-дълъг период от време. Приходите, получени от емисията, ще се използват за рефинансиране на еврооблигациите, емитирани от БЕХ през 2013 г., които са с падеж през месец ноември 2018 г.", "date": "2018.06.22", "title": "БЕХ пласира трета емисия еврооблигации за €400 млн."}
{"url": "https://www.monitor.bg:443/bg/a/view/brazilija-ocelja-s-2-0-sreshtu-kosta-rika-nejmar-se-otpushi-103398", "text": "Бразилия се спаси във втория си мач на мондиала и записа първа победа в Русия. „Селесао“ победи инфарктно с 2:0 Коста Рика след два късни гола в продължението на срещата. Така Бразилия вече има 4 точки, а тази вечер е другият двубой от групата, в който един срещу друг излизат Сърбия и Швейцария. Драмата в сблъсъка беше пълна, след като 90 минути бразилците се скъсаха да пропускат. Треньорът Тите пусна в игра всичките си звезди, като на терена едновременно бяха голмайсторите на ПСЖ Неймар, на „Ливърпул“ Фирмино, на „Манчестър Сити“ Габриел Жезус и на „Барселона“ Филипе Коутиньо. Именно нисичкият халф успя да пробие бетона на костариканците в 91-вата минута, като мушна топката между краката на вратаря Кейлор Навас. В 97-ата пък дойде и дългоочакваният миг на звездата Неймар, който засече пас на празна врата и откри головата си сметка в Русия. Интересното е, че веднага след последния съдийски сигнал голаджията се свлече на терена и започна неудържимо да плаче от облекчение. Както е ясно, той бе съсипан от критики за слабата си игра при равенството 1:1 срещу Швейцария, а срещу Коста Рика също „блесна“ с безумни отигравания. Именно Неймар се забърка и в най-интересната ситуация в мача. Малко преди изтичането на редовното време съдията Бьорн Куйперс отсъди дузпа за нарушение срещу нападателя на Бразилия. След като костариканците бурно протестираха, реферът си помогна с ВАР и отмени дузпата. Това е първи случай в историята на мондиалите, при който съдия отменя 11-метров наказателен удар.", "date": "2018.06.22", "title": "Бразилия оцеля срещу Коста Рика"}
{"url": "https://www.monitor.bg:443/bg/a/view/pochivni-dni-s-i-bez-deca-23-24-uni-103332", "text": "Лятото е вече тук и е време да оставаме у дома все по-рядко и да се насочим към различните кътчета на страната ни. Може да се порадвате на цветни изживявания в нашите предложения за уикенда за малки и порастнали. Карлово ще е домакин на Празника на Лавандулата. Ще можете да се срещнете с царица Роза и Лавандуловата фея. Това е празник, който има дълбоки корени свързани с вярванията в чудодейната лековита и любовна сила на билките, в животворната сила на водата и обреди към култа на слънцето. В двора на Патева къща самодейци ще пресъздадат ритуала „Еньова буля“ и обичая „Жътва на Лавандула“. Ще имате възможността и да опитате обредни питки с мълчана вода, продукти от роза и лавандула, ще дегустирате чай от лавандула, гюлова ракия и ликьор.  „Празник на черешата” в Кюстендил ще се проведе на 23-ти и 24-ти юни. И тази година гости и жители на Кюстендил ще могат да опитат от различни сортове череши от околността. В града се празнува всичко черешово. Ще има всякакви черешови хранителни продукти, картини, песни, кукли и много други вдъхновени от черешите джунджурии. На морето, в Китен и Царево, се провежда фолклорния фестивал „Евро фолк – Черно море“. Ще може да се насладите на фолклони песни и танци, както става ясно от заглавието на фестивала. Но също така и на стари градски песни и романси. В Горна Оряховица също може да се насладите на родните ни традиции, на Международен фолклорен фестивал „Раховче”. Събитието няма конкурсен характер, но всяка година събира деца от страната и чужбина, които представят своите носии, традиции, песни и танци. Обичащите адреналина отдавна са запазили датите за почивка от 20 до 24 юни. Даунхил състезание от клас 1 на Международния Колоездачен Съюз, Държавен шампионат по форкрос, детско състезание, партита и още много ви очакват в зимния курорт. Национален събор в Ботевград, на крепост „Боженишки урвич“, събира любителите на мото изживяванията. Предвижда се богата програма, изпълнена с много изненади и най-вече купон с разнообразна по стил музика. Ще има томбола с много награди, като голямата е 1000 лв. Предвидени са места за палатков лагер, хотелска част и кетъринг на атрактивни цени. През 2015 година престижният фестивал за съвременна френска музика FRANCOFOLIES беше възстановен от Община Благоевград след близо 20 годишно прекъсване и се реализира като изключително успешен проект. Тази година тя подбра 100 големи събития от 5-те континента, които да влязат в списъка за посещение на приятелите на франкофонията от цял свят. Фестивалът е днес и утре. На 23-ти и 24-ти юни се пригответе да се потопите в бита на средновековните българи, живеели по нашите земи в периода от ΧΙΙΙ–ΧV век. Фестивалът ще се проведе в парк „Младежки хълм“ и ще представи на посетителите си средновековна атмосфера, изпълнена с възстановки на автентичен военен лагер, бойни демонстрации, средновековни занаяти и исторически достоверни реконструкции на обичаи, костюми и въоръжение. Но ако все пак решите да останете в София може да разгледате изложбата „Паметта на софийската шевица“ в Регионален исторически музей. В последните й дни ще се имате възможност да се запознаете с традициите, иновациите и дизайнерските експерименти в областта на везбарското приложно изкуство.", "date": "2018.06.22", "title": "Почивни дни с/без деца  (23 – 24 юни)"}
{"url": "https://www.monitor.bg:443/bg/a/view/chanel-za-pyrvi-pyt-v-108-godishnata-si-istorija-publikuva-finansov-otchet-103399", "text": "Модната къща Chanel за първи път от своето 108-годишно съществуване публикува финансовите си отчети, пише The Wall Street Journal, цитиран от „Прайм“. Приходите на компанията за миналата година са били за 10 млрд. долара. По този показател Chanel задмина един от конкурентите си Gucci and Hermes, но остана зад Louis Vuitton. Чистата печалба за 2017 г. на Chanel е 1,79 млрд. долара, пише в първият му обнародван отчет. Модната къща е основана през 1910 г. Габриел (Коко) Шанел. Первият й магазин е открит в Париж. Сега фирмата принадлежи на братята Ален и Жерар Вертеймер, а дядо им Пиер е бил сред съоснователите на Chanel.", "date": "2018.06.22", "title": "За първи път в историята си Chanel публикува финансов отчет"}
{"url": "https://www.monitor.bg:443/bg/a/view/izgorjaha-bmv-to-na-kmetska-dyshterja-i-oshte-2-koli-103386", "text": "До тенекиите изгоря в петък  БМВ-то на 23-годишната Михаела Михайлова в Хасково, огънят подпали и паркираните от двете й страни Опел-и Астра и Зафира, съобщиха от полицията.  Младата жена е дъщеря на кмета на близкото с. Малево Михаил Михайлов Пламъците лумнали в петък полунощ от предницата на БМВ-то.То и Астрата изгорели напълно, частично е засегната Зафирата. Според Михайлов пламъците тръгнали от късо съединение. \"Няма врагове, не вярвам някой да е умишлено\", коментира Михайлов.  През деня полицаи и пожарникари извършиха съвместен оглед. Работата по случая продължава, образувано е досъдебно производство, допълниха от ОДМВР-Хасково.", "date": "2018.06.22", "title": "Изгоряха БМВ-то на кметска дъщеря и още 2 коли"}
{"url": "https://www.monitor.bg:443/bg/a/view/holandija-iska-makedonija-v-es-i-ne-shte-albanija-103390", "text": "Холандският парламент даде зелена светлина на Македония да започне присъединителни преговори с ЕС. С решението на парламента се очаква Европейският съвет да гласува \"за\" започване на преговори за членство с Македония на срещата на 28 и 29 юни. Същевременно парламентът блокира започването на присъединителни преговори с Албания. Над половината депутати - 76 от 150, гласуваха това решение поради \"сериозна загриженост за борбата с корупцията\". Юроактив посочва, че и Македония, която постигна исторически договор с Гърция, не е сигурно дали ще получи на срещата на ЕС на високо равнище одобрение за начало на преговорите, тъй като Австрия може да блокира това решение. В същото време генералният секретар на НАТО Йенс Столтенберг заяви, че на срещата на държавите от пакта през юли може да се очаква Македония да бъде поканена за преговори за присъединяване към организацията. Оптимист съм, че ще бъде прието това решение, както и че на референдума в Македония ще има мнозинство в подкрепа на подписаното с Гърция споразумение, добави той. Столтенберг призова за положителен изход от референдума. Той поясни, че едва след положително становище в допитването ще може Македония да бъде поканена да се присъедини към НАТО. За да бъде приета в алианса, след като бъде поканена, кандидатстващата страна трябва да получи одобрението на всички държави от пакта. Този процес е свързан с ратификацията на поканата от парламентите на всички държави от НАТО.", "date": "2018.06.22", "title": "Холандия иска Македония в ЕС и не ще Албания"}
{"url": "https://www.monitor.bg:443/bg/a/view/kalin-vrachanski-stava-glarus-v-seriala-falshiv-geroj-103385", "text": "В обувките на „морски гларус“ ще се настани удобно Калин Врачански в новия сериал „Фалшив герой“. Снимките на комедията стартираха вчера във Варна и ще продължат до края на юли, а 12-те епизода от първия сезон ще се завъртят в ефира на Нова тв в края на годината или следващата пролет. Врачански ще влезе по необичаен начин в живота на четири жени, в чиито роли Доротея Толева, Станислава Николова, Ина Добрева. Запознанството им ще представи с хумор малките и големите лъжи в живота, фалша в човешките отношения и щастието от това да свалиш маската, която носиш. Първата от карето дами е амбициозната Ася, която е съпруга на общински съветник. Втората е Ваня - бивш модел, който вярва в нещо, но не прави нищо, за да сбъдне желанията си. Катя пък е много мнителна, майка на едно от децата, които също участват и имат своето място в развитието на сюжета. В продукцията ще се включат и много варненски актьори, начело със звездата на драматичния им театър - Стоян Радев. „Още не съм започнал снимки, но мисля, че сериалът ще се получи. Аз не съм майка, манекенка, нито общински съветник. Аз съм Лилавия!“, коментира участието си той, като не разкри повече подробности за своя герой, който най-вероятно ще е от типа на местен мафиот. В сериала с участие ще се разпишат още Любен Кънев, Пламен Великов, Христо Пъдев, Светломир Радев. Част от проекта ще се провежда в няколко варненски училища, където с появяват и 11-годишните сладури от столицата Александрия и Любомир, както и варненецът Явор. който е известен с работата си по екшън сериала „Под прикритие“, касовата драма „Стъклен дом“ и тийнейджърския „Революция Z”. Комедийната поредица се реализира с подкрепата на Община Варна, а продуцент е „DreamsIndustry“. По-рано тази година Общинският съвет на морската столица гласува 240 000 лева от местния бюджет за продукцията, 80% от която ще се реализира на негова територия.", "date": "2018.06.22", "title": "Калин Врачански става гларус в сериала „Фалшив герой“"}
{"url": "https://www.monitor.bg:443/bg/a/view/bunt-v-nacionalnija-na-arjentina-igrachite-iskat-glavata-na-treniora-103382", "text": "Загубата с 0:3 от Хърватия взриви обстановката в лагера на Аржентина. Поражението може да коства класирането на тима за осминафиналите, въпреки че преди турнира „гаучосите“ бяха сочени сред основните фаворити за титлата. След два мача Аржентина има само точка в група D и ще трепери до последно. Като основен виновник за трагичната игра на отбора бе нарочен треньорът Хорхе Сампаоли. След загубата в съблекалнята е избухнал страшен скандал, при който играчите от националния отбор са поискали смяната на селекционера. „Футболистите не искат Хорхе Сампаоли да ги води в следващия мач срещу Нигерия. Предпочитат начело да бъде неговият асистент“, обяви пред телевизия Todo Noticias източник от националния отбор. Въпреки че спецът се превърна в антигерой, уволнението му няма как да стане толкова лесно. Причината е, че той има железен договор с федерацията и ако бъде натирен, ще трябва да получи 20 милиона долара като неустойка. Спецът бе изключително емоционален по време на мача, а след края се извини на феновете и помоли за прошка. “Не искам да говоря за срам, но наистина ме боли. Болката идва от факта, че не бяхме на нивото, което аржентинският народ очаква от нас. Моля феновете за прошка! Аз съм виновен за този резултат”, заяви Сампаоли. Другият голям виновник в лагера на Аржентина пък бе голямата звезда Лео Меси. След като изпусна дузпа в първия мач с Исландия, срещу Хърватия нападателят отново бе неузнаваемо слаб. След поражението Меси отказа да говори пред медиите, които му отвърнаха с красноречива статистика. Според фактите звездата не е вкарвал гол на световно първенство в 6 поредни мача, или общо от над 11 часа игра.", "date": "2018.06.22", "title": "Грешникът Сампаоли се извини, нарочиха и Меси за провала"}
{"url": "https://www.monitor.bg:443/bg/a/view/fish-za-levche-prati-ford-fiesta-v-plovdiv-103377", "text": "Леката кола \"Форд Фиеста\" от \"Втори ТОТО шанс\" за \"6 от 49\" е най-атрактивната печалба в тираж №49 на БСТ. Тя е за късметлия, играл със скромен единичен фиш за \"6 от 49\" за едно левче в Пловдив. Неговият номер беше изтеглен чрез жребий от всичките фишове, участвали в тиража без допълнителни залози. Цените на този автомобил се движат от 23 000 до 41 000 лв. в зависимост от модела, мощността на двигателя и различните екстри. С този удар беше прекъсната серията от четири поредни автомобила \"Форд \" от различни марки, спечелени във Варна. В играта \"5 от 35\" пък \"Втори шанс\" уреди с по 2000 лева още петима тото любители, който са от София, Добрич, Русе, Хасково, Кърджали. Джакпотът в \"6 от 49\" порасна с нови 58 396,50 лв. и достигна 4 600 007,18 лева. очаква се той да се увеличи с още към 70 000 до утре. Четирима играчи стигнаха само на едно числа от заветната шестица и ще вземат по 4866,40 лв. от уцелени петици. В \"5/50 - 1/12 Зодиак\" си чакат непроменящите се 3 млн. лв. В \"6 от 42\" с новите 17 509,85 лв. има вече 879 689,12 лв. и сумата там ще достигне 900 000. В \"Тото Джокер\" останаха 18 261,45 лв., след като никой не е улучил тройка, а в \"Рожден ден\" ще се съберат на 20 000. Така във всички ще се натрупат към 8,8 млн. лева.  Числа - (1, 3, 15, 19, 29, 45); 6 - няма, 5 - 4 по 4866,40 лв., 4 - по 50,70 лв., 3 - по 3,70 лв.; ДЖАКПОТ: 4 600 007,18 лв.  Числа - (4, 13, 17, 22, 33, 35); 6 - няма, 5 - 5 по 2042,80 лв., 4 - по 27,00 лв., 3 - по 2,70 лв.; ДЖАКПОТ: 879 689,12 лв. : I теглене - (17, 22, 24, 34, 35); 5 - няма, 4 - по 187,90 лв., 3 - по 7,10 лв.; II теглене - (15, 17, 27, 29, 33); 5 - няма, 4 - по 127,80 лв., 3 - по 6,20 лв.  Числа - (4, 16, 39, 43, 48); Зодия 5 - Лъв; 51 - няма, 5 - няма, 4+1 - няма, 4 - 5 по 500,00 лв., 3+1 - 14 по 100,00 лв., 3 - 158 по 10,00 лв., 2+1 - по 5,00 лв., 1+1 - по 1,50 лв., 2 - по 0,80 лв., 0+1 - по 1,00 лв., ДЖАКПОТ: 3 000 000 00 лв.  Позиции - (1, 4, 9); Цифри – (5, 9, 4); 3 - няма, 2 - 315 по 58,00 лв.; ДЖАКПОТ: 18 261,45 лв.  Година 85, месец 10, дата 02, ден 7; I група - няма, II - няма, III - няма, IV - 3 по 73,40 лв., V - 6 по 36,70 лв., VI - 8 по 22,00 лв., VII - 16 по 13,80 лв., VIII - 23 по 7,70 лв., IX - 30 по 8,80 лв., X - по 5,00 лв., XI - по 2,50 лв., XII - по 2,50 лв., XIII - по 2,10 лв., XIV - по 1,10 лв., XV - по 1,20 лв.; ДЖАКПОТ: 19 296,30 лв.", "date": "2018.06.22", "title": "Фиш за левче прати \"Форд Фиеста\" в Пловдив"}
{"url": "https://www.monitor.bg:443/bg/a/view/sedmichen-monitoring-18-22-uni-103391", "text": "  Банкерът беглец Цветан Василев развива активна писмовна дейност – праща инструкции на подчинените си с почерк, който говори много за притежателя си. Това доста напомня на стила, с който учената му дъщеря Радосвета разпращаше имейли, докато се изживяваше като шефка. Началническият манталитет очевидно се предава по наследство. Наглостта също.     Една от 120-те триъгълни шапки на Наполеон Бонапарт бе продадена за 350 000 евро на търг в Лион. Сумата е нищо в сравнение с 1,8 милиона евро, платени през 2014 г. от южнокорейски индустриалец за подобна шапка. Цяло чудо е, че има хора, склонни да дават такива пари, след като Наполеоновия комплекс може да се придобие като едното нищо. Някои го получават, докато се опитват да се правят на политици. Особено когато гласоподавателите ги изхвърлят на бунището. Тогава всичките им комплекси избиват наяве. Синдромът на ниския мъж е двойно по-голям при ниските политици.     Паметник на Наполеон. До него трима малко умрели държавници. По някое време паметникът се раздвижва и проговаря. Обръща се към Рейгън и казва: - Американецо, ако имах твоите мангизи, никога нямаше да загубя при Ватерло! Извръща поглед към Брежнев и казва: - Руснако, ако имах твоите войници, сибиряци и донски казаци, нямаше да загубя при Ватерло... Поглед вдясно към Тодор Живков и тежка въздишка: - Тоше, Тоше, ти си най за завиждане. Ако имах твоите журналисти, никой нямаше да разбере, че съм загубил при Ватерло...     Световната здравна организация (СЗО) обяви, че транссексуалността - усещането, че принадлежиш към другия пол, не трябва повече да се приема за умствено заболяване, съобщи АФП. Вероятно е така. Все пак трябва да предположим наличието на ум, за да установим това.     Всяко пиле с досие – тази мярка се предвиждала заради птичия грип. Както добре знаем, там където са досиетата, следва и по-сериозна организация, така че в най-скоро време може да очакваме създаването на Ко-ко-комисия по досиетата, която ще кудкудяка бюлетини за ситуацията с птичия грип. Много е важно кокошките да снасят по европейските директиви. Демоде е да ядем яйца по панагюрски, след като можем да забъркаме европейски омлет. Всичко трябва да е по образец.     Пробутват ни кренвирши с пера, алармира търновският ни кореспондент. Знае се, че ако си ял кренвирш, си ял всичко. От тия мутанти прасетата може всичко да се очаква. Днес им никнат крила, утре ще започнат да снасят яйца. Което не е чак толкова лошо, ако се замислим.     Интервю с производител: - Кажете моля, във вашите кренвирши има ли генномодифицирани продукти? - Какво говорите?! В тях няма никакви продукти. Само нишесте, оцветител и хартия. Не се притеснявайте!     Експертиза: Ако в кренвиршите открият месо, значи в цеха е имало трудова злополука.     Надпис на опаковка на кренвирши: „При приготвянето на този продукт, не е пострадало нито едно животно!“     Коментаторите по БНТ спазват традициите – предизвикват зрителите да гледат Световното без звук, за да не им слушат бисерите. Хит на деня: „Небето над Санкт Петербург плаче за загубата на Египет“. Не трябва много талант, за да изръсиш такова клише. А от ефира на БНТ тъпизмите се леят като порой.     Каквато дъщерята, такава и майката. За Илияна Раева е думата. Онази кучелюбка, дето нахлузи кожа от ангорска овца, за да покаже колко е съпричастна със съдбата на животните в един приют. Щерката Славея пък с всичкия си здрав разум изпльока лично мнение срещу родителите на деца с увреждания, които протестират срещу нехайството на държавата към техните проблеми. Славея също има мнение по въпроса, защото от известно време посещавала домове за изоставени деца с увреждания. Разбира се, тя не прави разлика между тези, които прехвърлят отговорността си изцяло на държавата и тези, които с безгранична и всеотдайна любов отглеждат децата, на които са дали живот, докато други повръщат на чужд гръб. В такива моменти максимално полезно е да се замълчи. Вместо това една майка защити пламенно глупостта на дъщеря си. Не, това не е клетва, а констатация. Но семейство Сиракови (Раеви) не е по детайлите.     Докато майките на децата с уврежданията протестират, а редица държавни мъже ги неглижират, кравата Пенка се опаричи. Милозливи германци, трогнати от съдбата й, пращат на екскурзиантката поздравителни картички и пари. Кравата едва ли ще разбере нещо от това, но е толкова инфантилно мило, че германците се трогват от такива истории. Това напомня на ентусиазма и инициативите с плюшени мечета, с които разни каки посрещаха бегълци от войната. Там не се развиха много добре нещата, но нейсе. Междувременно стана ясно, че Пенка очаквала гости – евродепутати, при това не български. Дано да се разберат без преводач.     Кавга между съседки: - Пенке, краво такава! - Ти пък даже на крава не приличаш! - Кой, аз ли не приличам!?     Изборът на родното Черноморие – слънчев удар или инфаркт от шокиращите цени - шезлонг с чадър в Лозенец струва 30 лева. Сянката скъпа, а от цената на бирата те избиват горещи вълни. Нищо чудно, че българите вече трайно се ориентират към гръцките и турските плажове. Тарикатите концесионери тук да си стоят на сянка. Скоро всички плажове ще са на тяхно разположение. Да печелят от тях, ако искат.     Добрата или лошата новина? Който както иска да я разбира. 10 нови паяка плъзват из столицата. Щели да разчистват велоалеята при болница „Токуда“, бул. „Тодор Александров“ при 32-ро училище и разни други места. Добрата новина всъщност ще е да ни съобщят колко нови паркинги предстои да се изградят в София, а не колко ще печелят паякоподобните. Каква между другото е логиката да се правят велоалеи край болници? Може би се очаква пациентите да въртят педали до операционната? Логиката всъщност е именно тази – правиш велоалеи там, където не им е мястото, за да можеш да дърпаш пари от нарушителите. На това му се вика добър бизнес.     Жандармерия и хеликоптер се включиха в издирването на поредния отклонил се по модерному затворник. Правосъдният министър Цецка Цачева обясни пред журналисти, че държавата също имала отговорности за охраната на затворниците, които работят на открити обекти. Добре, че беше това уточнение. Иначе щеше да настане объркване. Досега си мислехме, че режимът на осъдените е гражданска отговорност.   Поводи за празници – бол. Във Великобритания например се отбелязвал денят, в който кучетата могат да придружават стопаните си на работа - годишно събитие с цел набиране на средства за благотворителни организации, полагащи грижи за добруването на най-предания приятел на човека. В страната имало също дни „Доведи дъщеря си (детето си) на работа“, „Отиди пеша на работа“, „Отиди с велосипед на работа“, „Отиди с автобус на работа“. По обясними причини някои от тези инициативи са постоянни празници у нас.   Пътна проверка: - Господине, карате без колан. И каква е тази маймуна до вас? - Возя я напред-назад, шофьор съм й. - Това не е редно! Заведете я в зоопарка. - На зоопарк вече я водих, сега мисля да отидем на кино.", "date": "2018.06.22", "title": "Седмичен мониtоринг (18 – 22 юни)"}
{"url": "https://www.monitor.bg:443/bg/a/view/pol-makkartni-puska-nov-album-103383", "text": "С нов албум рокаджията Пол Маккартни ще зарадва феновете си. Това ще е 17-тият солов албум в актива на музиканта и ще излезе на пазара на 7 септември. Продукцията ще носи името Egypt Station, като Маккартни разкри две от заглавията, включени в него: Come on to me и I don't Know. Бившият бийтъл, чийто предишен албум излезе преди пет години, обясни в интернет сайта си, че заглавието идва от името на картина, която той е рисувал и приканва към „калейдоскопско пътуване през низ от музикални територии“. сподели легендата на британската поп музика, която навърши 76- години в понеделник. Албумът започва и завършва с две инструментални парчета, които са озаглавено просто Station I и Station II.", "date": "2018.06.22", "title": "Пол Маккартни пуска нов албум"}
{"url": "https://www.monitor.bg:443/bg/a/view/donchich-shte-igrae-s-novicki-v-dalas-103384", "text": "Детето-чудо на европейския баскетбол Лука Дончич бе избран под №3 в Драфта на НБА. 19-годишният словен бе избран от „Атланта“, но веднага бе разменен и ще играе в „Далас“ рамо до рамо с друга европейска легенда - Дирк Новицки (40 г.). В замяна „Атланта“ получи №5 в избора - Трей Йънг. Под №1 в Драфта „Финикс“ предпочете 216-сантиметровия център Диандре Ейтън, а „Сакраменто“ взе под №2 Марвин Багли. В първото си интервю Лука Дончич обясни, че е напълно готов за Лигата, тъй като през целия изминал сезон в „Реал“ (М) бивши играчи от НБА, негови съотборници и съперници, са му давали съвети и са му разказвали истории. В Ню Йорк Дончич пристигна ден след спечелената титла на Испания, придружаван от майка си и баба си. Той стана петият чужденец, избиран в Топ 3 на Драфта, след Яо Мин, Андреа Барняни, Дарко Миличич и Пау Гасол, но и първият гард, роден извън САЩ, избран толкова напред.", "date": "2018.06.22", "title": "Дончич ще играе с Новицки в „Далас“"}
{"url": "https://www.monitor.bg:443/bg/a/view/fenka-predloji-brak-na-pavel-103367", "text": "Най-смелото предложение, което рапърът Павел от дуото Павел и Венци Венц, е получавал някога от фенка било за брак. Момичето дори паднало на колене, но се наложило изпълнителят на „Само по татуси“ джентълменски да отклони въпроса на младата почитателка. Това разкри самият той по време на концерта във Велико Търново, част от обиколаката Happy Energy Tour. Лъчо от „СандаУ“ сподели шеговито, че му се наложило вместо да даде автограф на фен да отговори на въпроса дали е Криско. Дара пък получила най-милия жест от фенка, която й показала как си е татуирала инстаграм никнейма на изпълнителката - darnadude на ръката си. Най-често почитателите глезили Тита с любимите си желирани бонбони.", "date": "2018.06.22", "title": "Фенка предложи брак на Павел"}
{"url": "https://www.monitor.bg:443/bg/a/view/nekachestven-remont-srina-cjalo-stylbishte-v-dupnica-103363", "text": "Максималната санкция в размер на 1500 лева ще бъде наложена от Община Дупница на местното ВиК заради некачественото изпълнение на възстановителните дейности при подмяна на водопровода на стълбите по улица \"Родопи\". Преди по-малко от седмица заради проливните дъждове беше цялостно сринато стълбището в района, а десетки хора останаха блокирани по домовете си.  \"С моя заповед от днес е съставена комисия от отдел \"Строителство\" към Общината, заедно с представители на ВиК-Дупница и ЧЕЗ за проверка на всички изкопни и ремонтни дейности. Проверката ще продължи до 29 юни. Всяко установено некачествено възстановяване ще бъде санкционирано\", заяви зам. - кметът на Дупница Олга Китанова. От вчера вече е сключен и договор с фирма \"Руен Холдинг\" АД, която ще извърши аварийно цялостен ремонт и възстановяване на стълбите по улица „Родопи“. Сумата по договорът е в размер на 53 203,32 лв с ДДС. \"Подмяната на двата силно компрометирани водопроводи, които захранват целия район, както и село Джерман бе наложителна. Но това не оправдава никой за непредприетите действия след това в продължение на близо 2 месеца. Ние като Общинска администрация също носим вина и отговорност за случилото се и не бягаме от нея. Затова започваме тези проверки, за да няма отново подобни случаи и да се реагира на време\", заключи Китанова. Възстановителните дейности на стълбите започват още в почивните дни, а срокът за изпълнение е 30 дни.", "date": "2018.06.22", "title": "Некачествен ремонт срина цяло стълбище в Дупница"}
{"url": "https://www.monitor.bg:443/bg/a/view/fenovete-s-hrachki-i-psuvni-po-treniora-103381", "text": "Селекционерът на националния отбор на Аржентина Хорхе Сампаоли стана жертва на гнева на феновете след срамната загуба от Хърватия. След втория хърватски гол по 58-годишния треньор полетяха бутилки. По-близо разположените до резервната скамейка аржентински ултраси опитаха да наплюят селекционера на „гаучосите“. Тогава по трибуните се понесе и рефрен с доста обидно съдържание. Пеенето продължи до края на мача, като стана особено масово след попадението на Иван Ракитич в добавеното време, с което Хърватия оформи класическия си успех. „Сампаоли – задник! Сампаоли – задник! Ти си син на к*рва, на к*рвата, която те е родила“, пееха бесните аржентински фенове и след края на мача. Заради гнева на запалянковците Сампаоли се прибра скоростно в тунела на стадиона.", "date": "2018.06.22", "title": "Феновете с храчки и псувни по треньора"}
{"url": "https://www.monitor.bg:443/bg/a/view/ikonomicheskijat-ryst-v-bylgarija-nad-srednija-za-es-103375", "text": "Очакваният икономически растеж в ЕС е около 2,3 %. България е сред държавите с очакван икономически растеж над средния за Съюза, а именно 3,9%. В този контекст трябва да увеличим усилията си за подкрепа на растежа и продължаване на положителния тренд. Това заяви в рамките на икономическия форум в Пловдив министърът на икономиката Емил Караниколов. Той уточни, че позитивни сигнали за това дава ръстът на брутния вътрешен продукт. През първото тримесечие на годината данните показват ръст на БВП-то с 3,6% при 2,4% за ЕС. През първите три месеца на 2018 г. брутообразуването на основен капитал нараства със 7%. Като за този период брутообразуването е на стойност 4,4 млрд. лева. През май 2018 г. бизнесклиматът в страната продължава да се подобрява. Общият показател се увеличава с 2,1 пункта спрямо април, каза Караниколов. По думите му страната ни е в края на едно успешно председателство в ЕС. Българското председателство изведе темата за европейската индустрия като водеща по време на неформалното заседание на съвета по конкурентноспособност. „Работихме усилено за приемане на заключение относно стратегията за промишлената политика на ЕС за конкурентноспособността, растежа и иновациите. Глобалните промени в последните години, развитието на високите технологии изисква от нас решителни стъпки днес, за да гарантираме успешното си бъдеще през идните десетилетия. Изключително важно за развитието на индустрията е цифровизацията”, обясни министърът на икономиката. Според него секторите с особено добро развитие през 2018 г. са: автомобилостроене, електроника, транспортно оборудване, информационни и аутсорсинг технологии, хранително-вкусова промишленост. Караниколов обяви, че другата седмица в Тракия икономическа зона ще бъде даден стартът на строителството на два нови завода. Единият е нов завод за авточасти на турски инвеститор, а другият е завод за производство на цифрово-програмни машини. Новите производствени мощности ще бъдат строени в икономическата зона до Куклен.", "date": "2018.06.22", "title": "Караниколов: Икономическият ръст в България над средния за ЕС"}
{"url": "https://www.monitor.bg:443/bg/a/view/syvetyt-na-es-opredeli-minimalno-dds-za-obshtnostta-ot-15-103374", "text": "Съветът на ЕС прие днес директива, с която минималната стандартна ставка от 15% става постоянен елемент от нова ДДС система, съобщават от пресслужбата на Съвета. Минималната стандартна ставка предотвратява прекомерните разлики в ДДС ставките в различните страни членки на ЕС. Това премахва риска от нарушаване на конкуренцията чрез по-ниски ставки по ДДС, които биха повлияли на трансграничното пазаруване и търговия. Минималната стандартна ставка от 15% се поддържа временно, откакто правилата за ДДС за единния пазар на ЕС бяха за пръв път приложени през 1993 г. Тя бе последно удължена през май 2016 г. с период от 2 години, който изтече на 31 декември 2017 г. В същото време в момента се обсъждат предложения, целящи да заменят сегашните \"преходни\" ДДС споразумения с окончателна ДДС система и реформирането на ставките. Комисията представи предложенията през януари и март 2018 г. Директивата е била приета на среща на Икономическия и финансов съвет без обсъждания. На заседанието днес Съветът е договорил и мерки за укрепване на административното сътрудничество с цел подобряване борбата с измами с ДДС. Предложените регулации адресират най-разпространените форми на трансгранични измами. Целта им е да подобрят обмена и анализа на информация, споделяни между данъчните администрации и правоприлагащите органи на страните членки, както и да заздравят Eurofisc - мрежа от национални данъчни представители за обмяна на информация по измами с ДДС. Регулациите въвеждат и нови инструменти за сътрудничество, например съвместно изготвени административни разследвания. \"Подобряването на сътрудничеството между нашите данъчни администрации е от съществено значение, ако ще се борим с данъчните измами\", заяви българският финансов министър Владислав Горанов, който в момента е председател на съвета. \"Губят се неприемливо високи обеми приходи от ДДС и тази директива ще помогне за решаването на проблема\". Според данни на Европейската комисия данъчни приходи за около 150-160 млрд. евро се губят всяка година заради недостатъци на данъчната система, включително чрез измама. Само от трансграничните измами годишните загуби възлизат на 50 млрд. евро, сочат още оценките. Конкретните мерки са насочени към най-разпространените форми на трансгранични измами: измами, при които продуктите се закупуват и препродават без плащането на ДДС; измами в търговията с използвани автомобили; и злоупотреба със схемата за безмитен внос на стоки. Според правилата регулацията за борба с ДДС измамите ще бъдат приети без допълнителни обсъждания, след като Европейският парламент представи позицията си.", "date": "2018.06.22", "title": "Съветът на ЕС определи минимално ДДС за Общността от 15%"}
{"url": "https://www.monitor.bg:443/bg/a/view/narekoha-drevno-morsko-jivotno-na-ushite-na-barak-obama-103373", "text": "Ушите на бившия президент на САЩ Барак Обама са толкова отличителни, че вдъхновиха научното наименование на новоидентифицирано създание, живяло преди 550 милиона години, съобщи Лайв сайънс. Мекотелото, кръстено Обамус коронатус, е живяло на дъното на океана през периода едиакарий. Създанието е било с формата на венец със спираловидни изпъкнали бразди. Най-вероятно мекотелото Обамус коронатус е било неподвижно и се е закрепвало върху дебелия слой органичен материал на дъното на океана. Учените от университета на Калифорния в Ривърсайд са открили фосили на енигматичния организъм в Южна Австралия. Те са го нарекли на Барак Обама заради \"страстта му към науката и приликата на морфологията на фосила с ушите му\". Макар карикатуристите да обичат да \"изтъкват\" големите уши на Барак Обама, древният му съименник Обамус коронатус е бил \"дребосък\". Външният диаметър на фосилите варира от 0,5 см до 2 см. На Барак Обама са наречени също риба, обитаваща коралов риф, лишей, паразитна тения и паяк.", "date": "2018.06.22", "title": "Нарекоха древно морско животно на ушите на Барак Обама"}
{"url": "https://www.monitor.bg:443/bg/a/view/remontirat-50-uchilishta-i-detski-gradini-v-sofija-103348", "text": "50 училища и детски градини в София ще бъдат ремонтирани тази година. Това съобщи кметът на София Йорданка Фандъкова, която провери изграждането на нова сграда към 134 ДГ „Любопитко“ в „Красно село“. Средствата за реконструкцията на учебните заведения са от приватизационния фонд, продажбата на „Общинска банка“ и по ОП „Региони в растеж“. Фандъкова уточни, че през тази и следващата година общината ще инвестира около 90 млн. лева за образование. През 2018г. предстои довършването на две детски градини. Кметицата обясни, че от общината се опитват да подпомогнат силно натоварените райони като „Красно село“, „Витоша, „Люлин“, „Младост“, „Триадица“ и „Лозенец“. „Насочваме усилията и към яслените групи, защото много майки искат рано да се върнат на работа. Предстои реконструкцията и ново строителство на 9 детски градини тази година. 3 от тях вече са започнати. 2 от тях са в район „Витоша“ и една в „Кръстова вада“, уточни кметът. Новата сграда на 134 ДГ ще бъде готова до края на месеца. „В нея ще се разкрият места за т. нар. масови групи, каквито досега не е имало тук. Тази градина е специализирана и работи с деца, които имат нарушения в говора. Тя е много търсена градина с много добри резултати в работата с деца“, каза Фандъкова и допълни, че са отделени и 600 хил. лв за ремонта на съществуващата сграда и двора на градината.", "date": "2018.06.22", "title": "Ремонтират 50 училища и детски градини в София"}
{"url": "https://www.monitor.bg:443/bg/a/view/cacarov-finansiraneto-na-terorizma-ne-priznava-granici-103366", "text": "Финансирането на тероризма не признава граници. Това коментира главният прокуорор Сотир Цацаров по време на конференция в НС, посветена на борбата срещу финансирането на тероризъм. Според него трябва висока степен на сътрудничество, без граница на информационния обмен между институциите и държавите „Това, което е нужно за борбата срещу финансирането на тероризма е едно качествено и ново ниво на сътрудничество”, заяви Цацаров и уточни, че става дума за полицейско сътрудничество, такова между службите, та дори до блокиране на финансови активи. По думите му  България разполага със законодателство, което отговаря на съвременните изисквания и стандарти в тази област. „Част от нормите бяха приети с много спорове, дори с остри критики за драстично нарушаване на правата и свободите. Времето доказа, че сме на прав път. Днес тези конюнктурни слова отдавна са забравени\", поясни той. Междувременно шефката на НС Цвета Караянчева пък обясни, че се е променил вида на терористичните групи, което пък е променило и финансирането. Така от мащабни атаки за по 50 000 – 100 000 евро са преминали на такива за под 20 000 евро, като това се осъществявало чрез съфинансиране, набиране на пари чрез социалните мрежи или пък чрез продажба на артефакти. Шефът на ПГ на ГЕРБ Цветан Цветанов на свой ред обясни, че се констатира тенденция престъпленията да се извършват у нас, но за комуникация да се използват предплатени СИМ карти от съседни страни. Той припомни , че има законово ограничение у нас едно физическо лице да може да притежава само до 10 карти. Именно затова според него може да се търси синхрон с останалите национални парламенти, които да направят подобни законови поправки. През 2017 година митниците са заловили валута за над 5 млн. лева, 78 кг благородни метали, като са предотвратили 15 случая на трафик на оръжие, Така са иззети 8  пистолета, над 9300 патрона, 1 ловна карабина, 1 пушка и 1 млн. пиротехнически изделия. Това пък докладва шефът на Агенция „Митници” Георги Костов. По думите му за 2016 и 2017 година митничарите са предотвратили 187 опита за нелегален трафик на наркотици и са хванали 28 тона и половина наркотични вещества. Така по думите на Костов родната агенция се нарежда сред едни от водещите места в ЕС по задържане на наркотици. Наред с това били спрени и 2 опита за трафик на културни ценности и антики. Костов обясни, че те следят и за съмнителни транзакции и при такива случаи имат задължението само да информират ДАНС. В тази връзка през миналата година са подали общо 156 доклада към службата за сигурност. Той обясни, че са засили и контрола върху лица с рисков профил от Близкия Изток. Така само преди месец докладвали на ДАНС за търговска операция от трета страна, при която стоката е влязла в България на една цена, а е изнесена на 4 пъти по-висока. От Асоциацията на банките пък обясниха, че вече банковите институции не с удобен канал за транзакции и финансиране на тероризъм.", "date": "2018.06.22", "title": "Цацаров: Финансирането на тероризма не признава граници"}
{"url": "https://www.monitor.bg:443/bg/a/view/petela-se-zavyrna-s-biseri-fenovete-likuvat-103378", "text": "Легендарният коментатор Петър Василев-Петела изненадващо се завърна в ефир след петгодишно отсъствие и коментира заедно със Стефан Георгиев мача между Аржентина и Хърватия. Култовият спортен журналист бе изненадата от БНТ за футболните фенове, а завръщането му се прие с бурна радост от зрителите. \"Здравейте, драги зрители! Ето че след 5-годишно прекъсване отново сме заедно в пряко предаване на футболен мач. Трябва да призная, че за тези 1826 дни така и не получих обяснение на какво се дължеше тази раздяла\", каза лаконично най-известният глас в спортната редакция на БНТ. По време на коментара си за мача Петела не пропусна да блесне с бисери, а най-впечатляваща безспорно бе оценката му за слабата игра на Аржентина. \"Този аржентински отбор изглежда трагично, така трябва да говорим, всички други компромиси нямат място вече! Аз лично не помня \"гаучосите\" да са били толкова немотивирани! Не помня Аржентина да са се представяли без лидер. Меси днес е не кръгла нула, Меси днес се питам какво изобщо правеше на терена. Това момче, наистина гений във футбола, проявява най-добрите си качества само с екипа на „Барселона\", отсече Петър Василев.", "date": "2018.06.22", "title": "Петела се завърна с бисери, феновете ликуват"}
{"url": "https://www.monitor.bg:443/bg/a/view/foo-fighters-sa-golemite-pobediteli-na-nagradite-na-sp-kerang-103364", "text": "Foo Fighters са големите победители на тазгодишните музикални награди на престижното списание „Керанг“. Дейв Грол и бандата му грабнаха две отличия на церемонията състояла се в Лондон. Групата беше отличена в категориите за най-добра международна група и най-добър международен изпълнител на живо.  Шотландските рокаджии Biffy Clyro надделяха над величия от ранга на Iron Maiden в съревнованието за най-добра британска група. За най-добър британски изпълнител на живо бяха обявени Architects. Наградата за най-добър албум получиха Enter Shikari за \"The Spark\". В категориите за британски и международен пробив бяха отличени съответно Dream State и Code Orange.  Съоснователят на американската рок група Aerosmith Джо Пери беше удостоен с приза \"Вдъхновение\". Отличието му беше връчено от актьора Джони Деп. Пери и Деп заедно с Алис Купър основаха преди три години рок бандата The Hollywood Vampires, с която в момента дори са на турне. Китаристът на легендарните Black Sabbath Тони Айоми беше почетен с награда \"Икона\" като един от основоположниците на хеви метъла. А фронтменът на Slipknot и Stone Sour Кори Тейлър получи приза \"Легенда\".  ", "date": "2018.06.22", "title": "Foo Fighters са големите победители на наградите на сп. Керанг"}
{"url": "https://www.monitor.bg:443/bg/a/view/hyrvatite-izlizat-s-rezervite-v-poslednija-mach-103379", "text": "Селекционерът на Хърватия Златко Далич е на път да забие още един пирон в ковчега на аржентинците на Мондиал 2018, след като неговият тим записа победа с 3:0 над „гаучосите“. 51-годишният специалист планира да пусне резервите в последния мач от груповата фаза срещу Исландия. „Ще дам почивка на голяма част от играчите в мача срещу исландците на 26 юни“, призна хърватският селекционер след победата над „гаучосите“. Срещата между Хърватия и Исландия може да се окаже ключова за шансовете на Аржентина да участва на 1/8-финалите на световното първенство. Иначе Далич призна, че самочувствието в отбора му е отлично и Хърватия може да стигне много далече на това световно. „Невероятен мач, повече от щастлив съм, че момчетата изпълниха всяка една тактическа задача до последния детайл. Първата задача е изпълнена, но трябва да останем здраво стъпили на земята, ако искаме да постигнем нещо голямо“, сподели още треньорът на Хърватия. Той бе подкрепен и от звездата Лука Модрич, според когото емоциите от победата са големи, но могат да изиграят лоша шега.", "date": "2018.06.22", "title": "Хърватите излизат с резервите в последния мач"}
{"url": "https://www.monitor.bg:443/bg/a/view/vicepremieryt-tomislav-donchev-za-aec-belene-trjabva-da-ima-prozrachna-procedura-103359", "text": "За АЕЦ „Белене” трябва да има прозрачна процедура, където участието на държавата би могло да е максимум в размера на това, която тя вече притежава - площадка плюс реактори. Без договори за дългосрочно изкупуване на ток и държавни гаранции. Това заяви в рамките на първия Икономически форум в Пловдив вицепремиерът Томислав Дончев. Той уточни, че подобен модел на строеж на нова АЕЦ досега не е прилаган, но България е длъжна да опита.  „Ако се получи, ще направим световна иновация. Не стане ли, единствената алтернатива е препродажба на реакторите с огромна загуба”, каза той. Вицепремиерът обаче уточни, че ни трябва решение какво ще правим с оборудването. Защото вариантите не са много. Единият е АЕЦ „Белене” да остане, като музеен експонат, но пък тогава централата трябва да бъде преместена на по-централно място, за да бъде виждана от хората. Вторият вариант е все пак АЕЦ „Белене” да се използва по предназначение. В Пловдив Томислав Дончев коментира и членството на страната ни в Шенген. „Четох, че България трябвало да заложи цялата образователна инфраструктура – детски градини, гимназии, ядрената електроцентрала, за да обезпечи цитирам „дълговете на други държави”. Това върви като мълва. Но сега малко по-сериозно. България така или иначе търпи голяма част от негативите да не може свободно да играе с валутни курсове”, каза вицепремиерът. По думите му не можем да ползваме фактори, свързани с репутация и доверие, давайки пример с доверието на еврото на световните пазари. „Най-големите аргументи обаче са политически. Еврозоната е ядрото на Европа дори от политическа гледна точка”, каза още той. Томислав Дончев бе категоричен, че икономически растеж от 3-4 % на година не е достатъчен. „Това не е достатъчно и това не е максимумът. Достигащият растеж, който ни позволява с добра скорост да гоним другите, трябва да е два пъти по-голям. И ако не два пъти, около 6 % поне”, каза още той в рамките на първия изнесен Делфийски форум в Пловдив. Но отвъд числата, които пленяват въображението, трябва да се обръща внимание и на други фактори. Според него един от основните фактори за растежа, е качеството и квалификацията на работната ръка.", "date": "2018.06.22", "title": "Томислав Дончев: За АЕЦ „Белене” трябва да има прозрачна процедура"}
{"url": "https://www.monitor.bg:443/bg/a/view/premahvat-kamyni-v-bybrecite-po-nov-metod-v-burgas-103358", "text": "Премахват камъни в бъбреците по нов метод в Бургас. Той се прави безкръвно и е въведен скоро след представянето му на световния конгрес по урология, който се проведе неотдавна в Копенхаген. Това съобщи началникът на отделението д-р Николай Миринчев и обясни,че той се осъществява чрез миниатюрна видеокамера на върха на апарат, който се огъва на 270 градуса. Така той достига до труднодостъпните физиологични бъбречни кухини и на видеостена показва къде се намира камъкът. Изобретението се нарича флексибилен уретерореноскоп и е за еднократна употреба, за да гарантира пълна стерилност на пациента. Камерата позволява безкръвно лазерно отстраняване на труднодостъпни и големи камъни. Тези камъни не се поддават на друг тип безкръвно премахване. Досега, при повечето от пациентите с такива камъни са се налагали отворени операции. Всяка отворена операция е по-тежка за пациента, има и по-голям риск от следоперативни усложнения, възстановителният период е по-дълъг. При безкръвните и миниинвазивни методи, които вече рутинно се прилагат в бургаската урология, пациентът е вкъщи след втория ден. От въвеждането на метода преди два месеца, до момента са оперирани няколко пациенти, които се чувстват отлично и са възвърнали работоспособността и нормалния си начин на живот.", "date": "2018.06.22", "title": " Премахват камъни в бъбреците по нов метод в Бургас"}
{"url": "https://www.monitor.bg:443/bg/a/view/gauchosite-s-antirekord-na-mondiali-103380", "text": "Загубата на Аржентина с 0:3 от Хърватия на Мондиал 2018 влезе като антирекорд в историята. Това беше четвърти пореден мач на „гаучосите“ без победа на световно първенство. Това не се е случвало никога в историята на местния футбол. До момента най-дългата серия без победа беше три мача. След финала на Мондиал `30, загубен от Уругвай (2:4), следват поражения с 2:3 от Швеция в единствения аржентински мач на Мондиал `34 и загуба с 1:3 от ФРГ през 1958 г. Загубата от „шахматистите“ е и втората най-тежка в историята на аржентинския футбол в мач от началната групова фаза на световно първенство. Първото място се заема от поражението с 1:6 от Чехословакия през 1958 г.", "date": "2018.06.22", "title": "„Гаучосите“ с антирекорд на мондиали"}
{"url": "https://www.monitor.bg:443/bg/a/view/minchev-zaljaga-na-zashtitata-do-macha-s-islandija-103376", "text": "Наставникът на баскетболните национали Любомир Минчев ще набляга на защитата в тренировките на тима до мача с Исландия. Двубоят от световните квалификации е на 29 юни в Ботевград, а нашите изиграха вече първата си контрола срещу Тунис, спечелена с 81:61. Звездата на тима ни Александър Везенков започна като титуляр, а Николай Вангелов и Павел Маринов пропуснаха срещата заради контузии. Везенков беше най-резултатен за успеха с 20 т., Чавдар Костов отбеляза 13 т., а американецът Джейсън Уошбърн се отчете с 11 т. и 9 борби. Уошбърн бе натурализиран заедно с Дий Бост, но от 2016-та не е играл за България, а последните 6-7 месеца се възстановява от контузия. Снощи бе втората контрола между двата тима, която се игра при закрити врати. \"Доволен съм, победихме и на моменти играхме много добре. Тази победа обаче не означава нищо. Трябва да четем повече защитата, защото Исландия играе с повече смени“, коментира след срещата Минчев.", "date": "2018.06.22", "title": "Минчев заляга на защитата до мача с Исландия"}
{"url": "https://www.monitor.bg:443/bg/a/view/bjagstva-kato-na-kino-ne-e-zabavno-103368", "text": "Няма как да не ни притеснява поредното бягство на лишен от свобода. И обяснението, че той не бил избягал от затвора, а от работното място, където не бил под опеката на затворническата администрация, е нелепо. Глупаво е да се прехвърля топката и да се търси вина. Не, че няма, тя е персонална, както правилно отбеляза главния прокурор, но основният проблем според него е в грешно написаните правила, които “изкушават” престъпника да потърси свободата. Самата система, по преценка на затворническата управа да се решава кой затворник ще е на по-лек режим и кой ще може да бъде наеман от фирми, дава възможност за корупционни пробиви и улеснява решилите да бягат. Затова вместо да ставаме свидетели на парламентарен популизъм, е добре депутатите, заедно с шефовете на затворите и експертите, бързо да решат проблема. А не да се действа по най-лесния начин – едва ли не като бягат, няма да бъдат изпращани да работят навън. Истината е, че всяко забавяне в откриването на избягали води до насаждането на страх в обществото и възможност за ново по-опасно престъпление, застрашаващо човешки животи. Излиза, че ловците на бегълци нямат достатъчен ресурс, нито опит бързо да се справят със залавянето на престъпниците. Главната причина е липсата на подготовка и отиграването на подобни ситуации. Всеки път се говори за засилването на видеоконтрола, както и за използването на други модерни способи за издирване. Явно обаче предприетите мерки не са достатъчни. Любопитното е, че бягствата напомнят екшън филмите дали обаче ще завърши с хепиенд? Никой не знае, още повече, че не сме на кино.", "date": "2018.06.22", "title": "Бягства като на кино – не е забавно!"}
{"url": "https://www.monitor.bg:443/bg/a/view/renault-megane-r-s-trygna-po-simulirana-pista-103335", "text": "Новото Renault Megane R.S. беше представено в София с интерактивен тест по симулирана писта. Зад волана на новия спортен модел беше осемкратният рали шампион у нас Димитър Илиев, а трасетата по които да премине колата по време на теста, бяха създадени от зрителите и гостите на мястото на събитието. „Новото Renault Megane R.S. олицетворява сътрудничеството между екипите на Formula 1 и Renault Sport. Моделът цели да отговори на очакванията на клиентите за безопасно и безкомпромисно спортно шофиране в ежедневието. Радвам се, че сме заинтригували зрителите и те се включиха в теста. Благодарение на техните предизвикателства успяхме да покажем най-доброто, на което е способен автомобилът. Пожелавам им съвсем скоро да станат горди собственици на новото Renault Megane R.S.” заяви Рено Пирел, генерален мениджър на „Рено Нисан България”. Новият Megane R.S. е разработен в сътрудничество с екипа на Renault от Formula 1. Това е първият сериен автомобил, който използва новата емблема на Renault Sport. Възможностите за шаси са две Sport или Cup. Подходящо за ежедневно използване e Sport, което позволява да се съчетае динамичния стил на шофиране с комфорта. Шасито Cup е по-твърдото от двата вида, тъй като е базирано на пистово поведение. Новото Renault Megane R.S. се предлага с 1,8-литров турбобензинов двигател с директно впръскване на горивото, разработен в тясно сътрудничество с инженерите на Renault Sport. Двигателя разполага с мощност от 280 к.с. и максимален въртящ момент от 390 Нм. Клиентите могат да избират между две скоростни кутии - механична 6-степенна и автоматична 6-степенна с двоен съединител, при която на разположение на водача са и пера на волана за смяна на предавките.", "date": "2018.06.22", "title": "Renault Megane R.S. тръгна по симулирана писта"}
{"url": "https://www.monitor.bg:443/bg/a/view/nacionalnijat-bord-po-turizym-iska-razdeljane-na-kurortite-103365", "text": "Националният борд по туризъм подкрепя разделянето на курортите на зони - парти, спа и семейни, заявиха от организацията. Според тях това ще даде сигурност за инвеститорите и туристическия бранш. „Като институция, която обединява най-големите инвеститори в туризма на България смятаме, че така ще се отговори едновременно на изискванията и на бранша, и на туристите, които са избрали да почиват в страната. По този начин чрез проектозакона за изменение и допълнение на Закона на защита от шума в околната среда ще бъдат осигурени условия за спокойна почивка на българските и чуждестранни гости, търсещи семеен туризъм и релакс“, категорични са от туристическия борд. От друга страна обаче ще има и условия за хилядите наши сънародници и гости, които търсят и динамичен отдих и забавления, поясняват експертите.", "date": "2018.06.22", "title": "Националният борд по туризъм иска разделяне на курортите на зони"}
{"url": "https://www.monitor.bg:443/bg/a/view/kitaj-i-nepal-shte-pravjat-jp-linija-mejdu-dvete-strani-103369", "text": "Китай и Непал подписаха договор за изграждане на жп линия, свързваща Автономният район Тибет в КНР и столицата на хималайската държава, пише China Daily, цитирана от ТАСС. В момента в Китай жп трасе има до гр. Шигадзе. Преди 3 години най-голямата комунистическа държава лансира идеята за построяването на жп тунел под най-високия връх на цемята Еверест (8848 м). По този начин ще може влаковата линия през Непал да свърже Китай с огромния пазар на Индия. Жп трасето през Хималаите ще дълго около 600 км. Експерти от Китайската академия на инженерството вече са разработили възможностите за строеж на тунела.", "date": "2018.06.22", "title": "Китай и Непал ще правят жп линия между двете страни"}
{"url": "https://www.monitor.bg:443/bg/a/view/pokazaha-naj-rannata-tvorba-na-leonardo-da-vinchi-103360", "text": "Най-ранната творба на Леонардо да Винчи беше представена пред журналисти в Рим. Върху керамична плочка 19-годишният тогава Леонардо е нарисувал образа на архангел Гавраил. Според изследователя на творчеството на ренесансовия гений Ернесто Солари, който е изучавал плочката три години, на нея Леонардо е изобразил самия себе си в профил. \"Така той е искал да покаже, че от ученик е станал художник\", каза Солари. Плочката дълго време се е съхранявала от потомците на аристократичното семейство Фениче ди Равело. След щателно изучаване Ернесто Солари и графологът Ивана Роза Бонфантино са успели да разгадаят шифрован надпис с инициалите на Леонардо да Винчи, годината на раждането му - 1452 г., числото 72, което отпраща към архангел Гавраил и годината на създаване на творбата - 1471 г. \"Леонардо цял живот се е увличал по ребусите. Този се разшифрова: аз Леонардо (52), аз архангел Гавраил (72)\", обясни професорът. \"Знаем за зрелия му период, но почти нищо не знаехме за творчеството на младия Леонардо, за това как е започнал той\", каза Солари. Той разказа, че като млад Леонардо да Винчи (1452-1519 г.) е работил във фабриката на дядо си в Тоскана и е рисувал керамични плочки. Тезата на Солари се подкрепя от факта, че изображението на архангела е направено с помощта на специална машина, измислена от Леонардо. Чертежите й се пазят в Уиндзор. Копие на машината, чието предназначение дълго време е било трудно за разгадаване, заедно с копието на плочката с архангела ще бъдат изложени в Музея на изобретенията на Леонардо да Винчи в Рим. Солари се затрудни да назове цената на творбата, която все още е в частни ръце. \"Това е първата рисунка на Леонардо, Тя е безценна\", заяви той.", "date": "2018.06.22", "title": "Показаха най-ранната творба на Леонардо да Винчи"}
{"url": "https://www.monitor.bg:443/bg/a/view/nole-pobedih-edin-ot-naj-dobrite-v-sveta-103370", "text": "Бившият номер 1 в света Новак Джокович (Сър) се изказа ласкаво за Григор Димитров, след като го победи с 6:4, 6:1 в осминафиналите на турнира на трева в Куинс. За сърбина това беше седма победа от осем двубоя с българина. „Все още съм в процес на намиране на формата си и този мач беше голям тест. Играх срещу един от най-добрите тенисисти в света, който се чувства най-добре на тази настилка. Беше голямо предизвикателство за мен. Запазих концентрация, стремях се да играя най-добрия си тенис“, коментира Ноле след мача. За Григор това бе първият и последен турнир на трева преди старта на „Уимбълдън“, който започва на 2 юли. В същото време водачът в световната ранглиста Роже Федерер се класира за четвъртфиналите в Хале след трудна победа над Беноа Пер (Фр) с 6:3, 3:6, 7:6(7). 36-годишният швейцарец загуби втория сет и спаси два мачбола преди да спечели тайбрека с 9:7 и да затвори мача. Федерер има девет трофея в Хале от общо 18 в кариера си на трева. Той трябва да защити титлата си, за да запази и първото място в световната ранглиста. Бившата номер 1 при жените Виктория Азаренка (Блрс) обаче отпадна във втория кръг на турнира в Майорка. Тя отстъпи пред Луцие Шафаржова (Чех) с 3:6, 4:6. Шампионката от \"Уимбълдън\" и водачка в схемата в Бирмингам Габрине Мугуруса (Исп) отпадна във втория кръг след загуба от Барбора Стрицова (Чех) с 2:6, 4:6.", "date": "2018.06.22", "title": "Ноле: Победих един от най-добрите в света"}
{"url": "https://www.monitor.bg:443/bg/a/view/nudisti-otbeljazaha-zimnoto-slyncestoene-s-masovo-golo-kypane-snimki-103372", "text": "Повече от 1500 души се включиха във вече традиционното голо плуване на плаж на австралийския остров Тасмания, организирано по случай зимното слънцестоене в южното полукълбо.  Единственият аксесоар от облеклото, който е позволен при това „свещенодействие“ е червена шапчица за плуване. Събитието е част от зимния фестивал за музика и изкуства „Дарк Мофо“. По това време на годината температурата на водата е около 14 градуса Целзий.", "date": "2018.06.22", "title": "Нудисти отбелязаха зимното слънцестоене с масово голо къпане (СНИМКИ)"}
{"url": "https://www.monitor.bg:443/bg/a/view/kulturata-trjabva-da-se-tyrsi-a-ne-da-se-ochakva-103352", "text": "22-годишният Венсан Винел, който покори Франция през 2017 година с участието си в „Гласът на Франция“ дойде в Благоевград, за да бъде гвоздеят на музикалния фестивал „Francofolies”. Роден в Момчилградско, оставен още като бебе в Дом за сираци, бъдещата музикална звезда е осиновен и отгледан от френско семейство. Днес, преди откриването на 4-то издание на музикалния форум, Венсан, заедно с председателя на фестивала Фредерик Шарпайл и кмета на Благоевград д-р Атанас Камбитов, се срещнаха с младежи от Звената за социални услуги в Благоевград, както и с журналисти. „Много съм радостен да бъда вкъщи, защото се връщам към своите корени. Много е важно за мен, че съм тук, за да пея сред вас и се чувствам наистина сред едно голямо семейство! Сигурен съм, че много ще се забавляваме още тази вечер. Това, което искам да споделя е, че културата е задължителна! Тя трябва да се търси, а не да се очаква!“, каза на своите почитатели Винел, който влезе в зала „22 септември“ с малка китарка. Обеща, че ще научи български и ще създаде песен на български. Венасант Винел ще се качи на сцената утре, 23 юни в 21:30 часа преди изпълнението на Метр Гимс, за когото сподели пред своите почитатели, че много харесва. Най- чаканото музикално събитие за годината започва днес в 18:00 часа с DJ Aslove. От 20 ч невероятната Ayo ще завладее публиката в парк „Македония“, а веднага след това ексцентричната Ройшин Мърфи ще зарадва аудиторията с нестандартната си музика. В първата фестивална вечер краят ще бъде за атрактивния DJ Feder. Във втория ден от фестивала музикалната програма ще започне с Les animaux sauvages, последвани от румънската изпълнителка Inna. Финалният щрих ще бъде поставен от Венсан Винел и Метр Гимс. И тази година фестивалът „Francofolies“ освен музика ще предложи много забавления, базари, инсталации и игри. Всички събития ще бъдат с вход свободен и напълно достъпни за първа година за хора с увреждания.", "date": "2018.06.22", "title": "Венсан Винел: Културата трябва да се търси, а не да се очаква"}
{"url": "https://www.monitor.bg:443/bg/a/view/oborudvaha-aleksandrovska-bolnica-s-ehokardiograf-103347", "text": "Александровска болница вече е оборудвана с ехокардиограф, който е най-модерният, произведен в света до момента. Това съобщиха Клиниката по кардиология, където той е инсталиран и където ще бъде правена образната диагностика с него. Медицинската техника е мултифункционална с възможност за 3D/4D ехография, контрастна и трансезофагеална ехография, както и стрес ехография. Същевременно, тя е от висок клас доплер-сонографско изследване за анализ на кръвоносни съдове, диагностициране на аневризми в гръдната кухина, измерване на скоростите на кръвния поток и обема на съдовете, обясни завеждащата Отделението за неинвазивна диагностика в кардиологичната клиника д-р Зоя Кунева. 3D/4D означава, че апаратът е с висока разделителна способност, което прави диагностиката на съдовете и сърцето изключително точна. С него се получават обемни триизмерни образи и се проследяват в динамика промени в клапите, структурни промени в сърдечния мускул, големина и функция на сърдечните кухини. Д-р Кунева обясни, че няма противопоказания за изследване с ултразвук. Той може да се прилага за ранна и точна диагностика на сърдечносъдовите заболявания, за динамично проследяване хода на болестта, за контрол на инвазивни манипулации и за мониториране на лечението.", "date": "2018.06.22", "title": "Оборудваха Александровска болница с ехокардиограф"}
{"url": "https://www.monitor.bg:443/bg/a/view/ubiec-na-18-godishno-momiche-otyrva-dojivotna-prisyda-103353", "text": "Убиец на 18-годишно момиче от град Твърдица се размина с доживотната присъда след като в съдебна зала призна вината си и се отказа от разпит на свидетели. В условията на съкратено производство състав на сливенския окръжен съд постанови 13-години престой в затвора, като към този срок добави и 6 месеца от друго наказание, което не е било изтърпяно. 22-годишният Милан Й. застана пред Темида за жестоко убийство на 18-годишната си приятелка Елена. Младият мъж беше арестуван на 14 януари т.г. докато спи в кревата си на метри от трупа на момичето, което издъхнало следствие нанесен му побой. Трагедията се разиграла през нощта на 12 януари, където наскоро напусналият затвора Милан празнувал циганската нова година Банго Васили. Заедно с него в заведението била и приятелката му, за която той уж възнамерявал да се жени. След серия изпити бири и водки младежът изпаднал в гняв и започнал да обижда и шамари момичето, което напразно се опитвало да го усмири. След полунощ двамата напуснали кръчмата и се отправили към дома на сестрата на Милан. По пътя той продължил да рита жертвата, един от юмруците се стоварил върху темето й тя паднала в безсъзнание на тротоара. Близките на бияча направили опит да я съживят и я внесли в една от стаите, след което престъпникът легнал и заспал. Призори момичето издъхнало преди да бъде повикана линейка, при разпитите Милан твърдял, че няма никакъв спомен за случилото се. Наказанието трябва да бъде изтърпяно при първоначален „строг“ режим в затвор, присъдата може да бъде обжалвана пред Апелативен съд – Бургас.", "date": "2018.06.22", "title": "Убиец на 18-годишно момиче отърва доживотна присъда"}
{"url": "https://www.monitor.bg:443/bg/a/view/v-japonija-sybirat-chlenski-vnos-za-graciite-ni-103349", "text": "Българските гимнастички имат своя фенклуб в японския град Мураяма, който вече наброява над 300 членове. Участниците в него имат специални членски карти и заплащат определена месечна такса. Фенклубът е обещал мощна подкрепа за нашите по време на олимпийските игри в Токио през 2020 г. Всичко това стана ясно по време на официалната вечеря, която най-високопоставените мъже на Мураяма дадоха в чест на българския национален отбор. На събитието присъстваха кметът и председателят на общинския съвет на Мураяма, председателят на префектура Ямагата и отговорникът за събитията, свързани с Токио 2020 към общината. От българска страна бяха поканени старши треньорите Весела Димитрова и Бранимира Маркова, помощник-треньорът на ансамбъла Михаела Маевска, капитанките Симона Дянкова (ансамбъл) и Невяна Владинова (индивидуално), както и официалният фотограф на тима ни Анна Недкова. Домакините бяха приготвили най-изтънчените японски деликатеси за своите гости и им споделиха, че благодарение на тях за Мураяма вече се говори в цяла Япония. Националките са за втора поредна година в града като част от договор за подготовка преди олимпийските игри в Япония. В знак на благодарност за гостоприемството нашите ще подготвят специална продукция, която ще изнесат пред местната публика. Вече из целия град има разлепени плакати на момичетата, а доброволци са изработили ветрила и постери с техните образи, които ще се продават на зрителите по време на продукциите. В същото време Международната федерация по гимнастика изтегли жребия за световното първенство на грациите, което ще се проведе от 10 до 16 септември в зала „Арена Армеец“ в София. Българките са в поток \"Д\" на индивидуалната надпревара със стартови номера 133 и 135. Ансамбълът ни е в поток \"В\" и е с номер 16. Унгарските гимнастички ще открият индивидуалната надпревара на 10 септември, а при ансамблите първи ще играят австралийките на 15 септември. Общо 383 гимнастички от 61 държави са се регистрирали за участие, от които 170 са в индивидуалното състезание и 36 са ансамблите. За първи път в историята на световните първенства ще има състезателка от Ливан, както и ансамбли от Индия и Австралия. Това първенство е първата важна стъпка към Токио 2020, тъй като първите три ансамбъла в многобоя ще получат директна квота за олимпиадата.", "date": "2018.06.22", "title": "В Япония събират членски внос за грациите ни"}
{"url": "https://www.monitor.bg:443/bg/a/view/valentin-radev-za-izbjagalija-zatvornik-pazachyt-ne-e-bil-na-obekta-103357", "text": "Лицето, което е трябвало да контролира избягалия затворник Борис Иванов, не е бил на обекта, където Иванов е работел. Това стана ясно от думите на вътрешния министър Валентин Радев от парламентарната трибуна. „Установено е, че лицето, посочено от фирмата за осъществяване на контрол, не е осъществило контрол, защото не е било на обекта”, каза Радев. Той информира депутатите за поредното бягство от затвора, този път на затворник, работел на открито в Ловеч. Той взе думата веднага след министър-председателя Бойко Борисов. Току що премиерът ме попита - \"Хванахте ли го вече?\" Гоним го, отвърнал му министърът. разкри Радев пред депутатите. Той разказа, че районът на бягството бил облитан от хеликоптер, имало и свидетелски показания. По думите му МВР има свидетелски сведения за избягалия затворник от Ловеч и продължават да работят по случая. Радев уточни, че лицето е обявено за общодържавно издирване веднага.   \"Извършена е находящи се в София, Елин Пелин и на други места. Не е установено лицето да пребивава на тези адреси. Продължаваме да го издирваме, разбира се\", каза Радев. Той обясни, че се проверяват  адресите на лица от близкото обкръжение на затворника на територията на областната дирекция на МВР – Ловеч, Велико Търново и Търговище. Радев заяви, че се извършват проверки на железопътния и автобусния транспорт в страната. \"Изградени са контролно-пропускателни пунктове\", заяви още той. Радев. Според него вероятно има пропуски в оценката на ръководството на затвора, когато са променили мярката на избягалия Борис Иванов. \"Едната от тях е от строг на общ режим, след това от закрит на открит тип през различните години\", каза Радев. \"За жалост това е пропуск. Ето, признавам една слабост, която сме установили още по случая с Пелов\", добави той.", "date": "2018.06.22", "title": "Валентин Радев за избягалия затворник: Пазачът не е бил на обекта"}
{"url": "https://www.monitor.bg:443/bg/a/view/djoni-dep-harchi-nad-30-hiljadi-za-vino-mesechno-103354", "text": "Много над 30 000 долара струва месечният запас от вино на актьора Джони Деп. Макар да не издава колко точно му струва да вдига наздравици с дионисиевата напитка, той се почувства обиден от предположението за 30 бона. Звездата от поредицата „Карибски пирати“ коментира делото срещу бившите си мениджъри за измама и небрежност, които уволни миналото лятото и които се опитвали тихомълком да го разоряват. В съда братята Джоел и Робърт Мандел от компанията The Management Group предоставиха документи, в които се посочва, че разточителният начин на живот на Деп му коства 2 милиона долара месечно. В актуално интервю пред сп. Rolling Stone заяви, че някои от документите им представят харчове, много по-ниски от реалната сума. сподели мъжът, увековечил образи като Джак Спароу и Лудият шапкар. Делото все още не е приключило, а говорителят на фирмата Management Group Дейвид Шейн отговори, че актьорът е „лъжец, който отказва да поеме отговорност за възмутителното си поведение и принуждава други да лъжат вместо него“. В съдебните документи фирмата посочва още, че Деп е профукал за отрицателно време 75 милиона долара, за да купи и поддържа 14 къщи, сред които верига бахамски острови и френски замък. допълни Деп.", "date": "2018.06.22", "title": "Джони Деп харчи над $30 хиляди за вино месечно"}
{"url": "https://www.monitor.bg:443/bg/a/view/kukata-se-izrusi-za-uskorenie-103351", "text": "Актьорът Мариян Вълев, който грабна сърцата на всички български тв манияци с ролята си на Куката в сериала „Под прикритие“, промени напълно визията си. Трансформацията отново е провокирана от роля. Новата прическа е за участието му в сериала „Ускорение“, чийто първи сезон се сниа в момента в морския курорт Свети Влас. Вълев отново работи с добре сработения отбор на „Под прикритие“ - режисьора Димитър Митовски, и колегата му актьор Александър Сано. „Ускорение“ е първият български сериал, който е международна продукция. Криминалният екшън, който Митовски оприличава на италианската мафиотска сага „Октопод“ ще се снима още в София, Румъния, Италия, Франция и Израел . Първият сезон включва 12 епизода, а снимките ще продължат четири месеца. В \"Ускорение\" Вълев си партнира и с международни звезди. Пред камера редом до него застават красавицата Джули Ордон, която е била корица на сп. „Плейбой“, и звездата от „Коса“ Джон Савидж. Зад реализацията на амбициозния проект стоят част от най-големите медийни и кинокомпании в България, Франция, Италия и САЩ. Това са „Нова Броудкастинг Груп“, Lagardere Studios Distribution, Mediaset и New Films International. Сценарият на „Ускорение” e поверен на Георги Иванов, Теодора Маркова и Димитър Митовски, а режисьори ще бъдат Мартин Макариев, Зоран Петровски и Димитър Митовски.  ", "date": "2018.06.22", "title": "Куката се изруси за „Ускорение“"}
{"url": "https://www.monitor.bg:443/bg/a/view/davat-zlaten-kluch-na-otlichnici-v-panagurishte-103338", "text": "Златен ключ като символичен подарък ще получат зрелостниците от Панагюрище, които са завършили с отличен успех 5,80-6,00. Това съобщиха от местната община, по чиято инициатива се подарява златното бижу. Кметската администрация за поредна година подготвя специалната среща с отличниците, завършили средното си образование в град Панагюрище през 2018 година.Срещата ще се състои на 26 юни 2018 година от 11 часа в Ритуалната зала в сградата на Община Панагюрище. Най-успешно представилите се по време на средното си образование и завършили с отличен успех от 5,80 до 6,00 абитуриенти (съгласно Правилника за условията и реда за осъществяване на закрила на деца и ученици с изявени дарби в община Панагюрище) ще получат символичен подарък – златно ключе.", "date": "2018.06.22", "title": "Дават златен ключ на отличници в Панагюрище"}
{"url": "https://www.monitor.bg:443/bg/a/view/motocikleti-djinsi-i-byrbyn-v-spisyka-na-bruksel-za-po-visoki-mita-za-us-stoki-103355", "text": "ЕК налага от днес тежки мита върху десетина американски стоки, сред които тютюневи изделия, бърбън, джинси и мотоциклети, в отговор на митата на Съединените щати от 25 на сто за вноса на европейска стомана и 10 на сто за алуминия, предаде АФП. Списъкът беше изпратен от ЕС на Световната търговска организация (СТО) на 18 май в очакване на решението на Вашингтон за мита върху вноса на метали. Включването на емблематични за САЩ продукти в списъка на ЕС в някои случаи засяга американските щатите, повечето с преобладаващо селско стопанство, които са гласували за президента Доналд Тръмп през 2016 г., отбелязва АФП. Това са продукти, произвеждани на американска територия, които не се продават от американски марки - каквито могат да се произвеждат навсякъде по света. Тези стоки са включени в списъка според много прецизна митническа номенклатура, която не посочва поименно нито марка, нито конкретна компания, макар че в началото на март председателят на Еврокомисията Жан-Клод Юнкер цитира мотоциклетите Harley-Davidson и джинсите Levi's. През 2017 година Европейският съюз е изнесъл за САЩ стомана за 5,3 млрд. евро и алуминий за 1,1 милиард. Европейските контрамерки срещу стоките в списъка имат за цел да компенсират на първо време с 2,8 ммлрд. евро щетите, които ще нанесат американските мита на европейската промишленост. Тази сума е \"премерена\" според комисията, която държи процедурата да отговаря изцяло на правилата на СТО. Възможно е в бъдеще и други продукти да бъдат облагани от ЕС на стойност 3,6 млрд. евро, ако общността спечели спора й със САЩ пред СТО във връзка с жалбата й, подадена на 1 юни. В списъка на ЕС са включени още няколко десетки стоки, сред които някои ламинирани стомани, неръждаеми стоманени пръти, безшевни тръби, стоманена тел, врати, прозорци и други. От земеделските стоки и храните влизат и боб, царевица и ориз (преработени или не), боровинки, портокалов сок, фъстъчено масло, бърбън, пури, цигари, тютюн за лула, насипен тютюн за цигари, за дъвчене или за смъркане. От текстила с по-високо мито в ЕС ще се облагат памучни, вълнени или синтенични тениски и фланелки, джинси, шорти, памучно спално бельо и някои кожени обувки. От превозните средства в списък са мотоциклетите с обем на двигателя над 500 куб. см, развлекателни или спортни платноходки, със или без двигател, с гребла, както и канута. От другите видове стоки са гримовете за очи, лаковете за нокти, фон дьо тен и картите за игра.", "date": "2018.06.22", "title": "Мотоциклети, джинси и бърбън в списъка на Брюксел за по-високи мита за US стоки"}
{"url": "https://www.monitor.bg:443/bg/a/view/4-medala-za-mladite-atleti-v-istanbul-103356", "text": "Четири медала спечелиха българските атлети в първия ден на балканския шампионат за юноши и девойки под 20 г. в Истанбул. Единствената титла донесе Силвия Георгиева, която триумфира на 3000 м с личен рекорд от 9:51,77 мин. Сребърни медали в Истанбул спечелиха Антонио Иванов и Мартин Проданов. Иванов финишира втори на 100 м с 10,91 сек., а синът на олимпийската шампионка в биатлона Катя Дафовска взе сребро на 1500 м с резултат от 3:50,68 мин. На второ място завърши и Валентин Андреев, който подобри националния рекорд и за юноши под 20 г. с 6-килограмов чук. Той прати уреда на 73,64 м. До сега рекордът на страната беше на друг възпитаник на балчишката школа и на треньора Андриан Андреев – Айхан Апти, който има 71,11 м. Валентин се приближи до върховото постижение още на националното първенство за възрастта под 20 г. през уикенда, след като стана шампион със 70,41 м. Така 16-годишният Андреев вече е рекордьор на страната ни в хвърлянето на чук за всички възрастови групи при подрастващите.", "date": "2018.06.22", "title": "4 медала за младите атлети в Истанбул"}
{"url": "https://www.monitor.bg:443/bg/a/view/borisov-s-chetiri-predlojenija-kym-evroliderite-razgovarja-s-orban-i-merkel-103340", "text": "С предложения в четири точки ще излезе премиерът Бойко Борисов пред евролидерите на предстоящата неформална среща за мигрантите в Брюксел тази неделя. Това стана ясно от думите на самия премиер Бойко Борисов от изказването му от парламентарната трибуна. Спиране на притока от мигранти, гарантиране на всички външни граници, изнесени центрове извън Европа и центрове от закрит тип в ЕС за онези бежанци, които вече са в Европа, докато свършат войните, това са точките, които Борисов ще предложи на срещата в Брюксел. „В неделя нищо няма да подписваме”, увери Борисов и обеща другата седмица пак да дойде в НС, за да докладва какви са настроенията преди следващия Европейски съвет, който пък трябва да се проведе на 28 и 29 юни. Министър-председателят дойде изненадващо в парламента. Повод се оказа скандалът в началото на петъчния контрол. Лидерът на БСП Корнелия Нинова писка Борисов спешно да дойде в НС и да обясни каква позиция ще защитава на предстоящата среща и нападна кабинета. Нинова дори се закани, че ако премиерът приеме да сключи споразумение пари срещу мигранти от други страни от ЕС, ще сезира всички евролидери и комисари от лявото политическо семейство. В отговор Борисов обясни, че срещата е извънредна и в такъв формат се прави рядко. Въпреки това обясни, че е отворена за всички премиери. Днес обаче ще се „чуе” по телефона с унгарския премиер Виктор Орбан, а в събота и с немския канцлер Ангела Меркел. Само преди ден се оказа, че Вишеградската четворка, част която е Унгария, ще бойкотира срещата. Борисов обясни, че няма партия в НС, която да е „за” приемане на мигранти. Нашата позиция е национално отговорна и призова за единство по темата за мигрантите каза Борисов. Той припомни, че още преди три години на заседанията на Европейските съвети е защитавал позицията да се затворят всички външни граници на ЕС и е предупреждавал другите лидери , че ще стигнем до днешната ситуация с мигрантите. „Ако трябва да се инвестира в кораби, граничари, ако трябва и обща гранична полиция”, каза Борисов и сравни ситуацията в Европа с наводненията. „Първо трябва да се спре вълната, а след това да се почисти и ремонтира”, каза той. По думите му същото представлявало и Европа сега, тъй като цели държави се тресели заради проблема с миграните.  Борисов обясни, че има над 2 млн. бежанци в Йордания. Той даде пример и със Сирия, където вече нямало цели сгради и училища, никаква перспектива. По думите му същото било и с Иран, Афганистан и Либия. каза Борисов и изрази увереност през юли , когато е срещата между Доналд Тръмп  и Владимир Путин да се намери решение за Сирия.  Той отново повтори, че през КПП-та на границата трябва да минават само онези мигранти,, които бягат от войната. Той обясни, че в Либия трябва да има изнесен център за бежанците,. които са сега в Италия, а в съседна Турция за тези от България и Гърция. каза Борисов и изтъкна, че за година и половина имаме нулев мигрантски натиск. Той изнесе данни, според които се предотвратяват опити -  средно по 25-30 човека на ден, за минаване на границата, а Турция си ги взима обратно. Не така обаче стояла ситуацията с Гърция, която е върнала на Турция само 3-ма. Именно затова той е подготвил и справки за Алексис Ципрас която ще му връчи на срещата в неделя и даде пример как нашите термокамери засичат бежанците, родните служби се обаждат на гръцките граничари, а при проверка те не откривали нищо. „Получават огромни пари от ЕС , а имат трима върнати на Турция”, каза Борисов и допълни – „Надяваме се и нашите приятели в Гърция да си свършат работата”.  Премиерът уточни, че едва когато са гарантирани границите, трябва да се помисли и за бежанците, които вече на територията на ЕС и да се разделят на две – бягащи от войната и икономически мигранти. Последните според него трябва да се връщат в страната, от която са дошли, освен ако някоя държава в ЕС не ги иска. „Така както ние тихо направихме с афганистанците”, каза Борисов и уточни, че това били мъже на възраст около 20-30 години, които живеели с талибани. „Освен за убийства и терор, тези хора друго не са учили и не знаят”, коментира Борисов и уточни, че те трудно биха се интегрирали. В тази връзка той припомни какво се случило в лагерите в Хасково и Овча купел.  Борисов коментира и Вишеградската четворка, която не иска да приема мигранти. Те се страхували, че ако сега приемат 1000/2000 мигранти, никой няма как да гарантира, че това няма да продължи. „Унгария има около 30 000 мигранти, а у нас центровете са празни”, каза Борисов.  Премиерът даде пример и с Африка, където нямало демографска криза и се разраствала чудовищно. По думите му всяка година в Египет 100 млн. души излизат на пазара на труда, а колониалната политика на Еропа е нанесла поражения на Африка. каза Борисов. Същото по думите  му се случвало и с Берлинската стена.  „Би трябвало шенгенската граница да е най-сигурната. Проблемът при нас сега е гръцката, която е шенгенска”, каза той. Борисов припомни, че австрийският премиер Себастиян Курц е искал бежанците да бъдат връщани в страните, от които са влезли в ЕС. Именно затова на един Европесйки съвет му казал – „ Как ме виждаш да ги чакам на летище София да пристигнат. Няма да ти дам трасе, няма да позволя австрийски самолет да мине”, описа ситуацията Борисов. Премиерът обясни, че не всяко правителство може да издържи на мигрантския натиск и на него също не му било „най-приятното” да си говори с турския президент Реджеп Ердоган. Гърция да гарантира нейната, Италия - тяхната и тогава да се правят хуманитарни мисии – лагери в Либия и Турция и се спасяваме от цепене на Европа”, даде рецепта премиерът. Борисов изтъкна, че ако трябва да държим бежанците у нас или в Европа, то трябва да изградим затвори. „Ние имаме случаи по 20-30-40 пъти един и същи човек го задържат на сръбската граница и го пускат. Вместо центрове трябва да градим затвори, пък гледам те и от там бягат от време на време. В кръга на шегата, случава се”, каза Борисов и допълни, че това се е случвало по време на социализма. Накрая премиерът изтъкна, че е готов на закрито заседание да даде данни за спрените кораби с бежанци. В заключение пък се обърна към Корнелия Нинова и заяви, че с удоволствие ще идва всеки пък, когато го повикат, но „не така истерично, не незабавно”.", "date": "2018.06.22", "title": "Борисов с четири предложения към евролидерите, разговаря с Орбан и Меркел (ОБНОВЕНА)"}
{"url": "https://www.monitor.bg:443/bg/a/view/bezjichni-slushalki-s-bluetooth-5-0-i-syvremenni-funkcii-102872", "text": "През последните няколко години безжичните слушалки се превърнаха в потребност. Много от ранните технически неудобства, като например непостоянното сдвояване, вече са решени и сега се предлагат множество наистина прилични безжични опции за слушалки. Компанията от Хонг Конг, Jabees вече стартира първата си кампания в Kickstarter, приемайки поръчки за новите си безжични слушалки, наречени Firefly. Firefly не е първият опит на Jabees при безжичните слушалки. През 2016 г. компанията пусна BTwins, евтини Bluetooth слушалки, които изглежда са били, ранна версия на това, което представлява Firefly. Няма нищо изключително революционно в тези слушалките. Интуитивната система за контрол чрез допир позволява да се регулира силата на звука, да се приемат телефонни обаждания и дори да се сменят песни с натискането на бутон. Слушалките също са съвместими както със Siri, така и с Google Assistant, като с едно натискане на бутона, потребителя може да разговаря с желания гласов асистент.   Може би най-силната характеристика на Firefly е батерията. Напълно заредена, батерията е достатъчна за до четири часа слушане на музика, което не е нещо забележително, но съпътстващата кутийка за зараждане може да предостави още 16 часа слушане на музика. Компанията твърди, че след само десет минути в кутийката за зареждане, батерията на слушалките ще бъде заредена на 60 %, което ще предостави на потребителя още два часа музика, като батерията се зарежда напълно, само за 30 минути. Firefly са на доста добра цена. При предварителна поръчка, в Kickstarter, един чифт е $ 64 или два комплекта за $ 113, което е значително по-евтино от всеки друг подобен продукт на пазара. Нещо толкова евтино неминуемо повдига въпроси за качеството на изработка и компонентите, но както при всички кампании за набиране на средства, рискът е за клиента. Jabees твърди, че слушалките са напълно реализирани, тествани и готови за производство. Обещаната дата за старт на доставките е юли 2018 г., което звучи доста амбициозно, въпреки че компанията вече се е доказала при производството и продажбата на електроника.", "date": "2018.06.22", "title": "Безжични слушалки с Bluetooth 5.0 и съвременни функции "}
{"url": "https://www.monitor.bg:443/bg/a/view/zakopchaha-sys-skoba-kolata-na-invalid-kojto-imal-propusk-za-sinja-zona-103339", "text": "Закопчаха със скоба колата на инвалид, който имал пропуск за“Синя зона“ в Пазарджик, но тъй като е спрял на съседно място, бил санкциониран от новата фирма, отговаряща за местата за паркиране в областния град. Това се оплака самият Тодор Андреев, който твърди, е има решение на ТЕЛК за 90 % инвалидност и по тази причина имал и издаден пропуск за паркиране в „Синя зона“. Андреев в сряда оставил автомобила си на паркинга при бившите хали в града и тъй като и трите паркоместа за хора с увреждания били заети, той спрял колата на съседно, а специалният му пропуск бил оставен на предното стъкло на превозното средство. Когато се върнал да си вземе возилото, то било закопчано със скоба и за да я премахнат, трябвало да се заплати 26 лв. в местната община. Тодор Андреев е категоричен, че ще съди общината и фирма Контур 7, която стопанисва „Синя зона“ в Пазарджик, за това че правата му са нарушени. Той призова и други пострадали, които също като него се чувстват ощетени да подадат жалби в съда.", "date": "2018.06.22", "title": "Закопчаха със скоба колата на инвалид, който имал пропуск за“Синя зона“"}
{"url": "https://www.monitor.bg:443/bg/a/view/razhodite-na-rabotodatelite-za-trud-narastvat-s-6-8-103346", "text": "Разходите на работодателите за един отработен час за наетите от тях лица нарастват с 6,8% спрямо първото тримесечие на 2017г., това сочат предварителните данни на Националния статистически институт за същия период на 2018 г. Най-висок ръст е регистриран в икономическите сектори „Добивна промишленост“ - с 12,2%, „Преработваща промишленост“ - с 10.4%, и „Образование“ - с 10,3%. Увеличението в строителството е със 7,8%. Намаление на общите разходи за труд е регистрирано в икономическите сектори „Операции с недвижими имоти“ и „Търговия; ремонт на автомобили и мотоциклети“ . По данни на Евростат заплащането на труда в ЕС през 2017г. се е повишило с 2,7%, а България се нарежда на осмо място в класацията по този показател. Растежът на заплатите в България пък през първото тримесечие е по-слаб в сравнение с останалите страни от бившия Източен блок. Подобен на нашия ръст от 6,3% има само Хърватия.", "date": "2018.06.22", "title": "Разходите на работодателите за труд нарастват с 6,8%"}
{"url": "https://www.monitor.bg:443/bg/a/view/avtobusi-shte-se-dvijat-po-tramvajnite-traseta-v-sofija-103344", "text": "Столичната община обмисля автобуси от градския транспорт да може да се движат по обособени трамвайни трасета. Това съобщи кметът на София Йорданка Фандъкова. По думите й с подобни проекти возилата няма да попадат в задръствания и ще превърнат градския транспорт в предпочитано средство за предвижване в града. Пилотно такава идея ще бъде реализирана по бул. „Константин Величков“. Общо за 2018г. от „Московска“ 33 ще инвестират над 37 млн.лв в реконструкции на трамваен път. Напълно ще бъдат обновени релсите по ул. „Граф Ингатиев“, а от началото на юли започва и реконструкцията на трамвайното трасе на кръстовището на бул. „България“ и „Иван Евстатиев Гешов“. Фандъкова уточни, че за последните години е подменен с над 50% автопаркът на столицата и припомни, че до края на годината софиянци ще могат да се возят на първите 20 електробуса. За тях от „Московска“ 33 ще платят 22 млн. лв. Всички тези мерки са част и от програмата на общината в борбата срещу мръсния въздух и са взаимствани от други европейски градове. Кметицата обърна внимание и на велоалеите в града и отчете, че колоездачите стават все повече. \"Около 50 км. велоалеи има в София. Виждаме, че велосипедистите стават все повече. Работим много активно по разширяване и свързването на велоалеите. За мен това е важна мярка за подобряването на качеството на въздуха\", каза Фандъкова. Като друга стъпка за подобряването на качеството на въздуха тя посочи битовото отопление. \"Най-голямото предизвикателство остава да работим за битовото отопление, което беше основен замърсител на въздуха тази зима. За мен основно остава разширението на газопреносната и топлопреносната мрежи. Това е най-екологичното отопление\", категорична е Фандъкова.        ", "date": "2018.06.22", "title": "Автобуси ще се движат по трамвайните трасета в София"}
{"url": "https://www.monitor.bg:443/bg/a/view/marija-ilieva-s-pyrvi-proekt-sled-rajdaneto-103341", "text": "Мария Илиева може да се бори за награда – най-щура майка. Между пеенето на детски песни, приспиване и гушкане на бебе, тя слага тежкия грим, клубните дрехи и високия ток за нов изненадващ проект - първия след раждането на сина й Александър. И това е не просто следващата чувствена песен в нейн стил, а нещо съвсем ново – тежък ъндърграунд рап. За новото си амплоа шефката на лейбъла „Стерео стая“ загатна преди два дни, когато пусна снимка с двама млади рапъри и написа във фейсбук: „Музиката ме срещна с V:RGO и TRF - млади, талантливи и интелигентни рапъри... Такава рядкост“. Именно с тях е създала и новото си парче     в YouTube. “Всъщност това е нова версия на хита „Всичко”, може дори да се нарече „Всичко“ Част 2. Дори заглавието е взето от текста на песента“, разкриха пред „Монитор“ приближени до певицата. Освен че Мария е поверила новия текст на Виктор Йорданов – V:RGO и Емил Тончев - TRF, които набират все по-голяма популярност, тя избра да заснеме и видеото с нов екип, с който работи за пръв път. Кадрите са дело на Adventador films, зад който стои талантливият Мухарем Мехмед. До момента компанията му е работила изключително и само по ъндърграунд проекти, последния от които отново на V:RGO, но в дует с Георги Киров - D-ZastA, който се казва „Банкомати“. За две седмици видеото е гледано близо милион пъти в социалната мрежа, което е пълно изключение за некомерсиално рап парче.     която създаде тренда „Кака е скандал“. Явно, вече „мама е скандал“, е решила да влезе в напълно непознати обувки, защото засне и нестандартно видео, след като без предупреждение се появи с група приятели в един от най-големите столични клубове и завзе дансига. Когато камерите около нея се завъртяха обаче стана ясно, че Мария е дошла не да купонясва, а да работи. В клипа на „Не си готов“ освен щуро клубно парти, ще бъдат включени и студийни кадри. Едва месец след като роди в началото на годината, Мария Илиева се върна на клубна сцена и сподели, че пеенето ѝ липсва. Явно поп звездата съвсем няма намерение да намаля оборотите на кариерата си, която успешно съчетава с отглеждането на малкия Александър.", "date": "2018.06.22", "title": "Мария Илиева с първи проект след раждането"}
{"url": "https://www.monitor.bg:443/bg/a/view/jena-izlekuva-akne-s-urinata-na-kucheto-si-103343", "text": "Американка на име Лин Лю, публикува в Ютюб клипче, в което демонстрира как се е излекувала от акнето си, като е пила урината на домашния си любимец, пише в. \"Дейли мирър\".   Дамата се е изцелила от досадните пъпки по лицето, като е събирала в чаша и поглъщала урината на кучето си. В клипчето Лин отговаря на въпроса защо лицето й е толкова гладко и сияйно. Тя споделя с потребителите на сайта за видеосподеляне своята странна козметична тайна. \"Преди да започна да пия урината на кучето си се чувствах потисната и тъжна заради ужасното си акне. Но след това всичко в живота ми се се промени\", доверява русокосата жена. Тя хвали лечебните свойства на своята рецепта. Кучешката урина била богата на витамин А и витамин Е. В една чаена чаша от течността се съдържат 10 грама калций. Според някои \"уринотерапията\" е ефективна и при предпазването от ракови заболявания. Тя често е била практикувана в древността в Китай, в Рим, в Гърция и Египет. Съвременната медицина обаче отрича лечебните свойства на урината, които не са доказани. Според съвременните експерти урината е отпадъчен продукт на човешкото тяло и вкарването му обратно в организма е грешка.  ", "date": "2018.06.22", "title": "Жена излекува акне с урината на кучето си"}
{"url": "https://www.monitor.bg:443/bg/a/view/myj-poluchi-pravo-da-vijda-teriera-si-sled-razvod-103342", "text": "Безкрайно и безрезервно привързан към домашния си любимец бразилец успя да извоюва пред апелативен съд правото да вижда своето куче след развода със съпругата си, сякаш става дума за собственото му дете, предаде АФП. Съдията Луис Фелипе Саломао е позволил на ищеца свиждания през уикендите с любимия му йоркширски териер. Разведеният мъж ще се радва на компанията на домашния си любимец също така през официалните празнични дни и на коледните и новогодишни празници. Двойката отглеждала териера от 2008 година. Разведеният мъж обаче се почувствал ужасно депримиран, след като бившата му партньорка в живота му отказала контакти с животинчето след раздялата им през 2011 година. Грижовният стопанин се е сдобил и с правото да води на ветеринарни прегледи териерчето, когато това се налага.", "date": "2018.06.22", "title": "Мъж получи право да вижда териера си след развод"}
{"url": "https://www.monitor.bg:443/bg/a/view/istinski-potop-v-belgrad-i-oranjev-kod-za-cjala-syrbija-103345", "text": "Републиканският хидрометеорологичен институт на Сърбия издаде оранжев код за проливни дъждове, гръмотевици и бурен вятър в цялата страна, съобщава порталът Б92. В Белград от сутринта вали пороен дъжд, съпроводен с гръмотевици, движението по улиците е затруднено, а някои улици са напълно залети от водата. В района на Нови Белград сутринта дъждът е преминал в градушка. Силен дъжд, гръмотевици и бурен вятър са причинили щети на овощните градини и пътната инфраструктура и в района на Приеполе в Западна Сърбия. Наводнени са множество къщи в града. Метеоролозите предупреждават, че се очакват опасни явления, които могат да предизвикат материални щети и представляват риск за хората и животните. Властите препоръчват да се избягва излизане на открито, ако не е наложително.", "date": "2018.06.22", "title": "Истински потоп в Белград и оранжев код за цяла Сърбия"}
{"url": "https://www.monitor.bg:443/bg/a/view/cacarov-predlaga-zatvornicite-na-rabota-pod-ohrana-i-s-oboznachitelni-znaci-103330", "text": "Затворниците да ходят на работа на външни обекти само под охрана и с обозначителни знаци. Тази теза защити главният прокурор Сотир Цацаров в кулоарите на парламента, а поводът е поредният случай на избягал затворник в Ловеч. Преди това Цацаров бе на конференция в НС, посветена на бортата с финансирането на тероризма.  Цацаров изтъкна, че всеки затворник има право на труд. Според него обаче това трябва да става при нормален режим, както и в други държави - под охрана и със знаци, които обозначават, че лицето е затворник.  каза Цацаров и намекна, че са нужни законодателни промени. По думите му такива могат да се напарвят и в рамките на  месец, но след разумна обществена дискусия, като самото общество реши има ли нужда от ред в местата за лишаване на свобода.  Според него обаче е важно дали има воля за законодателни промени. По думите му оставката на вътрешния министър няма да промени нищо. Ще реши нещата до следващото бягство от затвора. Тези условия карат затворниците бягат, каза Цацаров.  Преди това той обясни, че бягството е лош знак.  „Всяко отклоняване е бягство. Проблемът не е в терминологията. Конкретното лице е осъждано на 13 години лишаване от свобода за грабеж и изнасилване, а остатъкът – близо 5 години. Конкретният въпрос е свързан с режима на конкретния лишен от свобода, статута му и причините, по които той работи съвсем свободно навън без какъвто и да било надзор”, каза Цацаров. Той е  разговарял с окръжния прокурор, като уточни, че все Общата страна на проблема касае и положението в самите места за лишаване от свобода. Близо година и половина в ГД „Изпълнение на наказанията” нямала постоянно ръководство, което според него се  отразявало и на работата на дирекцията. Към това по думите му трябва да прибавим и социалните проблеми на надзирателите, както и режима в затворите и по специално действащите нормативни актове. Според него има нужда от дискусия в състояние ли е държавата и обществото да сложи ред. Това по думите му означава промени в нормативните актове относно режима, въвеждане на ограничения при преминаване от по-тежък в по-лек, като това да става само при добро поведение и реални доказателства, че има превъзпитание, както и дори въвеждането на отличително облекло и знаци. Всичко това трябва да бъде преразгледано, в противен случай това ще се повтаря, каза Цацаров и обаясни, че в местата за лишаване от свобода се ражда затворническа аристокрация. Той изтъкна, че оперативният надзор на затворите се осъществява от МВР. По думите му вечер в затворническите общежития се пада по един надзирател на 50 човека. В затворите пък на 520 души нощната смяна надзиратели е между 18-20 души. каза Цацаров. Накрая той обясни, че личната отгворност за казуса е на ръководството на затвора и охранителния съства, които са допуснали лицето да работи на външен обект и без охрана.  Цацаров бе попитан дали бившият банкер Цветан Василев е със сръбско гражданство. Той обаче обясни, че не може да потвърди това и уточни, че това по никакъв начин няма да повлияе на делото, което ще продължи. ", "date": "2018.06.22", "title": "Цацаров предлага: Затворниците на работа под охрана и със знаци (ОБНОВЕНА)"}
{"url": "https://www.monitor.bg:443/bg/a/view/machovete-na-volejbolnite-nacionali-bezplatno-vyv-fejsbuk-103337", "text": "Волейболните фенове ще могат да гледат безплатно във Фейсбук страницата на MAX Sport мачовете на българския национален отбор по волейбол от Лигата на нациите в заключителния пети уикенд от груповата фаза на надпреварата. В петък, събота и неделя възпитаниците на Пламен Константинов ще гостуват в Иран, а техни съперници ще са съставите на Германия, Иран и Южна Корея, като двубоите ще се предават на живо и в ефира на MAX Sport 1. Първият мач на родните национали от заключителния уикенд е в петък срещу Германия от 14:00 часа. В събота от 16:30 часа е двубоят срещу домакините, а сезонът за „лъвовете” в Лигата на нациите ще завърши със сблъсък срещу Южна Корея в неделя от 14:00 часа. Българските национали си осигуриха участието в турнира и през следващия сезон след като записаха 5 успеха и 7 загуби досега. Освен срещите на родните национали, MAX Sport 1 ще предава пряко и най-интересните сблъсъци, които ще определят участниците във финалния турнир във Франция. В събота, 23 юни, от 13:10 часа е сблъсъкът между Полша и Бразилия, като към момента двата отбора заемат последните места, даващи право на участие в заключителния турнир. По-късно през деня, от 19:20 ч., е време за класиката САЩ – Русия. Американците делят първото място във временното класиране заедно с тима на Франция с 10 победи и 2 поражения, а „Сборная” е само на една позиция зад тях. За да са сигурни за Топ 6 обаче и двата отбора имат нужда от поне една победа в заключителния пети кръг. В неделя MAX Sport 1 ще излъчи още две волейболни дербита – 18:30 часа Франция ще се изправи срещу Русия, а от 21:30 ч. Италия играе срещу САЩ.", "date": "2018.06.22", "title": "Мачовете на волейболните национали безплатно във Фейсбук"}
{"url": "https://www.monitor.bg:443/bg/a/view/5-strani-vdigat-dnevnite-si-dobivi-na-petrol-obshto-s-600-hil-barela-103326", "text": "Реалното увеличение на добивите на петрол в страните подписали договора ОПЕК+ може да бъде около 600 хил. барела и ще бъде реализирано от 5 държави, сочи прогноза цитирана от „Прайм”. Саудитска Арабия най-вероятно ще увеличи дневното си производство на суров нефт с 245 хил. барела, Русия - със 160 хил. барела, Кувейт и ОАЕ - с по 80 хил. барела и Оман - с 35 хил. барела. Преди седмица обаче саудитският министър на енергетиката Халид ал Фалих предрече, че реалният ръст на добивите ще бъде с 1 млн. барела на денонощие.", "date": "2018.06.22", "title": "5 страни вдигат дневните си добиви на петрол общо с 600 хил. барела"}
{"url": "https://www.monitor.bg:443/bg/a/view/bunt-v-tima-na-arjentina-igrachite-iskat-nezabavna-smjana-na-selekcionera-103328", "text": "Футболистите от националния отбор на Аржентина се обърнаха към ръководството на аржентинската асоциация с молба за незабавна смяна на селекционера Хорхе Сампаоли преди последния мач на тима от груповата фаза на Мондиал 2018. Това съобщава аржентинският телевизионен канал \"Тодо нотисиас\", позовавайки се на източник от футболната федерация. \"В отбора има бунт. Играчите са против Хорхе Сампаоли да ги ръководи в мача срещу Нигерия\", съобщиха от телевизията. Двубоят между Нигерия и Аржентина ще се състои на 26 юни в Санкт Петербург. Двукратните световни шампиони завършиха 1:1 с Исландия и загубиха с 0:3 от Хърватия в първите си две срещи от световното първенство. Тимът има една точка до момента и заема третото място в класирането в група \"Д\". На второ място също с 1 точка е отборът на Ислания, който по-късно днес излиза във втория си мач срещу Нигерия. Сампаоли пое Аржентина през лятото на 2017 година, заменяйки на поста Едгардо Бауса. Под негово ръководство \"гаучосите\" завършиха на трето място в световните квалификации в зона Южна Америка и се класираха за Мондиал 2018 в Русия.", "date": "2018.06.22", "title": "Бунт в тима на Аржентина - играчите искат незабавна смяна на селекционера"}
{"url": "https://www.monitor.bg:443/bg/a/view/zam-ministyr-nikolaj-prodanov-ot-2009-godina-ima-tendencija-za-namaljavane-na-otklonilite-se-zatvornici-103327", "text": "От 2009 година насам има устойчива тенденция за намаляване на отклонилите се затворници от общежития от открит тип. Това каза зам.-правосъдният министър Николай Проданов по време на изслушване в Народното събрание във връзка с избягалия затворник Борис Иванов. Според статистиката през 2005 година 17 души са се отклонили от общежития от открит тип, през 2006 г.-27, през 2007 година-49. През 2008 година са били 45 души и от 2009 година насам тенденцията била за устойчиво намаляване-под 10 души на година. Според зам.-министъра през 2009 година става дума за петима души, а през 2017-та-осем, а през 2018 година-5.", "date": "2018.06.22", "title": "Зам.министър Николай Проданов: От 2009 година има тенденция за намаляване на отклонилите се затворници"}
{"url": "https://www.monitor.bg:443/bg/a/view/rusenec-pluva-blagotvoritelno-s-edna-ryka-za-horata-s-uvrejdanija-103331", "text": "Русенецът Теодор Цветков ще преплува 10 километра тази неделя в езерото Липник с една ръка в подкрепа на хората с увреждания. 24-годишният мъж е тазгодишният победител на Йордановден в надпреварата за Богоявленския кръст във водите на Дунав край Русе. И тогава младият човек посвети успеха си на хората с увреждания. Благотворителната инициатива е с цел подпомагане на фондация „Александър Русев“ за изграждане на водно-рехабилитационен център за деца с увреждания. На мястото ще има поставени урни за дарения. Теодор е треньор по плуване в Спортното училище „Майор Атанас Узунов“ в Русе и работи с малчугани с увреждания. Три пъти е победител в Богоявленския ритуал на Йордановден – два пъти вади кръста от Дунав край Русе и веднъж – от река Вардар в Македония. „Трябва да си помагаме един на друг“, каза минути след като излезе с кръста от Дунав на тазгодишния ритуал смелчагата. Това не е първата благотворителна инициатива на Теодор. През декември м.г. русенецът преплува езерото Липник, за да се съберат средства за лечението на 3-годишната Мартина Танева от Банско.", "date": "2018.06.22", "title": "Русенец плува благотворително  с една ръка за хората с увреждания"}
{"url": "https://www.monitor.bg:443/bg/a/view/vanilija-spasjava-zriteli-i-igrachi-ot-komarite-na-svetovnoto-v-rusija-103329", "text": "Властите във Волгоград обявиха, че са започнали масирано пръскане с ванилия заради огромните количества комари и други насекоми, които правят провеждането на срещите от световното първенство по футбол в града кошмарни. Играчите на Англия и Тунис едва успяха да се справят с ятата от насекоми, а днес на подобна атака вероятно ще бъдат подложени и футболистите на Исландия и Нигерия. Според руските власти разпръснатата ванилия ще бъде достатъчна, за да се спрат комарите, които гнездят до река Волга, която се намира точно до стадиона в града.", "date": "2018.06.22", "title": "Ванилия спасява зрители и играчи от комарите на световното в Русия"}
{"url": "https://www.monitor.bg:443/bg/a/view/pri-stroej-v-centyra-na-varna-propadna-ulica-evakuiraha-jena-103325", "text": "Една жена е била евакуирана при инцидент с пропадането на улица до строеж в центъра на Варна. Това стана в четвъртък до подлез „Шипка“, на кръстовището на улиците „Петър Парчевич“ и „Иван Вазов“. При строеж се свлича огромна земна маса, като целият тротоар, част от улицата и огромно дърво пропадат в изкопа. Падналото дърво пука газопровод и повлича кабелите, като удря и къщата, която се намира на отсрещната страна на улицата. По чудо няма пострадали, казват очевидци. В резултат на инцидента, околните къщи остават без ток и вода за няколко часа, а хората са притеснени, че сторежът е предизвикал вече и пукнатини в сградите, които са застрашени. „Чух някакъв шум, пукотевица, откърти се едно голямо парче, а след това и 20-метрово дърво, поне на 80 години, удари покрива на съседната къща. Явно са подкопали основите. Ще подадем иск всички, при нас се напука стълбището“, разказа съсед. Причината, според него, е теч на спукан водопровод при изкопа на новия строеж. „Доколкото разбрах, бетоновоз е ударил дървото, то се срутва и удря водопровода“, казва версията си и друг варненец. „Сигурно дървото щеше да пречи на строежа и взе, че падна....ц-ц-ц-ц-ц ех, че голям инвестиционен късмет! Случайно ли? Нарочно са подкопали дървото откъм строежа, за да падне и да го махнат! Трябва да ги глобят много здраво и да ги осъдят!“ категорични са други, които не одобряват действията на подобни инвеститори, които газят наред, дори и в историческат част на Варна. „Мизерници! С тия евтини номера направиха града на г.з! Голяма лакомия! Сега ще тръгнат едни проверяващи, преписки, безсмислени обяснения и ако хората не си обезопасят сами къщите, може и да им се посъборят. Така ще открият нови възможности за винивните строителни вандали“, добавят в същия тон разгневените варненци. Те припомнят, че работниците коментирали, че преди дни имало ВиК-авария, а от около месец водата течала, но не й обърнали достатъчно внимание, което е довело до инцидента. „По повод инцидента на ул. „Петър Парчевич“ – падане на дърво и пропадане на 6-метров участък от улицата край строеж на нова сграда, екипи на Община Варна, РСПАБ, Енерго Про и ВиК са на място. Служители на „Овъргаз“ веднага са спрели подаването на газ, въпреки че трасето не минава през проблемния участък. Няма опасност от изтичане на газ в атмосферата. Няма пострадали хора. Строителният обект е на фирма „Трансстрой“, а проверката по изясняване на причините, довели до инцидента, продължават“, казаха от общината в специално обръщение към варненци по случая.  ", "date": "2018.06.22", "title": "При строеж в центъра на Варна пропадна улица, евакуираха жена  "}
{"url": "https://www.monitor.bg:443/bg/a/view/desant-na-radev-i-vuchich-v-dimitrovgrad-103333", "text": "Президентите на България Румен Радев и на Сърбия Александър Вучич извършиха „десант” в Димитровград. Държавните глави пристигнаха с хеликоптери, които кацнаха на футболното игрище до спортната зала, предаде БГНЕС.  В залата Радев и Вучич седнаха лице в лице с представители на българското национално малцинство, за което е безпрецедентна такава среща. В обръщението си към българите президентът Радев каза, че въпросът за българското национално малцинство и неговата съдба е от изключителна важност за връзките между нашите две страни, но и за европейската интеграция на Сърбия. „С президента Вучич градим отношения на откритост и честност в диалога. Тази среща е безпрецедентна. Тя показва личната ангажираност на президента на Република Сърбия и новия дух в нашите отношения”, заяви Радев. Българският президент подчерта, че и двамата със сръбския му колега са обезпокоени от обезлюдяването на региона – 30% през последните 15 години. Също така Радев спомена за напрежението, което се е появило между София и Белград в случаите като арестуването на двете паметни плочи в Босилеград, задържането на български медици в този град, случилото се в Сурдулица. В понеделник в Босилеград двете плочи ще бъдат върнати от властите на представителите на българското национално малцинство и ще бъде търсено решение в съответствие с разпоредбите за поставянето им. Двамата държавни глави са обсъдили и достъпа до медии на български език за българите в Сърбия и вчера са разгледали финансовите заявки за девет медии – в Димитровград, Босилеград, Пирот и др. Вучич ги е подписал при това с три пъти повече средства. Радев се спря и на въпроса със здравеопазването на българите в Сърбия и подчерта големите усилия и на двете страни за решаване на тези въпроси. Отбеляза също и че за първи път от 30 г. са се отпечатали учебници на български език. Но президентът ни се обърна към представителите на малцинството с настояването, че „Република Сърбия си има закони и те трябва да се спазват”. Той почерта необходимостта от лоялност към законите в Сърбия. Радев подчерта, че сръбската държава осъжда езика на омразата. „Да се наричаш и чувстваш българин, тук вече не е нито срамно, нито страшно”. В заключение българският президент призова представителите на малцинството ни тук да имат единство помежду си, а не разединение.", "date": "2018.06.22", "title": "Десант на Радев и Вучич в Димитровград"}
{"url": "https://www.monitor.bg:443/bg/a/view/all-inclusive-kato-karta-za-more-ot-soca-103276", "text": "Юфка с чаша прясно топло мляко за закуска, супа топчета, четвърт пиле с ориз и ашуре за обяд и грах яхния с десерт кисело мляко за вечеря. Така изглеждаше средностатистически социалният пакет в картите за почивка на Българските професионални съюзи и ведомствените профилакториуми до 1989 година. Със собствена тоалетна и душ в стаята или в най-лошия случай на етажа. Социалистическия All iclusive беше заветна мечта и привилегия на работещите в големите индустриални предприятия, но имаше и общи станции на БПС (Българските професионални съюзи), в които можеше да почиват и трудещи се в предприятия и институции, които нямат собствена почивна база. В годините преди да избухне демокрацията двуседмичен All inclusive излизаше на почиващия между 35 и 50 лева, а разликата до реалната стойност на картата (110-120 лева) се покриваше от предприятието или профсъюзите. Детската карта беше по 28-35 лева и едно четиричленно семейство ходеше на море за не повече от 160 лева при това за две седмици. От средностатистическите Петрови, Иванови и Димитрови се искаше само да си платят пътя до морето / планината. Минусът на \"Всичко включено\" от епохата на развития социализъм и разликата му с днешната версия беше липсата на алкохол и безалкохолни напитки на корем. Нито махането на паметниците на Ленин, нито взривяването на мавзолея, нито появата на платените лекарски грижи не травмираха така съзнанието на постсоциалистическия труженик така, както загубата на привилегията \"Карта за море\". Картата обаче се оказа възкресена с появата на All inclusive. Първоначално инклузивът беше ексклузивен и не беше по джоба на масовия българин, но натискът на турските браншовици върху пазара доведе до падането на цените и до появата на старата нова практика и по българските хотели. Гонката в постигането на по-ниска цена доведе и до влошаване на качеството и докарването му до това на супата топчета, пилето с ориз и ашурето от епохата на соца. И няма как да е другояче, ако нощувка с три пъти хранене в лукс бунгала в Обзор струва 18 лева на ден за човек. Съвременната почивка с карта е преди всичко бонус за татковците. Освен че бюджетът е заключен в цената на купените ваучери за All Incusive, където влиза и детската анимация, и сладоледът следобед, на корем е и пиячката. Нещо, което се харесва както на родните, така и на чуждите туристи. Там, където се появи обаче, \"Всичко включено\" се оказаха изключени от местния пазар стотиците собственици на ресторантчета и будки за сладолед и напитки, а мутиралата карта за почивка изяде малките свободни туристически предприемачи. Но пък те не са без шанс - на фона на все по-големия брой оплаквания от инклузива, дребосъците могат да се докажат с качество, отношение и гъвкавост. Във всеки случай голямата битка предстои.", "date": "2018.06.22", "title": "All inclusive като карта за море от соца "}
{"url": "https://www.monitor.bg:443/bg/a/view/sydyt-potvyrdi-gerb-pecheli-izborite-v-galiche-103334", "text": "Кандидатът на ГЕРБ Страхил Стоянов е избран законно. Това е решението на административния съд във Враца по делото, с което БСП оспори резултата от втория тур на извънредния вот във врачанското село Галиче. От анализа на събраните в хода на процеса доказателства не може да се направи извод за допуснати съществени нарушения на процесуалните правила, опорочаващи крайния резултат, пише в мотивите. Протоколите от четирите СИК са подписани от всички членове без особени мнения и възражения и данните от тях са нанесени в протокола на ОИК, който също е подписан от всички членове на комисията без особени мнения и възражения, а отразените данни в него съвпадат с тези от протоколите на СИК. Тези протоколи не са оспорени от жалбоподателя, се казва още в решението, което може да се обжалва в 7-дневен срок пред ВАС.", "date": "2018.06.22", "title": "Съдът потвърди: ГЕРБ печели изборите в Галиче"}
{"url": "https://www.monitor.bg:443/bg/a/view/preslava-chaka-momche-103336", "text": "Поп-фолк дивата Преслава ще стане майка на мъжка рожба. За пола на бебето издадоха близки до 33-годишната певица, а момченцето се очаква да проплаче в края на август. Най-вероятно звездата на „Пайнер“ ще кръсти детето на своя баща – Кольо, като засега се е спряла на името Нико. Че изпълнителката на „Обратно в играта“ е в очакване на наследник се предполагаше отдавна, като спекулациите се засилиха малко преди да признае, след като по-наблюдателните й фенове забелязаха наедрялото й коремче. Тогава чаровната брюнетка тушираше твърденията с оправданието, че се чувства щастлива и спокойна с любимия си и баща на детето - бизнесменът Павел Лазаров, и затова си похапва повече. Преслава и Павел дебютираха като двойка през октомври на парти за откриване на столичен бутик. За връзката на певицата с Лазаров, който в миналото се разведе с бременната си съпруга заради плеймейтката Златка Райкова обаче се говори от началото на миналото лятото.", "date": "2018.06.22", "title": "Преслава чака момче "}
{"url": "https://www.monitor.bg:443/bg/a/view/sofija-s-naj-malko-svobodni-industrialni-ploshti-v-cie-103306", "text": "Свободните индустриални и логистичните площи в столицата ни са на последно място в целия регион на Централна и Източна Европа (ЦИЕ). Под 2% са незаетите складове на пазара в София при стойности от 8,5 на сто във полската столица Варшава и 4,2 на сто в Будапеща. Между 30 000 до 50 000 кв.м. е годишният обем на наемния пазар в столицата на цени 4-4,5 евро на квадрат. Съществуващите индустриални площи в София са около 940 000 кв.м. на наемния пазар, заедно с 3PL оператори и фармацевтичните компании, показват данни на консултантската компания Cushman & Wakefield Forton. 164 000 кв. м. индустриални и логистични площи са планирани за завършване през тази година. От тях 45 000 кв.м. са за отдаване под наем. „Малкият брой площи е изключителен индикатор на строителите и дивелъпърите да започнат да строят, защото бизнесът се върти и работи на високи обороти в Централна и Източна Европа. Голяма част от запитванията, които получаваме са с желания на компаниите да заработят до 3 месеца, а ние им предлагаме да им построим склада до 12 месеца“, Владимир Гюрджиев, мениджър „Индустриални имоти и развитие на парцели“ в консултантската компания. Консервативното предлагане на нови спекулативни складови площи (построени без да имат сигурен клиент) държи 95 на сто от модерните производствени площи са разположени извън столицата, в по-малките областни градове заради по-ниските оперативни разходи и основно работна ръка. Строителството по поръчка (built-to-suit) става все по-разпространена практика заради слабото предлагане на индустриални имоти. Повечето проекти са built-to-suit, като средната площ на подобни проекти е 15 000 кв.м. Автомобилната и леката промишленост са най-активните инвеститори в производствени площи в страната. Остават предпочитани за нови производства и достатъчно работна ръка, като добрата инфраструктура е също основен фактор. Според Гюрджиев годината ще бъде добра по отношение на новото строителство и засилването на търсенето. ЦИЕ остава един привлекателен регион, където удобната локация върви за ръка с ниските оперативни разходи. Онлайн търговията, която у нас все още не е силен сектор, ще добавят ускорение на логистичния сектор. От друга страна малко по-консервативния подход на българските инвеститори ще задържи наемните цени и ще ограничи потенциалните рискове при евентуална промяна на посоката на пазара.", "date": "2018.06.22", "title": "София с най-малко свободни индустриални площи в ЦИЕ"}
{"url": "https://www.monitor.bg:443/bg/a/view/razkysana-oblachnost-buri-gradushki-i-zahlajdane-dnes-103318", "text": "Днес в сутрешните часове ще има разкъсана облачност, на места намаляваща до незначителна. Около обяд, под влиянието на добре изразен студен атмосферен фронт, отначало в северозападната половина от страната, а привечер и през нощта и в източните райони ще се развива мощна купесто-дъждовна облачност. На много места ще има краткотрайни валежи и гръмотевични бури. В отделни райони, главно от Северозападна България и Предбалкана, валежите ще са интензивни и значителни по количество. Очакват се градушки. Температурите ще са все още високи - максималните ще са от около 27 градуса в северозападните, до около 33-34 градуса в югоизточните райони. До вечерта вятърът ще се ориентира от северозапад, ще се усили и с него ще започне чувствително захлаждане. Над Черноморието ще има променлива облачност, но през деня валежи са малко вероятни. Ще духа бриз. Максималните температури ще са 28-31 градуса. Температурата на морската вода е 23-26 градуса. Вълнението на морето ще бъде 1-2 бала. Над планините сутринта ще има и слънчеви часовe, но около обяд първо в масивите в Западна България, а по-късно през деня и в останалите планински райони, ще се развива мощна купеста и купесто-дъждовна облачност. На много места ще има краткотрайни валежи и гръмотевични бури, в отделни райони значителни. След обяд вятърът ще се ориентира от северозапад и ще се усили. Температурите през деня ще са все още високи и максималната на височина 1200 метра ще е около 19 градуса, на 2000 метра - около 13 градуса. В събота ще бъде ветровито и захлаждането ще продължи. Преобладаващите максимални температури ще са между 21 и 26 градуса. На места, повече в източните и южните райони, ще има краткотрайни валежи и гръмотевични бури, отделни райони - интензивни и с градушки. В неделя ще бъде хладно, ще има променлива, в следобедните часове по-често значителна облачност и на места ще превали дъжд. Вятърът чувствително ще отслабне.", "date": "2018.06.22", "title": "Разкъсана облачност, бури, градушки и захлаждане днес"}
{"url": "https://www.monitor.bg:443/bg/a/view/gyrcija-izliza-ot-spasitelnija-plan-103319", "text": "Министрите на финансите на страните от еврозоната се споразумяха за условията по излизането на Гърция от третата си спасителна програма, включително за мерки за облекчаване на дълга и последен транш, съобщиха източници, цитирани от ДПА. \"Имаме сделка за Гърция\", заяви малко след полунощ европейски източник след продължила повече от шест часа среща в Люксембург между министрите на финансите от еврозоната, предаде Франс прес. Още двама източници потвърдиха за споразумението, което ще позволи на Атина да се отдели от опеката на кредиторите на 20 август. По силата на споразумението европейските кредитори ще преведат на Гърция последен транш от 15 милиарда евро и ще удължат с 10 години погасителния срок за някои заеми. Пакетът, който бележи края на третата спасителна програма за Гърция, цели да гарантира, че дългът на страната е устойчив и че Атина няма да се отметне от реформите в момент, когато цели да се върне към капиталовите пазари. След излизането от програмата Атина ще е обект на невиждано досега от европейците наблюдение, много по-стриктно от това, приложено в миналото за Португалия, Кипър и Ирландия. За осем години Гърция получи над 273 милиарда евро помощ от кредиторите, еврозоната и Международния валутен фонд, в рамките на три спасителни програми. В замяна гърците бяха задължени да проведат стотици реформи, които често бяха болезнени, за да оздравят публичните си финанси. Растежът на БВП достигна 1,4 процента през 2017 г. и се очаква увеличение тази година (1,9 процента) и следващата (2,3 процента) Същевременно Гърция бележи вече бюджетен излишък от 0,8 процента, след като имаше дефицит от 15,1 на сто през 2009 година. Споразумението за слагане на край на сегашната спасителна програма за Гърция е исторически момент, заяви еврокомисарят за икономиката Пиер Московиси. \"Искам да обясня значимостта на това, на което станахме свидетели тази вечер: това не е нещо рутинно, а е изключително и историческо\", каза Московиси. \"Гръцката криза приключи тази вечер\", добави французинът. Председателят на Еврогрупата Мариу Сентену също приветства споразумението. \"Това е: успяхме да осигурим меко кацане на това дълго и трудно приспособяване\", каза той. Гръцкият финансов министър Евклидис Цакалотос каза, че правителството му е доволно от сделката, която сложи край на осем години затягане на коланите и реформи. \"Но това правителство не забрава и никога няма да забрави през какво трябваше да премине гръцкият народ през тези осем години\", каза той. Той добави, че Атина трябва много скоро да направи така, че гърците да видят конкретни резултати от това споразумение.", "date": "2018.06.22", "title": "Гърция излиза от спасителния план"}
{"url": "https://www.monitor.bg:443/bg/a/view/doc-atanas-mangyrov-otpadaneto-na-reimunizacijata-sreshtu-tuberkuloza-e-riskovo-103305", "text": "- Много е трудно, но родителите трябва да се интересуват къде ходят те, с кого се срещат и най вече да следят дали спазват лична хигиена. Дали мият ръцете си преди хранене и да не слагат предмети в устата си. Проблемът е, че когато има много деца, събрани на едно място, все някое ще се разболее. - Да, сборните групи са твърде рискови, тъй като в тях има деца от различни детски градини. Създават се възможности някъде да се пропука санитарно-охранителният режим. Ако родителите могат да си позволят да не ги пращат в тях, а да ги гледа някой вкъщи, това е идеалният вариант.  - Ако и там се събират с много деца, не е безопасно и могат да си лепнат някоя лятна зараза. Освен това там има всякакви изкушения, които могат да пипат, като например домашни животни. - Не, той не засяга хората. Няма как да се случи, тъй като това е зооноза, която не е преминала в човека. Ако това се случи и се кръстосат щамовете с човешките, тогава нещата вече ще бъдат опасни. Някои се страхуват от ку - треска, от лаймска болест. Това са инфекции, които ги има отдавна, всяко лято зачестяват, но ако се спазва добра хигиена както от възрастните, така и от децата, страшно няма. При разходки и игра в треви краката трябва да са защитени с чорапи. След прибиране тялото трябва да се огледа за кърлежи, едни от преносителите на заразите.  - Не са малко. Половината от хората, като влизат в басейните, не си взимат душ и не спазват лична хигиена. По този начин се създават условия за всевъзможни инфекции, най вече вирусни. Ентеровирусите се предават по орално-фекален път. Затова родителите да не рискуват, особено ако са с децата, и да посещават басейните, в които са сигурни, че се спазва хигиена. Това се вижда и с невъоръжено око, но могат и да се поинтересуват от свои близки, които вече са ходили там. Факт е, че има много добри системи за обеззаразяване на водата, но това не винаги се случва, а санитарните инспектори не могат да бъдат по едно и също време навсякъде, да контролират и да глобяват, пък и отделните служби са с ограничени правомощия. Освен това човек трябва да внимава не само с водата в басейна. Не бива да ляга на незастлан шезлонг, както и да не се разхожда бос. Това важи с особена сила за децата. Колкото и да е трудно, те трябва да бъдат приучени да ходят с джапанки или със сандалки. - За да не се инфектират с гъбички или друга кожна инфекция. Както човек не си мие зъбите с чужда четка, така и не бива да се изляга без хавлиена кърпа на шезлонга или на тревата до басейна. - Ваксината трябва да бъде вкарана в календара само като задължителна. Това може да стане с комбинираната срещу рубеола, морбили и заушка, като към нея бъде добавена и тази срещу варицела. Ако се пристъпи към въвеждането й като самостоятелна, това ще доведе до нарушаване на имунизационния календар. Дори като препоръчителна може да бъде вкарана само моноваксина срещу варицела. Тя обаче не е регистрирана в България и предвид процедурата, не би могла да бъде регистрирана поне още две години. Това, което Министерството на здравеопазването може да направи сега, е да осигури комбинирана срещу рубеола, морбили, заушка и варицела, тъй като тя е регистрирана и в нашата страна при това на две фирми с регистрации през 2006 и 2015 година. В такъв случай те могат да бъдат вкарани в календара само като задължителни, но не и като препоръчителни. Регистрацията на моноваксина за варицела е много сложна процедура. Това означава пререгистрацията й в целия Европейски съюз, което е трудно реализуемо. - Това е изключително рисково и прибързано. Сега, когато детето навърши 11 години, се прави проба манту. Тя показва дали децата имат достатъчен имунитет срещу туберкулоза. В зависимост от резултата се преценява дали да се прави реимунизация или не. Идеята е, че човек се заразява с доброкачествени бацили на туберкулозата. Така се калява имунната система и по този начин не се позволява той да се зарази с истинска туберкулоза. Преди години проба се правеше и на 17 години, но отпадна. - Това, което ще се случи, ще стане след около двайсетина години. Тогава ще се разбере какво е направено. Замисляното по отношение на пробата манту и реимунизацията на 11- годишна възраст не бива да се случва. Иначе поколенията след нас ще берат много ядове. По отношение на туберкулозата светът в момента е на нивото на 1939 година, преди Втората световна война. Разпространението й има отношение към разпространението на ХИВ вируса и на развитието на СПИН. 20-30-годишните с туберкулоза най-вероятно са и серопозитивни и обратното. Тя е заболяване на бедните. Но у нас има бедни, и то твърде бедни. Не са малко тези, които се прехранват от кофите за боклук, има недохранени включително и деца, и други, които се хранят, но нездравословно точно от липсата на средства. При тази картина, а и като се има предвид, че България е най-бедната европейска страна, аз питам: трябва ли да се премахне пробата манту и реимунизацията на 11-годишна възраст?    Д-р Атанас Мангъров е началник на Детската клиника по инфекциозни болести към Инфекциозната болница в София Доцент към Медицинския университет в София Завършил е през 1982 г. Висшия медицински институт в Пловдив Има специалности по детски и инфекциозни болести, притежава научна степен        ", "date": "2018.06.22", "title": "Доц. Атанас Мангъров: Отпадането на реимунизацията срещу туберкулоза е рисково"}
{"url": "https://www.monitor.bg:443/bg/a/view/uchitelskoto-vyznagrajdenie-stava-920-lv-ot-2019-g-103322", "text": "От догодина парите за Националния институт по метеорология и хидрология няма да бъдат обвързани с бюджета на Българската академия на науките, а ще са изведени от него, каза министърът на образованието Красимир Вълчев в сутрешния блок на Би Ти Ви. Протестът на хората от институти е, защото не срещат разбиране сред другите институти в БАН. БАН обединява научни институти, а този има основание да бъде извън БАН и да получава субсидия. Сегашното недоволство на метеоролозите е свързано и с факта, че не са получили увеличение на бюджета си. Причината е, че парите в БАН се разпределят по научни резултати, но малка част от дейността на института е научна, поз-скоро е оперативна. Затова и парите им са орязани. Поради тази причина техният бюджет ще бъде на отделен ред, дейността им ще бъде изведена извън БАН, обясни Вълчев.  В същото време Националният институт по метеорология върши важна обществена дейност. Друг институт от БАН може да излезе през целия август в отпуск, но този - не. Красимир Вълчев обяви още, че през всяка от следващите години има предвидени по 330 млн. лв. повече от предходната за образователната система.  В момента минималната заплата, с която започва работа един учител, е 760 лв. От 1 януари 2019 г. се очаква тя да стане 920 лв. Учениците, които догодина завършват 7 клас, са първият випуск, който вече се обучава по новите учебни програми. Първите матури при тях ще са през 2022 г. и ще могат да показват функционалната грамотност на зрелостниците. В новите учебни програми 40% от учебното време е предвдено за анализ на материала, обясни министърът на образованието.", "date": "2018.06.22", "title": "Учителското възнаграждение става 920 лв. от 2019 г."}
{"url": "https://www.monitor.bg:443/bg/a/view/jalim-se-ot-namuseni-kelneri-v-ol-inkluziva-103283", "text": "Българите най-често се оплакват от лошо отношение на персонала в ол инклузив хотелите. Това заяви пред „Монитор“ Богомил Николов, изпълнителен директор на Асоциация „Активни потребители“. По думите му туристите не се жалят толкова от храната, колкото от недружелюбни рецепционисти или келнери. Николов каза, че в повечето случаи хората имат много големи очаквания и не си дават сметка какво ги очаква. При традиционните проверки в ол инклузив хотелите обаче контролните органи най-често се натъкват на храни с изтекъл срок на годност, неправилно съхранение, неизяснен произход и лоша хигиена. В Наредбата за изискванията към местата за настаняване и заведенията за хранене и развлечения са разписани всички изисквания относно хотелите, които искат да предлагат подобна услуга. Задължително условие е да ни сервират кафе, кафе с мляко, чай, какао и сметана. Алкохолните напитки обаче задължително трябва да са местно производство. Това означава, че независимо дали става въпрос за бира, вино, водка или мента, то те трябва да са направени в България. Атанас Димитров, председател на Българската хотелиерска и ресторантьорска асоциация пък бе категоричен, че разпоредбите за алкохола се спазват и 90% от алкохолните напитки са правени у нас, тъй като са доста по-евтини спрямо вносния алкохол. Ако искаме да пием чужди вина и брендита обаче ще трябва да изберем т.нар. ултра ол инклузив вместо традиционния такъв. Малка част от българите пък избирали да отсядат в ол инклузив хотели. По думите на Румен Драганов от Института за анализи и оценки в туризма от всички 6 млн. пътувания на българи това лято едва 10 хил. ще изберат ол инклузив пакети. Причината е, че повечето наши сънародници отсядат при близки и роднини или пък отиват на почивка за 2-3 дни и предпочитат да се хранят в ресторанти и местни кръчми. За разлика от нас 45 на сто от чужденците, които това лято ще посетят България, ще предпочетат ол инклузив настаняване, което означава, че от всички 4,9 млн. чужди граждани 2 млн. ще се хранят на шведски маси. Според Драганов българските ол инклузив хотели предлагат доста по-високо качество в сравнение със съседните ни държави. Разбира се, ястията се различавали в отделните държави, но това било нормално предвид различията в традиционната кухня и обичаите. Относно туристическите пакети от Комисията за защита на потребителите (КЗП) обясниха, че ако пакетът включва чадър и шезлонг на плажа, то тази услуга задължително трябва да ни бъде предоставена. В противен случай имаме право да предявим претенция. Предоставянето на подобни допълнителни услуги като чадъри и шезлонги обаче не е в пряка връзка с наименованието на пакета. Наредбата, с която официално се въвежда понятието „All Inclusive”, изброява изчерпателно услугите, които задължително трябва да бъдат предоставени под тази формулировка и сред тях чадъри и шезлонги не фигурират. „Хората се облъчвани с най-различни оферти от типа Ultra All Inclusive и т.н., но подобни легални дефиниции няма и е въпрос на интерпретация на тези, които ги предлагат. Например, най-вероятно ще ви бъде обещано, че с пакета Ultra All Inclusive ще получите чадър и шезлонг на плажа. Ако след като по категоричен начин е било поето подобно задължение от самия хотелиер или туроператор, когато ви е продал този пакет и в него е записано, че освен закуска, обяд, вечеря, басейн и т.н. ще имате възможност да ползвате в рамките на тази цена и чадър и шезлонг на плажа пред хотела и това не ви бъде предоставено, вие имате право да предявите претенция”, категорични са от комисията.", "date": "2018.06.22", "title": "Жалим се от намусени келнери в ол инклузива"}
{"url": "https://www.monitor.bg:443/bg/a/view/erdogan-kacna-uspeshno-na-novoto-letishte-v-istanbul-103321", "text": "Турският президент Реджеп Тайип Ердоган направи вчера първо символично кацане на третото летище в Истанбул, един от големите проекти, които той изтъква в кампанията си за изборите в неделя, съобщи Франс прес. Държавният глава кацна снощи на това летище, което трябва да бъде открито частично на 29 октомври, когато е националният празник на Турция. \"Ако е рекъл Аллах, нашето летище ще се превърне в марка, която ще стигне далеч отвъд нашите граници\", заяви той при пристигането си в Истанбул след митинг в южния град Газиантеп. Разположено на европейския бряг на Истанбул, близо до Черно море, това ще бъде \"най-голямото летище в света\" според Анкара със своите 67,5 милиона квадратни метра. Ердоган каза, че до 2023 г. то ще може да обслужва по 150 милиона пътници годишно. Междувременно Ердоган заяви, че неговата управляваща Партия на справедливостта и развитието (ПСР) може да опита да формира коалиция, ако не успее да си осигури парламентарно мнозинство на изборите в неделя, предадоха Ройтерс и турската телевизия Хабертюрк. На 24 юни в Турция ще се състоят предсрочни президентски и парламентарни избори. Според някои проучвания на общественото мнение може да се стигне до втори тур на президентските избори, а на парламентарните избори управляващата ПСР може да загуби мнозинството си в 600-местния парламент. \"Ако имаме под 300 места в парламента, може да се наложи търсене на коалиция\", каза Ердоган снощи в интервю за радио Крал ФМ. Той добави, че вероятността за това е \"много, много слаба\". Изявленията на президента обаче бележат промяна в досегашната му политическа линия. На 4 май той заяви, че в новата система на управление няма място за коалиции, напомня \"Хюриет дейли нюз\". \"Новата система няма да позволява да бъдат създавани коалиции\", каза тогава президентът, който говори на церемония в Истанбул. \"Президентът и неговият екип ще ръководят страната пет години\" (след изборите), добави той. Според съюзника на ПСР - Партията на националистическото действие (ПНД) - са възможни още едни избори. Лидерът на ПНД Девлет Бахчели заяви на 18 юни, че нов вот може да се състои, ако коалицията на ПСР с ПНД не успее да формира парламентарно мнозинство след изборите в неделя. Думите му противоречат на казаното от премиера Бинали Йълдъръм, който изключи тази възможност. \"Не, няма нужда от нещо такова (нови предсрочни избори). Не може постоянно да занимаваме хората с избори\", каза Йълдъръм в интервю за телевизия Стар.", "date": "2018.06.22", "title": "Ердоган кацна успешно на новото летище в Истанбул"}
{"url": "https://www.monitor.bg:443/bg/a/view/pentagonyt-podslonjava-20-000-nepridrujeni-deca-migranti-103320", "text": "Пентагонът ще се подготви да настани във военни бази 20 000 непридружени деца мигранти на територията на САЩ по искане на американското министерство на здравеопазването. Това каза говорител на армията, цитиран от Франс прес. В своя указ, подписан в сряда, за да сложи край на разделянето на границата на семействата на нелегални мигранти, американският президент Доналд Тръмп нареди на министерството на отбраната да предостави всяка сграда, която може да бъде използвана за настаняване на мигранти. Здравното ведомство от няколко седмици иска да използва някои от многото американски военни бази в южната част на САЩ, за да настанява там непълнолетни мигранти, пристигащи сами в САЩ, за да намери техни близки.", "date": "2018.06.22", "title": "Пентагонът подслонява 20 000 непридружени деца мигранти"}
{"url": "https://www.monitor.bg:443/bg/a/view/vyzvishenie-se-zavyrta-po-hbo-103324", "text": "„Възвишение“ – един от най-популярните български филм в последните години беше избран да влезе в селекцията с родни заглавия на HBO. Премиерата в стрийминг платформата на медийния гигант HBO GO е на 1-ви юли, а по HBO – седмица по-късно. Проектът на Виктор Божинов, екранизация по едноименния роман на Милен Русков, е едно от най-силните заглавия, които стават част от съдържанието на онлайн услугата за филми и сериали. За традиционалистите „Възвишение“ се включва в програмата на телевизионния канал от 8-ми юли. Заедно с филма на Виктор Божинов, съвременните български заглавия в HBO GO  са общо  19 – игралните „Възвишение“, „Източни пиеси“, „Маймуна“, „Никой“, „Докато Ая спеше“, „Подслон“, „Дзифт“, „Love.net”, “TILT”, „Граница“, „Събирач на трупове“, „Прокурорът, защитникът, бащата и неговият син“, „Прелюбодеяние“, „Отчуждение“, „Обърнатата елха“, „Писмо до Америка“ и документалните „Чия е тази песен?“, „Хотел „Рай“ и „Пощальонът“. Освен в България заглавията от тази селекция са налични в HBO GO и за региона на Адрия – Хърватия, Черна гора, Сърбия, Македония, Босна и Херцеговина, което представя нивото на индустрията у нас и извън пределите на страната.", "date": "2018.06.22", "title": "„Възвишение“ се завърта по HBО"}
{"url": "https://www.monitor.bg:443/bg/a/view/sofija-muzik-entyrprajsiz-otgovoriha-na-mediite-v-plovdiv-103323", "text": "Ден след втория концерт на супер звездата Стинг в Пловдив и повдигналото се неодобрение от страна на медиите под тепетата към организаторите на шоуто „София мюзик ентърпрайсиз“ заради ограничен достъп до отразяване, един от собствениците на компанията Иван Несторов отговори с отворено писмо. Ето какво гласи то:", "date": "2018.06.22", "title": "„София мюзик ентърпрайсиз“ отговориха на медиите в Пловдив"}
