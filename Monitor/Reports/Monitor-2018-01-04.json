{"url": "http://www.monitor.bg/a/view/32163-%D0%A1%D0%B0%D0%BC%D0%BE-%D0%B7%D0%B0-%D0%BD%D0%B5%D0%BE%D1%81%D1%8A%D0%B4%D0%B5%D0%BD%D0%B8%D1%82%D0%B5-%D0%B5%D0%BB%D0%B5%D0%BA%D1%82%D1%80%D0%BE%D0%BD%D0%BD%D0%BE-%D1%81%D0%B2%D0%B8%D0%B4%D0%B5%D1%82%D0%B5%D0%BB%D1%81%D1%82%D0%B2%D0%BE-%D0%B7%D0%B0-%D1%81%D1%8A%D0%B4%D0%B8%D0%BC%D0%BE%D1%81%D1%82/", "text": "\n                    Само неосъдените ще имат право на електронно свидетелство за съдимост. Това предвиждат промени в наредбата за работата на бюрата за съдимост, която предлагат от правосъдното министерство. Поправките вече са пуснати за обществено обсъждане. Те се налагат заради последните законови промени от декември 2017 година, с които свидетелството за съдимост на хартия отпадна, а тази информация ще се проверява от администрацията по служебен път. Така, за да се намали бюрокрацията и административната тежест за гражданите и за бизнеса се въвежда термина електронно служебно свидетелство за съдимост (ЕССС). Така занапред е-свидетслство ще издава по заявление на чиновниците, а централната администрация или териториалните органи на изпълнителната власт. Това ще става обаче по отношение на лица, за които не са съставяни „бюлетини за съдимост“. В останалите случаи, както и за лицата, родени в чужбина, свидетелство за съдимост ще се издава по общия ред. Електронното свидетелство за съдимост ще се издава от правосъдното министерство, като съответният чиновник подаде заявление по електронен път и чрез електронен подпис. Срокът за издаване ще бъде три дни, държавна такса няма да се дължи, а валидността ще е 6 месеца, колкото и свидетелството за съдимост на хартия. Премахва се и изискването за представяне на препис от акта за раждане или удостоверение за раждане в оригинал или копие или друг документ, издаден от компетентен орган, удостоверяващ данни за родителите на лицето. Данните за родителите на лицето, което иска свидетелството за съдимост, ще се проверяват посредством служебен достъп до Национална база данни „Население“.\n                    ", "date": "2018.01.04", "title": "Само неосъдените с електронно свидетелство за съдимост "}
{"url": "http://www.monitor.bg/a/view/5415-%D0%91%D1%80%D0%B8%D1%81%D0%BE%D0%B2-%D0%BE%D0%B1%D1%81%D1%8A%D0%B6%D0%B4%D0%B0-%D1%81-%D0%B8%D1%80%D0%BB%D0%B0%D0%BD%D0%B4%D1%81%D0%BA%D0%B8%D1%8F-%D0%BF%D1%80%D0%B5%D0%BC%D0%B8%D0%B5%D1%80-%D0%B1%D1%8A%D0%B4%D0%B5%D1%89%D0%B5%D1%82%D0%BE-%D0%BD%D0%B0-%D0%95%D0%A1-%D1%81%D0%BB%D0%B5%D0%B4-%D0%91%D1%80%D0%B5%D0%BA%D0%B7%D0%B8%D1%82/", "text": "\n                    Министър-председателят Бойко Борисов ще се срещне утре с премиера на Ирландия Лео Варадкар, който ще бъде на работно посещение в България, съобщиха от пресслужбата на Министерски съвет.Фокусът на разговорите е бъдещето на Европейския съюз, промените, които ще настъпят след Брекзит, Българското председателство на Съвета на ЕС и други актуални въпроси от европейския дневен ред. Сред темите на срещата са и задълбочаването на търговско- икономическото партньорство между България и Ирландия, изграждането на ефективно бизнес сътрудничество, както и активно увеличаване на двустранния стокообмен и на ирландските инвестиции и туристи у нас.  \n                    ", "date": "2018.01.04", "title": "Борисов обсъжда с ирландския премиер бъдещето на ЕС след Брекзит "}
{"url": "http://www.monitor.bg/a/view/64551-%D0%A0%D0%B0%D0%BD%D0%B5%D0%BD%D0%B8%D1%82%D0%B5-%D0%BA%D1%80%D0%B0%D0%B9-%D0%9C%D0%B8%D0%BA%D1%80%D0%B5-%D0%B1%D0%B5%D0%B7-%D0%BE%D0%BF%D0%B0%D1%81%D0%BD%D0%BE%D1%81%D1%82-%D0%B7%D0%B0-%D0%B6%D0%B8%D0%B2%D0%BE%D1%82%D0%B0/", "text": "\n                    \nВсички пациенти, настанени за лечение във Военномедицинска академия след пътно-транспортните произшествия, станали край с. Микре в края на миналата година, вече са без опасност за живота, съобщиха от болницата. \nОбщо четирима души - трима, пострадали тежко при инцидента на 17 ноември 2017 г. край с. Микре, и една жена - пострадала в катастрофа на следващия ден в близост до с. Сопот, бяха транспортирани във ВМА от болницата в Ловеч.\nОт вчера най-тежко пострадалата жена (66 г.) вече диша самостоятелно и на практика вече няма опасност за живота й. Тя постъпва в болницата с много тежки травми - на лицевия череп и на таза, претърпява няколко операции, като в момента състоянието й е стабилно. Предстои следващата седмица да бъде изведена от реанимация и преместена в Клиниката по травматология, където да продължи рехабилитацията й.\nВ Клиниката по травматология е и друга от пострадалите - 56-годишна жена, за която също се грижат рехабилитаторите. 74-годишният мъж, който бе приет с фрактура на таза, вече е изписан. \n40-годишната жена, пострадала в катастрофа на 18 ноември 2017 г. край Сопот, също вече е без опасност за живота. Тя беше транспортирана във ВМА с много тежка съчетана травма - черепно-мозъчна травма, травма на таза, фрактура на черепа, фрактура на мандибулата, много тежка гръдна травма. Преминава през редица операции, състоянието й е стабилно и в момента е настанена в Клиниката по травматология. \n                    ", "date": "2018.01.04", "title": "Ранените край Микре без опасност за живота "}
{"url": "http://www.monitor.bg/a/view/81323-20-%D0%B5%D0%BA%D0%B8%D0%BF%D0%B0-%D0%B2-%D0%B1%D0%B8%D1%82%D0%BA%D0%B0-%D0%B7%D0%B0-%D0%B3%D1%80%D0%B0%D1%84%D0%B8%D1%82%D0%B8-%D0%B2%D1%8A%D1%80%D1%85%D1%83-%D0%BB%D0%B5%D1%82%D0%B8%D1%89%D0%BD%D0%B0-%D1%81%D0%B3%D1%80%D0%B0%D0%B4%D0%B0/", "text": "\n                    20 екипа се борят за гласа на публиката и за номинацията й, за да участват в графити конкурса, който Летище Варна обяви, за да даде нов облик на една от сградите си.Гласуването за наградата „Изборът на публиката“ става чрез интернет страницата artairportchallenge.com и всеки желаещ може да подкрепи кандидатствалите автори до 14 януари, включително, обясниха от Аеропорта. Любимецът на публиката ще получи шанс автоматично да премине към втория етап на конкурса и да представи авторски проект за изрисуването на летищната сграда. От всички кандидатствали, индивидуално или в група, пет екипа ще бъдат избрани да представят авторски проект и от тях, един ще има възможност да осъществи проекта си напролет. Петимата автори ще бъдат излъчени чрез жури и ще получат хонорар от 1000 лева за изготвянето на проекта си. Организаторите осигуряват всички нужни материали за визуалните предложения, а финалистът ще получи 8 500 лева за изпълнението на спечелилия проект.  \n                    ", "date": "2018.01.04", "title": " 20 екипа в битка за графити върху летищна сграда"}
{"url": "http://www.monitor.bg/a/view/81112-%D0%9F%D0%B8%D1%82%D0%B0%D1%82-%D1%83%D1%87%D0%B5%D0%BD%D0%B8%D1%86%D0%B8-%D0%BA%D0%BE%D0%BB%D0%BA%D0%BE-%D0%BF%D0%BE%D0%BB%D1%83%D1%87%D0%B0%D0%B2%D0%B0%D1%82-%D0%BC%D0%B0%D0%BC%D0%B0-%D0%B8-%D1%82%D0%B0%D1%82%D0%BA%D0%BE/", "text": "\n                    Родителите на ученици от II до V клас от 83 столични училища получиха от децата си за домашно шокираща анкета с 33 въпроса за това с какво се отопляват, какви сметки за отопление плащат, колко стаи има жилището им и дори какъв е месечният доход на член от домакинството. И още - ако са се отказали от \"Топлофикация\" - защо, и дали биха предпочели газоснабдяване.Анкетите са част от \"Проучване на енергийните източници за отопление и топла вода - гр. София\" и носят логото на Столична община и Енергийна агенция Пловдив. Във въпросника организаторите на допитването обясняват, че целта е подобряване на качеството на въздуха и намаляване на нискокачествените горива за отопление в столицата, съобщи Канал 3.Проверка установи, че задачата е спусната от Регионалното управление на образованието ( РУО) - София, до директорите на училищата. Става въпрос за проучване на Енергийна агенция Пловдив, която е сключила договор със Столична община във връзка с проект на кметството за подобряване на качеството на атмосферния въздух. Трябвало да се проучат 6000 домакинства в София и от общината решили, че най-удачно е това да стане, като децата анкетират родителите си.Европейските добри практики показват, че най-добрият начин за провеждане на такива проучвания е те да се извършват от ученици от втори - пети клас, които анкетират своите родители, пише в писмото на Столична община до РУО-София. По тази причина на 20 декември в инспектората били привикани директорите на въпросните 83 основни училища, а служители на енергийната агенция от Пловдив им раздали лично анкетите, с които даже инспекторите на РУО не се бяха запознали и не знаеха за смущаващите текстове в тях.\"Това е своеобразно изследване на потреблението на енергия, което е мощен образователен инструмент\", коментира пред Канал 3 началникът на РУО Ваня Кастрева.\"Всички политики трябва да се градят въз основа на анализ на обективни обстоятелства. Това е основният мотив на общината, а защо е този път, е въпрос на тяхно решение. Те са ни една от най-важните партньорски институции. След нас са децата ни, много от методите на възпитание минават точно когато те се коментират в училище, в семейството, да знаят, че това са важни теми и т.н. Анкетата е анонимна и абсолютно доброволна\", добави още Кастрева.\n                    ", "date": "2018.01.04", "title": "Питат ученици колко получават мама и татко"}
{"url": "http://www.monitor.bg/a/view/59085-%D0%97%D0%B5%D0%BB%D0%B5%D0%BD%D0%B8%D1%8F%D1%82-%D0%BE%D0%BA%D1%82%D0%BE%D0%BF%D0%BE%D0%B4-%D0%BF%D1%80%D0%BE%D1%82%D1%8F%D0%B3%D0%B0-%D0%BF%D0%B8%D0%BF%D0%B0%D0%BB%D0%B0-%D0%BA%D1%8A%D0%BC-169-%D0%BC%D0%BB%D0%BD-%D0%BB%D0%B5%D0%B2%D0%B0/", "text": "Псевдоеколозите скачали на новия лифт в Банско, за да отклонят внимание от поръчката\n                    Алчни пипала към обществена поръчка за крупните 16,9 млн. лева е протегнал зеленият октопод. Парите са за установяване на местообитания и преброяване на птиците и животните в страната, а мерак да получат сумата имат структури на коалиция „За да остане природа в България“, алармираха от „Национална асоциация Българско Черноморие“ (НАБЧ) в отворено писмо до медиите. Оттам обявиха също, че новата порция протести, правени от псевдоеколозите срещу втория лифт в Банско, всъщност са част от плана за „усвояване на 16 961 500 лева за броене на природа“.Поредният митинг на кликата около Тома Белев и сие срещу решението на кабинета, с което бе дадена зелена светлина за построяване на втори лифт в съответствие с всички законови и еконорми, трябва да се проведе днес. Наглостта на зелените рекетьори очаквано предизвика реакция в жителите на Банско, които настояват за втора кабинка от години. Те насрочиха контрапротест по същото време.В същото време от НАБЧ са категорични, че протестите на псевдозелените са мотивирани не от истинска грижа за природата, а от опит на зеления октопод да си запази територии,Въпросните 16,9 млн. лева са по обществена поръчка, обявена на 28 август миналата година от Изпълнителната агенция по околна среда. Целта на конкурса е да бъде избран консорциум, който да проучи местообитанията на животни и растения у нас. На 21 септември в Комисията за защита на конкуренцията са подадени 3 жалби срещу две от обособените позиции - „Анализ и проучване на видовете и типовете местообитания в България“ и „Анализ и проучване на видовете птици в България“. През ноември, след отказ на КЗК да образува производство по внесените жалби Изпълнителна агенция по околна среда, която е възложител на обществената поръчка, открива пак процедура по кандидатстване с нови критерии. Според неофициални източници, тъй като те не отговарят на желанието на кохортата около Белев и сие, поръчката пак е обжалвана от фирма, близка до „Зелени Балкани“.Още по-скандалното в случая е, че само преди две години голяма част от работата, за която предстои да бъдат платени близо 17 млн. лева, е била свършена по друга обществена поръчка за деветкратно по-ниска сума. Става въпрос за конкурс, спечелен от консорциум с участието на гръцка фирма – ЕНВЕКО ДЗЗД, за теренни проучвания на разпространението и числеността на гнездящите видове птици в България. Работата е извършена в периода 2013-2015 г., срещу което победителят в конкурса е получил и 1,12 млн. лева. Че си е свършил задачата дори е издаден и сертификат през 2016 г. Въпросът е защо тогава ще се плащат пари за дублиращи дейности. „Владеенето на големи територии от ,,природозащитни’’ НПО довежда до тоталната зависимост на живота на хората, живеещи в тези територии от политическите интереси на тези НПО. ,,Природозащитни’’ НПО - придобиване на финансови средства от данъкоплатеца, с които да се осъществява политически терор върху същия данъкоплатец. Природата е само повод – причината са парите, а целта е властта“, категорични са от НАБЧ, откъдето посочват също:„се обяснява как зеленият октопод вероятно е родил природата и той е единственият неин притежател, а хората трябва да бъдат разгонени извън пределите на България. Истината е, че структури на коалиция „За да остане природа в България“ чрез консорциуми или друг вид хамелеонщини трябва да се докопат до 16 951 500 лева. Колко десетки или стотици хиляди хора в България ще останат без имоти след броенето от тези преброители, не се знае!“. От НАБЧ призоваха също така прокуратурата да се самосезира. Очаквано, към шума срещу втория кабинков лифт, вдиган от зеления октопод, се присъединиха и формациите, свързани с олигархията, „Да(й), България“, водена от сламения лидер и провален правосъден министър Христо Иванов, ДСБ, ДЕОС, „Зелените“ и БЗНС. Петте партии за пореден път доказаха връзката си с Тома Белев и сие, за която алармираме от години, като излязоха с обща позиция в подкрепа на протестите им срещу втория кабинков лифт. В нея хем заявиха, че не били против проекта, хем обаче продължиха да разпространяват лъжите, лансирани от месеци от псевдоеколозите, но вече опровергани както от всички институции, така и от самия инвеститор.  „Междувременно концесионерът на ски- зона Банско - „Юлен“ АД, обяви официално, че ще стартира проект за втори кабинков лифт, като уточни, че има право на това след приемането на актуализацията на плана за управление на Национален парк „Пирин“. Новината бе съобщена спозиция на инвеститора до медиите, изпратена след среща в МОСВ„Имаме идеен проект, който вече разпространихме. Той е плод на консенсусно решение на водещи световни специалисти в областта на проектиране на ски зони”, посочиха още от фирмата. В съобщението се уточнява също, че са били преценени всички възможни варианти, в това число и увеличаване на капацитета на настоящия кабинков лифт, но финалното заключение е, че предложеният идеен проект е оптималният вариант, който да реши по най-екологосъобразния начин транспортния достъп до ски-зоната.Инвеститорът посочва, че ще огледа и всички проблемни места и възможни варианти за по-доброто и комфортно практикуване на зимните спортове и ще предложи комплексно решение, което ще бъде изготвено от водещи международни специалисти. „Ще наемем проектантски екип, който ще изготви мотивирано предложение и ще извървим всички процедури, предвидени в екологичното законодателство на страната“, пише в позицията.От „Юлен” отбелязват, че стриктно ще съблюдават българското законодателство.“Нито сме имали, нито имаме, нито ще имаме каквото и да било желание да изграждаме леглова база на територията на парка.Който го твърди, спекулира и заблуждава обществото,защото то е забранено и по закон. Единственото наше желание и намерение, какъвто е и предметът на концесията, е доизграждане и оптимизиране на спортната и техническата инфраструктура за по-добро функциониране на ски-зоната”, категорични са от „Юлен“ АД Автомобилите, които имат свободен достъп до парк „Пирин“ са основен замърсител на околната среда, но това е факт, който „услужливо се пренебрегва“, за да излизат на преден план лъжите и инсинуациите на тъй наречените „спасители на парк Пирин“. Това обяви кметът на Банско Георги Икономов в позиция, разпратена от общината по повод изказването отпреди ден на екоминистъра Нено Димов. Той също обяви автомобилите за основен рисков фактор и съобщи, че ще работи за забрана на свободния им достъп. В позицията си Икономов изразява задоволство, че Димов е на същото мнение, което той защитава от години и посочва, че трябва да се предприемат стъпки в посока на разрешаване на проблема. По думите му посоките, в които може да се работи, са много, но „изграждането на паралелна инфраструктура, какъвто е кабинковият лифт, е задължително“. Той посочва също, че предстои монтирането на камера, оборудвана с брояч на преминаващите автомобили. „Устройството ще даде възможност да придобием реална представа за размера на замърсяването от отделяните автомобилни газове.”, категоричен е Икономов.\n\n\n                    ", "date": "2018.01.04", "title": "Зеленият октопод протяга пипала към 16,9 млн. лева"}
{"url": "http://www.monitor.bg/a/view/48439-%D0%90%D0%BB%D0%BC%D0%B0-%D0%BC%D0%B0%D1%82%D0%B5%D1%80-%D0%BF%D1%80%D0%B5%D0%B4-%D0%BF%D1%80%D0%BE%D1%82%D0%B5%D1%81%D1%82-%D0%B7%D0%B0%D1%80%D0%B0%D0%B4%D0%B8-%D0%BE%D1%82%D0%BD%D0%B5%D1%82%D0%B0-%D1%81%D0%B3%D1%80%D0%B0%D0%B4%D0%B0/", "text": "От СУ настояват да получат нов имот като компенсация \n                    Софийският университет планира протестни действия заради отнета сграда, в която трябваше да учат студенти по медицина. Тя се намира на столичния булевард „Александър Стамболийски 82“. Преди празниците Министерският съвет реши да прехвърли имота от Софийския университет на Висшия съдебен съвет (ВСС).\n\nСтава дума за сградата, в която се намира и Институтът „Конфуций“, който обаче остава собственост на СУ. Идеята е била в отнетия имот\n\n \n\nда се обучават студентите от Медицинския факултет,\n\n \n\nкоито в момента няма собствена сграда, обясниха пред „Монитор“ от СУ. Лекциите им са се провеждали в Факултета по химия и фармация, в Биологичния факултет и в болница „Лозенец“.\n\nВследствие на това Софийският университет отправя пет искания към правителството и ако те не се изпълнят, академичната общност на Алма матер си запазва правото да протестира, като все още не е уточнено под каква форма точно ще бъде изразено недоволството.\n\nНай-напред от университета искат обяснение за прехвърляне на сградата. Второто искане е за компенсация с нов имот.\n\nНа трето място висшето училище настоява да се изготви механизъм, според който всяка година\n\n \n\nСУ да получава средства за капиталови разходи.\n\n \n\nЧетвъртото искане, отправено към правителството, е държавата да поеме разходите за Международната научна база данни.\n\nНа пето място от висшето училище настояват да получават финансиране за университетската библиотека, която е втората по големина в страната. От СУ обясниха, че към момента тя се издържа със собствени средства на университета.\n                    ", "date": "2018.01.04", "title": "Алма матер пред протест заради отнета сграда"}
{"url": "http://www.monitor.bg/a/view/32771-%D0%94%D0%BE-9-%D0%B3%D1%80%D0%B0%D0%B4%D1%83%D1%81%D0%B0-%D0%B8-%D0%B2%D0%B0%D0%BB%D0%B5%D0%B6%D0%B8-%D0%B4%D0%BD%D0%B5%D1%81/", "text": "\n                    Днес ще преобладава облачно време и главно в Западна и Централна България ще има превалявания, във високите полета и в Предбалкана – от сняг, в останалите райони – от дъжд. Значителни валежи не се очакват. Това съобщи за \"Фокус\"Христо Христов, дежурен синоптик вНационалния институт по метеорология и хидрология към БАН. Ще духа до умерен северозападен вятър. Максимални температури между 4° и 9°, в София около 4°.Привечер и през нощта вятърът ще отслабне, като в повечето райони ще стихне, а облачността бързо ще намалее.Над Чeрноморието облачността ще е предимно значителна, но вероятността за валеж е малка. Ще духа слаб до умерен северозападен вятър. Максималните температури ще са между 7° и 9°. Температурата на морската вода е 8-10°. Вълнението на морето ще е 1-2 бала.Над планините облачността ще е предимно значителна и на места ще превали слаб сняг. Ще духа умерен, по билата и силен вятър от запад-северозапад. Максималната температура на височина 1200 метра ще е около 0°, на 2000 метра – около минус 5°.Атмосферното налягане ще се повиши, но ще остане по-ниско от средното за месеца.Утре ще има разкъсана облачност и в много райони ще бъде и почти тихо. Ще започне затопляне - максималните температури ще са между 8 и 13 градуса, а през почивните дни на места градусите ще прескочат 15.  В събота над по-голямата част от страната ще бъде слънчево. В неделя ще има по-значителни увеличения на облачността. В западната част на Дунавската равнина и в Горнотракийската низина ще има условия за мъгли и ниска облачност, като на места ще са трайни, а дневните температури в тези райони ще остават под 10 градуса.\n                    ", "date": "2018.01.04", "title": "Валежи днес, от утре - затопляне  "}
{"url": "http://www.monitor.bg/a/view/10949-%D0%9F%D0%BE%D1%80%D0%BE%D0%B6%D0%B0%D0%BD%D0%BE%D0%B2-%D0%9D%D1%8F%D0%BC%D0%B0-%D0%B4%D0%B0-%D0%B8%D0%BC%D0%B0-%D0%BF%D0%BE%D1%81%D0%BA%D1%8A%D0%BF%D0%B2%D0%B0%D0%BD%D0%B5-%D0%BD%D0%B0-%D1%85%D1%80%D0%B0%D0%BD%D0%B8%D1%82%D0%B5/", "text": "\n                    Не се очаква увеличение на цените на хранителните продукти, заради поскъпването на тока, обяви земеделският министър Румен Порожанов пред bTV.Имаме стабилизирани цени в животновъдството, но драстично увеличение няма да има. По думите му винаги при предпоставки за по-висок ток има и прогнози за по-скъпа продукция и бизнесът винаги заема тази позиция. „В производството има и много субсидии и предпоставки за повишаване на цената към преработвателите не би следвало да има”, категоричен беше министърът.Над 2800 проверки за безопасността на храните са направени по време на празниците каза още Порожанв. „Фрапиращите нарушения са стандартни за съжаление - липса на документи за предлаганата храна, изтекъл срок на годност, неправилно съхранение на храни. Възбранени са 4000 тона стоки от животински произход”, посочи той.По повод двойния стандарт при храните земеделският министър посочи, че е нужно ЕК да одобри единна методология, по която да се направят масови изследвания на храните. Той добави, че за сега еврокомисията не е съгласна да се направи единно законодателство.Порожанов провел разговори с представители на големите вериги у нас по повод цените на продуктите и те заявили, че това са цени, предложени им от експертите им по ценообразуване.\n\n\n                    ", "date": "2018.01.04", "title": "Порожанов: Храните няма да поскъпват  "}
{"url": "http://www.monitor.bg/a/view/65156-%D0%A8%D0%BE%D1%84%D1%8C%D0%BE%D1%80-%D0%BF%D0%BE%D0%BC%D0%B5%D1%82%D0%B5-%D0%B6%D0%B5%D0%BD%D0%B0-%D0%B8-%D0%B8%D0%B7%D0%B1%D1%8F%D0%B3%D0%B0/", "text": "\n                    Жена е блъсната от автомобил и е убита на място на Западната дъга на столичния околовръстен път, в района на ж.к. \"Люлин\", съобщи \"Фокус\". Шофьорът на автомобила е избягал. На място има екипи на \"Пътна полиция\", които в момента изискват записи от камерите на бизнес сграда в района. По първоначална информация убитата жена е от ромски произход.\n                    ", "date": "2018.01.04", "title": "Шофьор помете жена и избяга "}
{"url": "http://www.monitor.bg/a/view/80412-%D0%9E%D1%82%D0%B2%D0%B0%D1%80%D0%B0-%D0%BE%D1%82-%D0%BB%D0%B0%D0%B9%D0%BA%D0%B0-%D0%B8-%D1%81%D1%82%D1%80%D1%8A%D0%BA%D0%BE%D0%B2%D0%B5-%D0%BE%D1%82-%D0%B6%D1%8A%D0%BB%D1%82-%D0%BA%D0%B0%D0%BD%D1%82%D0%B0%D1%80%D0%B8%D0%BE%D0%BD-%D0%BF%D1%80%D0%B8-%D1%83%D0%BF%D0%BE%D1%80%D0%B8%D1%82%D0%B0-%D1%85%D1%80%D0%B5%D0%BC%D0%B0/", "text": "Може да изчистите синусите от секретите със захаросан мед\n                    Вече сме в сезона на грипа и настинките. Едни от най-неприятните симптоми са хремите и синузита. Ако вземем мерки навреме, спокойно можем да се разминем с лекарствата и да ликвидираме заболяването с бабини рецепти. Хем лесни, хем ефикасни. Още повече че домакините сигурно разполагат с необходимите съставки в кухнята си.\n\nПървото, което може да направите, е да си купите от аптеката клеева тинктура. Добре е да разполагате с нея през цялата зима, за да повишавате и имунитета си. Разредете я в съотношение 1:1 с минерална, дестилирана или изворна вода. От разтвора се накапва с капкомера по 2-3 капки в ноздрите. Този метод действа на момента.\n\n\n \n\n\n \n\nДруг изпитан метод е захаросаният мед\n\n\n \n\nПоставяте го в носа и след това се ляга за около 10-15 мин., докато медът се разтвори и стигне чак до синусите. Това помага на синусите да се изчистят от неприятните секрети. Може да си правите и промивки с хималайска сол.\n\nСигурна рецепта при синузит пък е тази с обикновен тоалетен сапун. Настържете 10 грама от него, добавете 150 грама домашна ракия, една супена лъжица сол и 2 белтъка. Всичко това го объркайте добре. Да стане гладко. Нанесете го на марля и го наложете на челото на болния. Така остава цял час. После се измива с топла вода. Процедурата се прави вечер и сутрин в продължение на 7 дена.\n\n\n \n\nДруг изпитан бабин лек е хрянът\n\n\n \n\nВземете един настърган корен, но преди това обелен. Добавя се брашно и вода, за да стане кашица. Преди това се намазва областта на синусите с олио или свинска мас, за да се положи сместа после. С кашата се стои, докато можете, но не бива да се прекалява. Прави се до излекуване.\n\nОтварата от лайка и сода също действа чудодейно. В 300 мл вряща вода сипете 1 супена лъжица лайка и 1 супена лъжица сода бикарбонат. После дишайте над тенджерата. Това ще отпуши синусите ви. Може също така да си капете с капкомер по няколко пъти на ден. Може да използвате и тампон, напоен с домашна ракия или пък да счукате няколко скилитки чесън. Изсипете ги в 50 мл вряща вода. Нека да постои известно и време и когато изстине, може също да се използва като капки.\n\nУниверсален лек са стръковете от пресен жълт кантарион. Нарежете ги в буркан, без да се препълва. В буркана се налива чист зехтин, докато покрие билката един пръст отгоре. Запечатва се с надупчена капачка и се оставя 40 дни на слънце. После се прецежда в тъмни стъклени бутилки и се оставя на стайна температура на тъмно. Получава се ръждивочервеникава настойка. От нея се накапват по две капки в ноздрите.\n\n\n \n\nКаре\n\n\n\n\n \n\n2 чаени лъжички лучен сок се смесват с течен мед в равни части, от получената течност се капват по 2-3 капки във всяка ноздра. Веднага отпушва; може да се прави 4-5 пъти в рамките на деня.\n\nСъщо така е добре да имате предвид няколко важни неща. Добре е да заложите на витаминозната закуска. Заменете кафето със зелен чай, който помага и при повишена температура. Към обичайната си закуска добавете пресен плод – киви или банан, както и чаша фреш от портокали. Обядът също трябва да е много лек. Голяма част от защитните сили на организма произлизат от черния дроб. Когато настъпи вирусна инфекция, този орган е свръхнатоварен. Затова не бива още повече да усложняваме работата му с обилно ядене. На обяд попара със сирене и пълнозърнест хляб или зелени зеленчуци на пара.\n                    ", "date": "2018.01.04", "title": "Отвара от лайка и стръкове от жълт кантарион при упорита хрема"}
{"url": "http://www.monitor.bg/a/view/35749-%D0%9E%D1%81%D0%B5%D0%B7%D0%B0%D0%B5%D0%BC-%D1%83%D0%B4%D0%B0%D1%80-%D0%A1%D0%B5%D0%B4%D0%B5%D0%BC-%D1%80%D1%83%D1%81%D0%BA%D0%B8-%D1%81%D0%B0%D0%BC%D0%BE%D0%BB%D0%B5%D1%82%D0%B0-%D1%83%D0%BD%D0%B8%D1%89%D0%BE%D0%B6%D0%B5%D0%BD%D0%B8-%D0%B2-%D0%A1%D0%B8%D1%80%D0%B8%D1%8F/", "text": "Москва призна само за един хеликоптер вчера и двама загинали военослужещи\n                    \n                    ", "date": "2018.01.04", "title": "Медии: Седем руски самолета унищожени в Сирия навръх Нова година (обновена)"}
{"url": "http://www.monitor.bg/a/view/55961-%D0%A1%D0%B8%D0%BD%D1%8A%D1%82-%D0%BD%D0%B0-%D0%9A%D0%B8%D0%BC-%D0%9A%D0%B0%D1%80%D0%B4%D0%B0%D1%88%D0%B8%D1%8F%D0%BD-%D0%B2%D0%BB%D0%B5%D0%B7%D0%B5-%D0%B2-%D0%B1%D0%BE%D0%BB%D0%BD%D0%B8%D1%86%D0%B0/", "text": "\n                    Синът на риалити сензацията Ким Кардашиян и певецът Кание Уест бе хоспитализиран за близо седмица. Причината – тежка пневмония повали 2-годишния Сейт Уест. Новината съобщи знаменитата му майка в Инстаграм, обяснявайки как е изкарала три безсънни нощи в болницата. 37-годишната красавица обаче не пропусна да зарадва феновете си с редица селфита на Нова година. Това даде повод на последователите й да оспорят майчинския й инстинкт. „Не съм оставяла сина си нито за минута, докато беше в болница. Той беше там от сряда до неделя. Нова година беше в неделя. Имахме гости и той вече спеше. Никога не ме закачайте за децата ми!“, защити се Ким.Кардашиян и изпълнителят на Gold Digger възпитават и дъщеричка - Норт Уест, която се появи на бял свят през 2013 г. Звездната двойка очаква и трети наследник, който обаче се износва от сурогатна майка, тъй като при двете си бременности Ким имала усложнения. \n\n\n                    ", "date": "2018.01.04", "title": "Синът на Ким Кардашиян влезе в болница"}
{"url": "http://www.monitor.bg/a/view/5005-%D0%9A%D0%B5%D0%B9%D1%82-%D0%91%D0%BB%D0%B0%D0%BD%D1%88%D0%B5%D1%82-%D1%89%D0%B5-%D0%BE%D0%B3%D0%BB%D0%B0%D0%B2%D0%B8-%D0%B6%D1%83%D1%80%D0%B8%D1%82%D0%BE-%D0%B2-%D0%9A%D0%B0%D0%BD/", "text": "\n                    Носителката на „Оскар“ Кейт Бланшет ще бъде председател на журито по време на филмовия фестивал в Кан тази година. Решението на организаторите идва само броени дни, след като актрисата се включи в движението Time's Up, подпомагащо жертвите на сексуално насилие, както в Холивуд, така и сред работническата класа. Бланшет ще бъде едва 12-та жена, оглавила журито на фестивала, който ще се проведе за 71-и път между 8 и 19 май. Предишната дама, станала председател на оценяващите бе новозеландската режисьорка Джейн Кемпиън (2014 г.). Миналата година пък позицията бе дадена на испанския кинодеец Педро Алмодовар.\n\nТогава начело на журито в категорията „Особен поглед“, където имаше и българско участие, застана Ума Търман. Звездата от „Криминале“ остана очарована от „Посоки“ на родния режисьор Стефан Командарев, като дори лобира и за награда за целия актьорски екип на продукцията. Въпреки суперлативите и набъбващия лавинообразно брой държави, желаещи да закупят филма, голямата награда отиде при „Почтен човек” на иранецът Мохамад Расулоф.\n                    ", "date": "2018.01.04", "title": "Кейт Бланшет ще оглави журито в Кан"}
{"url": "http://www.monitor.bg/a/view/57891-%D0%9F%D0%BE%D0%BB%D0%BE%D0%B2%D0%B8%D0%BD%D0%BA%D0%B0%D1%82%D0%B0-%D0%BD%D0%B0-%D0%A0%D0%BE%D0%B4%D0%B8%D0%BA-%D0%B3%D0%BE-%D0%B4%D0%B0%D1%80%D0%B8-%D1%81-%D0%B4%D1%8A%D1%89%D0%B5%D1%80%D1%8F/", "text": "\n                    Очарователната Бруклин Декър дари с второ дете бившия №1 в мъжкия тенис Анди Родик. 30-годишната блондинка, която работи като актриса и модел, използва \"Инстаграм\", за да съобщи радостната вест. Тя публикува в социалната мрежа трогателна снимка, на която гушка новородената си дъщеричка.Двойката вече има 2-годишен син, който се казва Ханк.Анди и Бруклин вдигнаха сватба през 2009 година. Бившият тенисист съобщи, че съпругата му очаква дете през юли при въвеждането му в Залата на тенис славата. \"Ханк някой ден ще разбере какъв голям късметлия е. Нашата дъщеря, която скоро ще се появи на бял свят, също ще осъзнае, че има най-добрата майка на земята. Просто, благодаря ти, че си себе си\", обърна се Родик към Бруклин пред публиката.\n\n\n                    ", "date": "2018.01.04", "title": "Половинката на Родик го дари с дъщеря"}
{"url": "http://www.monitor.bg/a/view/41483-%D0%9A%D0%B8%D0%BA%D0%B1%D0%BE%D0%BA%D1%81%D1%8C%D0%BE%D1%80%D0%BA%D0%B0-%D0%BF%D1%80%D0%B5%D0%B1%D0%B8-%D0%B3%D0%B0%D0%B4%D0%B6%D0%B5-%D0%B8-%D1%87%D0%B5%D0%BD%D0%B3%D0%B5%D1%82%D0%B0/", "text": "\n                    Занимаваща се с кикбокс жителка на Кондопожския район в Карелия е получила ефективна присъда с отложен срок на изпълнение, след като първо преби мъжа, с който живее на съпружески начала, а след това и пристигналите на помощ полицаи. За това съобщават от прокуратурата на републиката.22-годишната жена е призната за виновна за използването на насилие и публично оскърбление на представители на властта при изпълнението на служебните им задължения.„Установено е, че намирайки се в дома си в състояние на алкохолно опиянение, подсъдимата, която се занимава с кикбокс, е направила скандал и предизвикала сбиване с мъжа, с когото живее на семейни начала, пише в официалния полицейски протокол. – След пристигането на извиканите от съседите сътрудници на полицията, скандалджйката отказала да се подчини на техните изисквания по прекратяване на противоправните действия. На всичко отгоре тя е набила служителите, като е нанесла на двама от тях не по-малко от десет удара с крака и ръце, хвърляла по тях тежки кухненски предмети и ги деряла с нокти. В резултат на това служителите на полицията са получили телесни повреди. Освен това нарушителката си е позволила да оскърби сътрудниците на полицията с обидни квалификации пред странични лица.”С решение на съда жената ще трябва да влезе за четири години зад решетките с отсрочка на отбиването на наказанието докато детето й навърши 14-годишна възраст.\n\n\n                    ", "date": "2018.01.04", "title": "Кикбоксьорка преби гадже и ченгета"}
{"url": "http://www.monitor.bg/a/view/9819-%D0%A4%D1%83%D1%82%D0%B1%D0%BE%D0%BB%D0%B8%D1%81%D1%82%D0%BA%D0%B0-%D0%BD%D0%B5-%D1%81%D0%BC%D0%B5%D0%B5-%D0%B4%D0%B0-%D1%81%D0%B5-%D0%BF%D1%80%D0%B8%D0%B1%D0%B5%D1%80%D0%B5-%D0%B2-%D0%98%D1%80%D0%B0%D0%BD/", "text": "Бежанският статут на Шива Амини също е под въпрос\n                    Пред ужасни проблеми е изправена иранската футболистка Шива Амини – от една страна тя не смее да се прибере в родината си, тъй като след серия снимки на терена, на които е без хиджаб, там тя е заплашена от арест и съд.От друга страна 28-годишната спортистка не знае, дали ще бъде продължен бежанският й статут в Швейцария. И не на последно място, заради административните проблеми Шива не е тренирала истински с някой отбор вече осем месеца.Напоследък обаче се е появила надежда за младата спортистка. Много от топ-клубовете в Швейцария са готови да я привлекат на проби, съобщава вестник „Блик”. „Футболът трябва да стои над политиката, да свързва хората и да ги интегрира, казва по този повод пред изданието Татяна Хени, президент на футболния FCZ. – Играта е за всички, за мъже и жени, за момчета и момичета. Шива може да дойде на проби при нас веднага, щом поиска.”Клубът на Хени е лидер в женската Национална лига „А”. Лютият съперник GC също обяви, че по време на зимната пауза на първенството Шива е добре дошла както за пробни тренировки, така и за полагане на физически тестове.След публикациите на „Блик” по темата от много клубове са се обадили в редакцията, включително от „Аарау”, „Алтщетен”, „Йорликон” и „Полицай Цюрих”. „Съдбата на Шива много ни трогна, каза Александер Йекел, шеф на женското направление на „Йорликон”, който играе в Първа лига и се бори за промоция в Националната лига „Б”. – При нас играят доста бежанки. Опитваме се да изпълним интеграционна функция и затова мисля, че това момиче от Иран ще пасне добре при нас.”„Това е най-хубавото нещо, което съм чувала, казва Шива Амини. – В момента имам две големи мечти. Да се срещна със семейството си и да заиграя в някой сериозен клуб. Първото очевидно е почти невъзможно, но ако си намеря отбор, ще е истинско щастие.”\n\n\n                    ", "date": "2018.01.04", "title": "Футболистка не смее да се прибере в Иран"}
{"url": "http://www.monitor.bg/a/view/3630-%D0%9C%D1%8A%D1%80%D0%B8-%D0%BE%D1%82%D0%BA%D0%B0%D0%B7%D0%B0-%D0%B8-%D0%9C%D0%B5%D0%BB%D0%B1%D1%8A%D1%80%D0%BD-%D0%9D%D0%BE%D0%BB%D0%B5-%D1%81%D0%B5-%D0%B7%D0%B0%D0%B2%D1%80%D1%8A%D1%89%D0%B0/", "text": "\n                    Бившият номер 1 в ранглистата на ATP Анди Мъри няма да участва на Откритото първенство на Австралия по тенис, което започва на 15 януари в Мелбърн. 30-годишният шотландец все още не е напълно възстановен от контузията си в бедрото, заради която не е играл официален мач в последните 6 месеца. Той трябваше да направи официалното си завръщане на корта тази седмица на турнира в Бризбейн, но се оттегли от надпреварата в последния момент. Откритото на Австралия ще пропусне и японецът Кей Нишикори, който е извън корта от август насам заради травма в китката.Друг бивш номер 1 в света Новак Джокович пък ще се завърне на корта през следващата седмица след шестмесечно лечение на контузия на лакътя. Сърбинът ще стартира на два демонстративни турнири в Австралия, след което ще вземе решение дали да играе на първия турнир от Големия шлем.\n\n\n                    ", "date": "2018.01.04", "title": "Мъри отказа и Мелбърн, Ноле се завръща"}
{"url": "http://www.monitor.bg/a/view/35509-%D0%A4%D0%B5%D0%B4%D0%B5%D1%80%D0%B5%D1%80-%D0%BD%D0%B0-%D1%84%D0%B8%D0%BD%D0%B0%D0%BB-%D0%BD%D0%B0-%D0%A5%D0%BE%D0%BF%D0%BC%D0%B0%D0%BD-%D0%BA%D1%8A%D0%BF/", "text": "\n                    Швейцария се класира за финала на турнира по тенис за смесени отбори \"Хопман къп\" в Пърт (Авл). Роже Федерер и Белинда Бенчич си осигуриха първото място в група \"Б\" с пълен актив от три победи след 2-0 успеха срещу миналогодишните вицешампиони Джак Сок и Коко Вандевеге. Маестрото даде аванс за швейцарците след 7:6(5), 7:5 над Сок, а Бенчич гарантира победата след 7:6(6), 6:4 над Вандевеге.Швейцария търси трета титла в \"Хопман къп\" в историята си. Първият трофей от надпреварата е свързан и с България. През 1992 г. получилата швейцарски паспорт българка Мануела Малеева-Франие и Якуб Хласек печелят надпреварата, а през 2001-ва Федерер и Мартина Хингис донесоха втората титла на страната.Швейцарците очакват на финала победителя от група \"А\", в която водят германците Александър Зверев и Ангелик Кербер след две победи в първите си две срещи.Водачката в световната ранглиста при жените Симона Халеп (Рум) пък се класира за полуфиналите в Шънчжън (Кит) след безпроблемно с 6:2, 6:2 над Арина Сабаленка (Блрс).За полуфиналите се класира и бившата номер 1 Мария Шарапова (Рус), която победи Зарина Дияс (Каз) с 6:3, 6:3.\n                    ", "date": "2018.01.04", "title": "Федерер на финал на „Хопман къп“"}
{"url": "http://www.monitor.bg/a/view/54545-%D0%91%D1%8A%D0%BB%D0%B3%D0%B0%D1%80%D0%BA%D0%B8%D1%82%D0%B5-%D0%BD%D0%B0-%D0%BE%D0%BF%D0%B0%D1%88%D0%BA%D0%B0%D1%82%D0%B0-%D0%B2-%D0%9E%D0%B1%D0%B5%D1%80%D1%85%D0%BE%D1%84/", "text": "\n                    Българските биатлонистки се представиха слабо в първия старт от новата година. В спринта на 7,5 км в германския зимен център Оберхоф трите ни представителки останаха на опашката в подреждането. Най-напред завърши Стефани Попова, която след 2 грешки в стрелбата е 75-а. Даниела Кадева се нареди 80-а също с два пропуска, а Десислава Стоянова остана едва 87-а от 91 завършили след цели 4 незатворени мишени.Най-добре в сложната ситуация със силен вятър се справи двукратната олимпийска шампионка Анастасия Кузмина (Слвк). Тя допусна една грешка в стрелбата и записа трета победа за сезона и общо десета в кариерата си за Световната купа. Втора, на 35,4 сек. след нея завърши Кайса Мекерейнен (Фин), която също пропусна една мишена.Вероника Виткова (Чех) остана трета с 9 от 10 повалени мишени и на 40,1 сек. след победителката. Носителката на Световната купа Лаура Далмайер (Гер) финишира 13-а с два пропусна.Кузмина води и в класирането за СК след 9 старта. Утре е спринтът при мъжете.\n                    ", "date": "2018.01.04", "title": "Българките на опашката в Оберхоф"}
{"url": "http://www.monitor.bg/a/view/44034-%D0%93%D1%80%D0%B8%D1%88%D0%BE-%D0%BE%D1%86%D0%B5%D0%BB%D1%8F-%D1%81%D1%80%D0%B5%D1%89%D1%83-%D1%81%D0%BB%D0%B0%D0%B1%D0%B0%D0%BA-%D0%B2-%D0%91%D1%80%D0%B8%D0%B7%D0%B1%D0%B5%D0%B9%D0%BD/", "text": "Никол с послание в бяла рокля и с деца\n                    Григор Димитров спаси два мачбола и започна с победа защитата на титлата си в австралийския град Бризбейн с награден фонд $528 910. Поставеният под номер 1 Димитров се класира за четвъртфиналите след труден успех над участващия с \"уайлд кард\" представител на домакините Джон Милман с 4:6, 7:6(8), 6:3 след 2.35 часа игра. Световният номер 3 се измъкна от трудна ситуация, при която спаси два мачбола след изоставане в тайбрека от 0:3. В решителния трети сет 128-ият в ранглистата австралиец разбра срещу кого се е изправил, след като допусна пасив от 1:4, от който не успя да се измъкне.\"Беше страхотна битка и съм малко уморен. Джон игра великолепно, показа най-добрия си тенис. Знаех, че ще бъде много трудно срещу него. Той удряше топката по невероятен начин, призна Гришо в интервю на корта пред бившия си треньор Роджър Рашийд. - Той ме накара да играя на границите на възможностите си. Знаех, че при тези точки трябва да се опитам да бъда максимално агресивен, да остана концентриран, да избера точните удари. Щастлив съм, че при тези обстоятелства успях да се преборя за победата. Знам, че ме чакат още много такива мачове през сезона, но съм готов“, допълни Димитров.На четвъртфиналите българинът ще се изправи срещу 50-ия в света британец Кайл Едмънд, който пласира 12 аса и спечели срещу шампиона от надпреварата на АТР \"Следващата генерация\" за 2017 г. Хьон Чун (Реп. Корея) със 7:6(3), 5:7, 6:4.Българинът има една победа в единствения си мач срещу Едмънд - със 7:5, 4:6, 6:3 във Вашингтон през миналата година.В същото време половинката на Григор - Никол Шерцингер, публикува интересни снимки с послание в социалните мрежи.Американката се облече в бяло и потича с деца по плажа в Малибу, отправяйки интересно послание: „Невинаги виждаме пътя пред себе си, но все пак сме водени от вярата, а не от светлината.“Никол обясни фотосите като \"скок в 2018-а\" и пожела хубава година на всички. \n\n\n                    ", "date": "2018.01.04", "title": "Гришо оцеля срещу слабак в Бризбейн"}
{"url": "http://www.monitor.bg/a/view/12040-%D0%A1%D0%BF%D0%B0%D1%81%D0%BE%D0%B2-%D0%BF%D0%BE%D0%B4%D0%BF%D0%B8%D1%81%D0%B0-%D0%B2-%D0%9A%D0%B0%D0%B7%D0%B0%D1%85%D1%81%D1%82%D0%B0%D0%BD-%D0%BF%D1%80%D0%B0%D0%B2%D0%B8-%D1%81%D0%B5%D0%BB%D0%B5%D0%BA%D1%86%D0%B8%D1%8F-%D0%BE%D1%82-%D0%B1%D1%8A%D0%BB%D0%B3%D0%B0%D1%80%D0%B8/", "text": "Мъри на финални преговори с „Астана“\n                    Никола Спасов беше обявен официално за треньор на казахстанския “Кизил-Жар”. Новината бе публикувана на сайта на клуба, а повече детайли бяха разкрити от мениджъра Мирчо Димитров, който осъществи трансфера. Според информациите известният с прякора си Кольо Мастиката спец ще заложи на селекция от българи, които през есента са играли в Първа лига.„Става въпрос за момчета, които през есента играха в нашето първенство. Имена обаче няма да разкривам, защото не е коректно. Тепърва ще се водят разговори с играчите, заяви импресариото. - Никола Спасов се е доказал достатъчно във футбола. Знаете, че за последно беше в “Царско село”, а в “Черно море” постигна огромен успех, спечелвайки Купата на България. Всички тук се надяват той да продължи по възходяща линия и в “Кизил-Жар”, добави Мирчо Димитров. Интересното е, че освен с български играчи „Кизил-Жар“ ще се подсили и с български асистент. Помощник на Спасов остава Виктор Димитров, който е син на треньора на „Лудогорец“ Димитър Димитров-Херо.Междувременно стана ясно, че Станимир Стоилов е на финални преговори с „Астана“. Спецът в момента е в Казахстан, като се очаква до края на седмицата да подпише нов договор. Мъри се беше отказал от поста в „Астана“ и се бе завърнал в България, но клубът извади далеч по-добра оферта. Освен това Мъри ще може да води тима в 1/16-финалите от Лига Европа срещу португалския „Спортинг“. \n\n\n                    ", "date": "2018.01.04", "title": "Спасов подписа в Казахстан, прави селекция от българи"}
{"url": "http://www.monitor.bg/a/view/72468-%D0%A6%D0%A1%D0%9A%D0%90%D0%A1%D0%BE%D1%84%D0%B8%D1%8F-%D0%B8-%D0%9C%D0%9C%D0%A1-%D0%BF%D0%BE%D0%B4%D0%BF%D0%B8%D1%81%D0%B0%D1%85%D0%B0-%D0%B4%D0%BE%D0%B3%D0%BE%D0%B2%D0%BE%D1%80%D0%B0-%D0%B7%D0%B0-%D0%B1%D0%B0%D0%B7%D0%B8%D1%82%D0%B5/", "text": "\n                    ЦСКА-София и Министерството на младежта и спорта подписаха договора за ползване на стадион „Българска армия“ и тренировъчната база Панчарево. По план парафирането трябваше да се случи на 10 януари, но двете страни преценили, че няма смисъл да се чака излишно. Подписването на договора стана в Музея на спорта на Националния стадион „Васил Левски“, като присъстваха министър Красен Кралев и легендите на ЦСКА Димитър Пенев, Пламен Марков и Георги Велинов. Договорът е за срок от 10 години, като при промяна на законодателството той може да бъде удължен. Според предложението на ЦСКА-София месечната наемна цена за двата обекта ще бъде 62 000 лв. (без ДДС), а задължителната инвестиционна програма в размер на 1 100 000 лв. (без ДДС). Според условията на конкурса наемателят ще заплати авансово част от наемната цена на 4 равни вноски до края на 2020 г. Общата сума на авансовото плащане е 800 000 лв., като с нея ще бъде обезпечено заплащането на дължимата към Столична община такса смет и данък сгради за двата имота. Наемателят е длъжен извън наема да заплаща и всички разходи за ток, вода, данък сгради и такси. ЦСКА-София има право да извършва допълнителни подобрения извън задължителната инвестиционна програма, като тези инвестиции ще бъдат приспадани от стойността на дължимия месечен наем, след като бъдат доказани. \n\n\n                    ", "date": "2018.01.04", "title": "ЦСКА-София и ММС подписаха договора за базите"}
{"url": "http://www.monitor.bg/a/view/38611-%D0%91%D0%B0%D0%BB%D1%8A%D0%BA%D0%BE%D0%B2-%D0%B2%D0%B7%D0%B5-%D0%B2%D0%BB%D0%B0%D1%81%D1%82%D1%82%D0%B0-%D0%B2-%D0%95%D1%82%D1%8A%D1%80-%D1%82%D1%8A%D1%80%D1%81%D0%B8-%D1%84%D1%83%D1%82%D0%B1%D0%BE%D0%BB%D0%B8%D1%81%D1%82%D0%B8-%D0%B7%D0%B0-%D0%B2%D1%81%D0%B8%D1%87%D0%BA%D0%B8-%D0%BF%D0%BE%D1%81%D1%82%D0%BE%D0%B2%D0%B5/", "text": "\n                    Красимир Балъков е новият генерален мениджър на „Етър“. Бронзовият медалист от световното в САЩ '94 пое официално властта в клуба, като ще има последната дума по спортно-техническата част. В екипа на Бала влизат още досегашният наставник Станислав Генчев и помощниците му Илиян Киряков и Калоян Чакъров. От тук насетне старши треньор повече няма да има, като и тримата ще изпълняват функциите на треньори, а Балъков ще води \"болярите\" от скамейката в официалните двубои в Първа лига. Новият главен мениджър на \"Етър“ коментира и слуховете за баснословна заплата, които се ширят в последните дни. \"Ако беше друг клуб – може да се говори за пари. Тук ще получавам минимума, който Управителният съвет може да си позволи\", поясни Балъков, който за последно бе главен скаут в ЦСКА-София. Той разкри още, че вече се работи по селекцията, като ще се търсят футболисти за всички постове. Отборът се събира на 8 януари, понеделник, а два дни по-късно заминава на лагер в Дряново. За 18-и е насрочена проверка с „Верея“, а от 20 януари до 3 февруари тимът ще бъде на подготовка в Анталия. През тези две седмици „Етър“ ще срещне „Лех“ (Познан), „Железничар“ (Сараево), „Олимпия“ (Любляна) и още един съперник. Официалното представяне на състава за пролетния полусезон е предвидено за 10 февруари от 14 часа, когато е проверката с „Литекс“.\n\n\n                    ", "date": "2018.01.04", "title": "Балъков взе властта в „Етър“, търси футболисти за всички постове"}
{"url": "http://www.monitor.bg/a/view/67569-%D0%9C%D0%B8%D1%85%D0%B0%D0%B5%D0%BB%D0%B0-%D0%9C%D0%B0%D1%80%D0%B8%D0%BD%D0%BE%D0%B2%D0%B0-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D1%81%D1%82%D0%B2%D0%B0-%D0%91%D1%8A%D1%80%D0%BA%D0%BB%D0%B8/", "text": "\n                     \n\nПевицата Михаела Маринова е вторият талант от X Factor, насочил се към престижния колеж „Бъркли“. Миналата година Кристиан Костов бе приет сценични изкуства и пеене в учебното заведение в Ню Йорк и от там дори се съгласиха след първата година да му изплащат стипендия, за да смогва със семестриалните такси. Той замрази временно опцията за образование в чужбина заради „Евровизия“ и последвалия успех на Beautiful Mess, но Михаела е твърдо решена да стигне до „Бъркли“ в Бостън. Тя е решена да кандидатства вокална педагогика с профил поп и джаз, но ако я приемат, ще избере дистанционна форма на обучение заради кариерата си в България. \"Ще се запиша да следвам и в България - подала съм документи в академията за специалност \"Музикално-сценична режисура\". Ще видим какво ще стане\", разкри изпълнителката на „Един срещу друг“\n\nВ края на миналата година стана ясно, че Михаела се е разделила с гаджето си Иво Добрев, с когото се събраха по време на X Factor. Любопитен е фактът, че двамата са подписали раздялата си и при нотариус, макар да не са сключвали нито брак, нито пък са правили годеж. Иво разказа, че са подписали договор, според който нито един от двамата няма право да плюе по другия по медиите.\n                    ", "date": "2018.01.04", "title": "  Михаела Маринова кандидатства в „Бъркли“"}
{"url": "http://www.monitor.bg/a/view/13412-%D0%95%D0%BB%D1%8A%D0%BD-%D0%9F%D0%B5%D0%B9%D0%B4%D0%B6-%D1%81%D0%B5-%D0%BE%D0%B6%D0%B5%D0%BD%D0%B8-%D0%B7%D0%B0-%D1%82%D0%B0%D0%BD%D1%86%D1%8C%D0%BE%D1%80%D0%BA%D0%B0/", "text": "\n                    Канадската актриса Елън Пейдж вече е бракувана жена – тя е казала „да“ на хореографката и танцьор Ема Портнър. Звездата от филми като „На Рим с любов“ и любимата  й оповестиха новината в Инстаграм с кадър на ръцете им с две изчистени халки. \"Не мога да повярвам, че занапред ще наричам тази невероятна жена моя съпруга\", отбелязва Пейдж към снимката, а музата й отговаря лаконично: \"Обичам те\". Пейдж е най-известна с ролята на бременна тийнейджърка в \"Джуно\" (2007), за която получи номинация за \"Оскар\". Зрителите я познават и като Кити Прайд в \"Х-Мен: Последният сблъсък\" и \"Х-Мен: Дни на отминалото бъдеще\", както и като екранна партньорка на Леонардо ди Каприо в \"Генезис\".\n\n \n                    ", "date": "2018.01.04", "title": "Елън Пейдж се ожени за  танцьорка"}
{"url": "http://www.monitor.bg/a/view/52632-%D0%A5%D0%B8%D0%BF%D0%BE%D0%B4%D0%B8%D0%BB-%D0%9A%D0%BE%D0%BD%D1%82%D1%80%D0%BE%D0%BB-%D0%A0%D0%B5%D0%B2%D1%8E-%D0%B8-%D0%9D%D0%BE%D0%B2%D0%B0-%D0%B3%D0%B5%D0%BD%D0%B5%D1%80%D0%B0%D1%86%D0%B8%D1%8F-%D0%B8%D0%B7%D0%B1%D1%83%D1%85%D0%B2%D0%B0%D1%82-%D0%B2-%D0%90%D1%80%D0%B5%D0%BD%D0%B0%D1%82%D0%B0/", "text": "\n                    „Пънко нема да умре“ е фраза, която със сигурност ще си повтаряме на 21 април в „Арена Армеец“, когато за исторически концерт ще се съберат „Ревю“, „Нова генерация“, „Хиподил“ и „Контрол“. Легендарните групи, основоположници на родния рок, ню уейв и ъндърграунд културата през 80-те и 90-те, имат доброто намерение да се доближат максимално до оригиналните си състави. Близо 40 музиканти ще се качат последователно на сцената, за да изпълнят превърналите се в класики за поколенията Бате Гойко”, “Най-щастливият ден”, “Под шарената сянка”, „Само двама” и др.\n\nМотото на шоуто е „Въпреки всичко!“ - въпреки забраните, въпреки омразата, егото, разделите, времето. Интересен факт е, че всяка от тези групи навършва 30 години от създаването си през 2018-а. Билети вече се продават в eventim.bg на цена от 35 лв. за терен и 40 лв. за седящи места. В деня на събитието и на място пропуските ще са съответно по 45 и 50 лв.\n                    ", "date": "2018.01.04", "title": "„Хиподил“, „Контрол“, „Ревю“ и „Нова генерация“ избухват в „Арената“"}
{"url": "http://www.monitor.bg/a/view/62507-%D0%94%D0%B6%D1%83%D0%BB%D0%B8%D1%8F-%D0%A0%D0%BE%D0%B1%D1%8A%D1%80%D1%82%D1%81-%D1%80%D0%B0%D0%B7%D0%BF%D0%BB%D0%B0%D0%BA%D0%B2%D0%B0-%D0%B4%D0%BE%D0%BC%D0%B0%D0%BA%D0%B8%D0%BD%D0%B8-%D0%B7%D0%B0-20-%D0%BC%D0%B8%D0%BB%D0%B8%D0%BE%D0%BD%D0%B0/", "text": "Вдъхва кураж като майка на момче с деформирано лице в „Чудо“\n                    Трагична, вдъхновяваща и далеч не толкова реалистична, колкото ни се иска – такава история ни очаква на големия екран с премиерното заглавие за седмицата „Чудо“. Като основен магнит за киноманите служи участието на Джулия Робъртс. Носителката на „Оскар“ скача в кожата на домакиня, посветила целия си живот на сина си Оги, страдащ от рядко заболяване.\n\n \n\n\n\n \n\nлицето на 11-годишното момче остава деформирано, а белезите си малкият крие зад обсесията си по „Междузвездни войни“ и бяла каска в стил ала Дарт Вейдър.\n\nЗадължително не пропускайте да вземете със себе си поне два пакета носни кърпички, ако сте се отправили към киносалона за катарзисното попълнение във филмографията на режисьора Стивън Чбоски (автор на книгата „Предимствата да бъдеш аутсайдер“). Малката надежда на Холивуд Джейкъб Трембли е повече очарователен в ролята си на отритнатото от съучениците си заради повърхностен недъг момче. Премеждията му в първите дни от престоя му в частното учебно заведение със сигурност ще ви просълзят. Определения от рода на „изрод“ и фалшиви приятели са само част от трудностите, с които се сблъсква доскоро образования в домашни условия Оги. Като негова основна опора се явява именно Робъртс, която успява да тушира дори неизбежните оплаквания на сина си „ти мислиш, че съм красив само защото си ми майка“.\n\nВъпреки проблематичната тематика на филма си, Чбоски все пак няма да ви доведе до състояние на тежка депресия. С деликатно чувство за хумор и истински модели за подражание в лицето на учителя и директора на Оги, режисьорът успява да придаде известен живец в продукцията си. Именно с достойните преподаватели, бранещи честта на различното момче дори в лицето на откровен опит за рекет, лентата някак излиза от сферата на бруталната реалност.\n\n„Обожавам този филм най-вече заради посланието му –\n\n \n\n\n\n \n\nкатегоричен е Трембли, който спечели сърцата на критици и фенове още през 2015 г. като син на Бри Ларсън в Room. Подобно на героя си и той е заклет маниак на тема „Междузвездни войни“, като дори е кръстил кучето си Рей – на героинята на Дейзи Ридли от новата трилогия на галактическата сага.\n\nАко сте от хората, които си мислят, че филми като „Чудо“ трудно биха могли да си проправят път сред лавината от безсмислени блокбъстъри от ранга на „Тор“ и „Бързи и яростни“, то помислете отново. Чбоски реализира проекта си в нискобюджетната графа от едва 20 милиона, а само за месец на големия екран в САЩ и Канада върна инвестицията на продуцентите си над 6 пъти.\n                    ", "date": "2018.01.04", "title": "Джулия Робъртс разплаква домакини за 20 милиона"}
{"url": "http://www.monitor.bg/a/view/4206-%D0%94%D0%B8%D0%B0%D0%BD%D0%B0-%D0%94%D0%B8%D0%BC%D0%B8%D1%82%D1%80%D0%BE%D0%B2%D0%B0-%D0%BD%D0%B0%D1%80%D0%B0%D0%BC%D0%B8-%D0%B2%D1%8A%D0%BB%D0%BA/", "text": "\n                    Истински вълк краси рамената на актрисата Диана Димитрова в нова фотосесия за сп. EVA. Величественото животно е от породата чехословашки вълчак и носи името Черок. Изборът на ръмжащият аксесоар не е случаен – звездата от „Откраднат живот“ е влюбена във вълците. Сантиментът й към животинките се заражда докато е ученичка в Силистра, когато има навика да излиза тайно по мрак и да си прекарва нощите край Дунава, калявайки чувството си за независимост. „На 15 години беше опасно да си сама в парка, но се оказа, че всички луди там липсват и нямаше кой да ми навреди, докато лежах на плочата, гледах луната и виех като вълк. Защото аз съм вълк, бял вълк, който иска свобода. И е добре хищникът в мен да не бъде провокиран, защото ако се събуди, става страшно“, разказа пред „Монитор“ тя.Красавицата, която се разписа с участие в холивудската продукция Death race 4 с Дани Глоувър и Дани Трехо, обича и котките. Още докато живее в общежитие в НАТФИЗ, Диана приютява сиамеца Врубел, кръстен на големия руски художник. Домашният й любимец се разхожда с каишка като куче, яде лешници и дори прави компания на Димитрова на по чаша бира. \n\n\n                    ", "date": "2018.01.04", "title": "Диана Димитрова нарами вълк"}
{"url": "http://www.monitor.bg/a/view/20396-%D0%98%D0%B2%D0%B0%D0%BD%D0%B0-%D0%B2%D0%B4%D0%B8%D0%B3%D0%B0-%D0%B4%D0%B5%D1%82%D1%81%D0%BA%D0%BE-%D0%BF%D0%B0%D1%80%D1%82%D0%B8-%D0%B7%D0%B0-%D1%81%D0%B8%D0%BD%D0%B0-%D0%BD%D0%B0-%D0%A1%D1%82%D0%BE%D1%8F%D0%BD%D0%B0/", "text": "Устата посреща гости с домашна ракия, Юруков отива с приятели в Родопите\n                    Детско парти планира попфолк иконата Ивана за имения си ден. Тъй като изпълнителката на „Шампанско и сълзи“ ще има участие с бенда си във Варна в събота, на Ивановден тя предпочита кротко празненство. Малчуганът, с когото ще отпразнува повода, е кръщелникът й – синът на бузукарката Стояна. „Ще се приберем сигурно в 7 сутринта, героите ще са изморени и ще бъде тегаво за купони. Ще поспя няколко часа и след това с Иванчо на Стояна, който е писан на мен, ще празнуваме заедно. Кротко парти само с най-близки приятели и дечица, така го виждам.\", сподели за \"Монитор\" звездата.Нейният колега Устата, който по паспорт е Иван Динев, също ще полее празника в тесен кръг. „Приготовленията са ясни – на масата ще са запасите от Нова година, които не са изпити и разбира се, най-обичам от домашните ракия и вино, направени от баща ми“, разказа ни Устата. Макар всяка година да се зарича, че ще си почива на Ивановден, това досега не се е случвало.Актьорът Иван Юруков ще изкара празника в изключително тесен кръг - с двама най-близки пирятели и със своя брат. Четиримата ще отидат на някое малко, тихо, обичано от тях място в Родопите. Актьорът от Народния театър и всенароден любимец от тв сериала \"Столичани в повече\" дори не нарича предстоящото събитие \"празнуване\", но се надява, че ще си изкарат добре. А вечерта на 7 януари Иван и екипът на филма \"Дъвка за балончета\" ще присъстват на прожекцията от 19 ч. в Дома на киното, след което ще имат среща с публиката. Това за актьора ще бъде истниският празник.Колегата му Иван Петрушинов - най-известният дядо Коледа от рекламата на \"Кока-Кола\" и новогодишната програма, до 10 януари няма представления в МГТ \"Зад канала\" и ще прекара именния си ден в село Голеш на 60 км западно от София където има къща. \"Тук сега има сняг и е бяла приказка. Макар че изгря слънце и го топи и за Ивановден температурите може да станат летни.\", оптимистичен е той. След толкова готвене по празниците, на опитния кулинар в момента не му идва нищо специално на ум за приготвяне, но обещава, че трапезата няма да е празна. \"Чувал съм, че на имен ден не се кани. Всеки който дойде, ще е добре дошъл\", намигна пред „Монитор“ Петрушинов.Водещият актьор на театър \"Българска армия\" Иван Радоев за поредна година ще работи на именния си ден. Ще играе в \"Дядо Коледа е боклук\" в \"Сълза и смях\". След това ще се почерпи за празника с най-близките си, тъй като не си падал по големите купони и предпочитал да не планира предварително, а да се вдъхновява на момента.Незабравимата звезда от \"Всичко е любов\" Иван Иванов в последните години живее в село Оборище на 8 км от Панагюрище. Той се е оттеглил от светския шум и вероятно ще отбележи празника в тесен семеен кръг със съпругата си – актрисата Петя Силянова и синовете си. Големият му приятел Любен Чаталов сподели, че ще го посети най-вероятно на следващия ден на патерица. Защото в село Мирково, където пък се е установил отскоро, Любо има множество братовчеди с името Иван.  \n\n\n                    ", "date": "2018.01.04", "title": "Ивана вдига детско парти за сина на Стояна"}
{"url": "http://www.monitor.bg/a/view/3677-%D0%9C%D0%B0%D0%BA%D1%80%D0%BE%D0%BD-%D0%A1%D0%90%D0%A9-%D0%98%D0%B7%D1%80%D0%B0%D0%B5%D0%BB-%D0%B8-%D0%A1%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%90%D1%80%D0%B0%D0%B1%D0%B8%D1%8F-%D1%89%D0%B5-%D0%BD%D0%B8-%D0%B2%D0%BA%D0%B0%D1%80%D0%B0%D1%82-%D0%B2%D1%8A%D0%B2-%D0%B2%D0%BE%D0%B9%D0%BD%D0%B0-%D1%81-%D0%98%D1%80%D0%B0%D0%BD/", "text": "\n                    Френският президент Еманюел Макрон обяви проект на закон за борба с фалшивите новини в интернет в предизборните периоди, предадоха световните агенции.\n\"Ако искаме да защитим либералните демокрации, ние трябва да имаме по-силни закони\", каза Макрон на пресконференция.\nТой допълни, че проектът на нормативния акт ще касае социалните медиини платформи, по-специално през периодите на избори, и ще внесе дълбоки промени в ролята на френския медиен регулатор.\n\"Нашите юридически разпоредби ще еволюират, за да защитим демократичния живот от фалшивите новини\", заяви Макрон.\nСлед избирането си за президент, Макрон разкритикува руските медии, обвинявайки открито руския телевизионен канал Ар Ти, че е разпространявал дезинформации за него в интернет сайта си и в социалните медии по време на президентската кампания. По време на пресконференция през май миналата година с руския президент Владимир Путин, Макрон каза, че Ар Ти и руската обществена прес агенция Спутник са разпространявали \"опозоряващи контраистини\" и \"лъжлива пропаганда\". И двете медии имат сайтове на френски, а през декември Ар Ти пусна и своя телевизия на френски.\nПо повод проекта на закона за борба с фалшивите новини в интернет в периоди на избори, Макрон каза, че подробности от него ще бъдат представени в идните седмици. Той уточни, че социалните платформи ще бъдат задължени да са по-прозрачни по отношение на така наречените спонсоризирани съдържания. В случай на разпространение на фалшива новина пък, ще е възможно да се сезира съдия, което ще позволи да се пристъпи към последващи разнородни действия.\nСамо преди дни американският президент Доналд Тръмп заяви, че ще обяви награди за \"Най-непочтените и корумпирани медии на годината\". Тръмп добавя, че наградите ще се присъждат за \"Непочтеност\" и за \"Калпаво отразяване\" в различни категории.Междувременно френският президент призова да се води постоянен диалог с Иран и заяви, че страни като САЩ, Израел и Саудитска Арабия, които критикуват иранското ядрено споразумение, \"с изказванията си ще ни вкарат във война с Иран\", предаде Франс прес.\nВсе така решен да посети Техеран въпреки анулирането на подготвителната визита, която трябваше да направи в петък външният му министър Жан-Ив Льо Дриан, президентът заяви, че трябва \"да се увеличи международният натиск над Иран, но не и да се прекъсват разговорите\".\n\"Иначе това, което става е, че тихомълком наново се изгражда една \"ос на злото\". Виждаме официалните изказвания на САЩ, Израел и Саудитска Арабия, които са наши съюзници в много отношения. Такива изказвания могат да ни вкарат във война с Иран. Много е важно ние да съхраним баланса в тази ситуация\", каза Макрон.\n\"Нужна е регионална стратегия за ограничаване на иранските действия в региона. Ако обаче прекъснем всякакви разговори има риск да се стигне до елементи от изключително брутален конфликт\", каза френският президент.\nПредварително условие за посещение в Техеран е \"да се завърне спокойствието и да спазват свободите\", каза Макрон и отбеляза, че \"нищо не може да се обмисля\" в сегашната ситуация.\n                    ", "date": "2018.01.04", "title": "Макрон иска закон срещу фалшивите новини; критикува САЩ за Иран"}
{"url": "http://www.monitor.bg/a/view/43417-%D0%98%D0%B2%D0%B0%D0%BD%D0%BA%D0%B0-%D0%A2%D1%80%D1%8A%D0%BC%D0%BF-%D1%89%D0%B5-%D1%81%D1%82%D0%B0%D0%B2%D0%B0-%D0%BF%D1%8A%D1%80%D0%B2%D0%B0%D1%82%D0%B0-%D0%B6%D0%B5%D0%BD%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BD%D0%B0-%D0%A1%D0%90%D0%A9/", "text": "\n                    Дъщерята на президента на САЩ Доналд Тръмп Иванка Тръмп иска да стане първата жена президент на САЩ, писа британският в. „Гардиън“, цитирайки книгата на Майкъл Улф \"Огън и ярост: Белият дом на Тръмп отвътре\" (Fire and Fury: Inside the Trump White House). Бившия коментатор на \"Гардиън\" Майкъл Улф е имал честа да бъде допуснат до кухнята на Тръмп и сега да разкаже всичко, коментира самият той пред „Холивуд рипортър“. Улф разкрива, че всъщност никой не го е спирал да се мотае из коридорите на властта и така той е упорствал и се е срещал с различни хора, докато планът за деня на американския президент често не е бил особено ясен.Според Улф, Иванка и съпругът й Джаред Къшнър са решили и двамата да се явят на кандидат президентска кампания при следващия вот. Дъщерята на президента Иванка Тръмп и зет му Джаред Къшнър били сключили сделка кой от тях един ден да се кандидатира за президент. Иванка хранела надежди първата жена президент на САЩ да е не Хилари Клинтън, а тя.От книгата става ясно, че никой от кампанията на Тръмп не е очаквал той да спечели президентските избори, а самият Тръмп, както и повечето хора в щаба му, гледал на участието си в надпреварата като на трамплин за кариера в телевизията или политиката.Тръмп все още не е коментирал съдържанието на книгата, а самият Улф се хвали, че през 2016 г. при среща, американският президент по-скоро е харесал написан от него текст, отколкото да не го е одобрил.Самат Иванка винаги е била не само подкрепа на баща си, но и неговото най-силно оръжие - първо в семейния бизнес, а днес вече и в амплоато му на президент.„Мисля, че баща й много се вслушва в думите й. Като казвам, че я слуша, имам предвид, че наистина много уважава мнението й и това е не само, защото му е дъщеря“, споделя бизнесменът милиардер Карл Айкън, който е сред близките дългогодишни приятели на Доналд Тръмп.Именно Иванка е тази, която по време на кампанията съветва баща си да не реагира спонтанно на всяка провокация и да се държи „по-президентски“. Така че дори да иска да стане президент на САЩ, тя сигурно ще бъде подкрепена от баща си, коментират запознати.Междувременно президентът на САЩ Доналд Тръмп каза, че евентуални разговори между Северна Корея и Южна Корея са \"добро нещо\", но увери, че те са резултат от неговата твърдост спрямо Пхенян, предадоха световните агенции. Това мнение Тръмп изрази в Туитър.\n\"С всички тези издънили се \"експерти\", които изказват мнението си, някой вярва ли наистина, че разговори и диалог ще се състоят между Северна Корея и Южна Корея, ако аз не бях твърд, силен и готов да ангажирам нашата тотална \"мощ\" срещу Севера. Те са глупаци, но разговорите са добро нещо!\", гласи туитът на Тръмп.\n                    ", "date": "2018.01.04", "title": "Иванка Тръмп ще става първата жена президент на САЩ "}
{"url": "http://www.monitor.bg/a/view/59688-%D0%98%D0%B7%D1%80%D0%B0%D0%B5%D0%BB-%D0%B2%D1%8A%D0%B2%D0%B5%D0%B6%D0%B4%D0%B0-%D1%81%D0%BC%D1%8A%D1%80%D1%82%D0%BD%D0%BE-%D0%BD%D0%B0%D0%BA%D0%B0%D0%B7%D0%B0%D0%BD%D0%B8%D0%B5-%D0%B7%D0%B0-%D1%82%D0%B5%D1%80%D0%BE%D1%80%D0%B8%D0%B7%D1%8A%D0%BC/", "text": "\n                    Проектозакон, предвиждащ смъртно наказание за тероризъм, бе одобрен днес на предварително четене от израелския парламент с малко мнозинство от 52 срещу 49 гласа, предаде АФП.Нормативният акт бе внесен от партия \"Израел бейтену\" на министъра на отбраната Авигдор Либерман и получи подкрепата на премиера Бенямин Нетаняху. Предстои той да премине още три четения, преди да бъде приет.Законът предвижда, че военните трибунали ще могат да налагат с обикновено мнозинство смъртно наказание за престъпления, свързани с тероризъм. Според израелските медии за терористични нападения се смятат много различни престъпления, например, нападения с нож без жертви. За смъртна присъда ще бъде достатъчно мнението на двама съдии от трима във всяка съдебна инстанция. Излъчената присъда няма да може да се смекчи. Партията на Либерман нееднократно се е опитвала да прокара този закон, но той не е бил утвърден от кабинета и Кнесета.ЕС осъди решението на паррламента като \"лишено от човечност\".Смъртното наказание в Израел не е отменено официално, но фактически не се прилага. През цялата история на страната са изпълнени само две смъртни присъди, като единият от екзекутираните е нацисткият престъпник Адолф Айхман – през 1962 г.\n\n\n                    ", "date": "2018.01.04", "title": "Израел въвежда смъртно наказание за тероризъм"}
{"url": "http://www.monitor.bg/a/view/10755-%D0%A1%D0%B0%D0%B9%D1%82-%D0%BF%D1%80%D0%B5%D0%B4%D0%B2%D0%B5%D1%89%D0%B0%D0%B2%D0%B0-%D1%81%D0%BC%D1%8A%D1%80%D1%82%D1%82%D0%B0-%D0%BD%D0%B0-50-%D0%B7%D0%BD%D0%B0%D0%BC%D0%B5%D0%BD%D0%B8%D1%82%D0%BE%D1%81%D1%82%D0%B8/", "text": "\n                    Сайтът deathlist.net предрече смъртта на 50 човека през 2018 г. Първо място в буквално черния списък е 102-годишният Кърк Дъглас. Там е и 97-годишният принц Филип – съпругът на кралица Елизабет Втора. Компанията се украсява от 96-годишният Пиер Карден, 94-годишният американски президент Джими Картър, 94-годишният диктатор Робърт Мугабе, певецът Шарл Азнавур, дипломатът Хенри Кисинджър, бившият френски президент Валери Жискар д'Естен, папа Бенедикт ХVI, незабравимият Шон Конъри, астрофизикът Стивън Хокинг, Рони Уд от „Ролинг стоунс“ и футболистът Пол Гаскойн.\n\nСайтът се хвали, че през 2016 г. е предрекъл смъртта на британския музикант Дейвид Боуи, а миналата година – тази на Кари Фишър.\n\nСкептиците все пак отбелязват, че всички в списъка са на преклонна възраст.\n                    ", "date": "2018.01.04", "title": "Сайт предвещава смъртта на 50 знаменитости "}
{"url": "http://www.monitor.bg/a/view/87795-%D0%95%D0%BB%D0%B8%D0%BD%D0%BE%D1%80-%D0%BE%D1%82%D0%B2%D1%8F-%D1%86%D1%8F%D0%BB-%D0%B2%D0%BB%D0%B0%D0%BA-%D0%B2-%D0%A8%D0%B2%D0%B5%D0%B9%D1%86%D0%B0%D1%80%D0%B8%D1%8F/", "text": "\n                    Мощната буря \"Елинор\" с пориви на вятъра на места до 160 километра в час връхлетя части на Западна Европа, предадоха агенциите.\n\nНяколко души бяха ранени, когато влак бе буквално издухан от релсите край град Ленк, южно от швейцарската столица Берн. В Западна Германия влак дерайлира близо до Люнен, след като се удари в повалено от вятъра дърво на релсите. При този инцидент няма ранени.\n\nЕдин човек е загинал, а най-малко петнадесет души бяха ранени във Франция. В Испания жертвите са две, а ранените 9 души. В Швейцария пострадаха няколко човека. Бурята доведе до транспортен хаос в редица страни, причини дерайлиране на влакове в Швейцария и Германия и остави стотици хиляди домакинства във Франция, Швейцария, Ирландия и\n\nВеликобритания без електричество. Жертвата на бурята е скиор във Френските Алпи, който бил ударен от повалено от вятъра дърво в Морийо, в департамента От Савоа.\n\nВ Англия бурята донесе светкавици и градушка. На три големи магистрали трафикът бе преустановен заради преобърнали се автомобили. Затворени за движение бяха и някои мостове. Големите вълни срутиха частично стена на пристанището на Корнуол и причиниха наводнение.\n\nБурята стана причина за отмяна на полети в Цюрих и Базел, в Швейцария. Камион се преобърна на магистрала заради ветровете. Хиляди домакинства в района на езерото Цюрих останаха без ток. Пожарникари бяха извикани, за да помагат на хората за разчистване на паднали на улицата дървета. Проливните дъждове, съпътствали бурята, пък предизвикаха наводнения на някои места.\n\nБурята порази и Северна Франция, където скоростта на вятъра достигна 145 километра в час. Това са най-мощните пориви, регистрирани в района от години. Много хора качиха в социалните мрежи снимки на смачкани от повалени дървета коли и на рухнали скелета и покриви. Бурята остави над 200 000 домакинства без ток, в това число и 30 000 в района на Париж. Там повалено дърво удари кола и рани сериозно един човек. Друг местен жител пострада тежко, когато бе издухан от сграда. От ранените общо 15 души във Франция четирима са в сериозно състояние.\n\nВ Германия магистрали край Дуисбург и Юлих бяха частично блокирани заради паднали дървета и наводнения. Зоопарковете в Мюнхен и Аугсбург в Бавария бяха затворени за деня. Заради бурята бе преустановено движението и на влака до най-високата планина в Германия, Цугшпице.\n\nВ Белгия стихията причини материални щети. Според местни хора това е била най-силната буря, която помнят. Съобщава се за изкоренени дървета и за клони, паднали върху автомобили, за множество наводнени приземни помещения и отнесени покриви, както и за селища без ток. Скоростта на вятъра е била 110 километра в час.\n                    ", "date": "2018.01.04", "title": " \"Елинор\" отвя цял влак в Швейцария"}
{"url": "http://www.monitor.bg/a/view/15851-17-%D0%B6%D0%B5%D1%80%D1%82%D0%B2%D0%B8-%D0%BE%D1%82-%D1%81%D1%82%D1%83%D0%B4%D0%B0-%D0%B2-%D0%A1%D0%90%D0%A9/", "text": "\n                    Свирепа зимна буря връхлетя Югозападното крайбрежие на САЩ с необичайни снегове и мраз. В щатите Флорида, Джорджия и Южна Каролина бяха регистрирани снеговалежи, каквито не е имало от близо 30 години, предаде АП.\n\nМетеоролозите предупредиха, че бурята скоро ще прерасне в \"експлозивен циклон\", наближавайки Източния бряг, и ще донесе ураганни ветрове, наводнения по крайбрежието и над 30 см сняг.\n\nНай-малко 17 души станаха жертва на опасно ниските температури, сковали от дни обширни области в САЩ, от Тексас до Нова Англия.\n\nПредупреждение за зимна буря е издадено от Флорида по цялото атлантическо крайбрежие в северна посока. Според прогнозите на синоптиците крайбрежните ураганни ветрове може да предизвикат 7-метрови вълни.\n\nУчилищата в Югоизтока отмениха часовете само месеци след като бяха затворени заради заплаха от ураган, а полицията призова хората да не предприемат пътуване с колите си в район, несвикнал с подобно време, по-характерно за североизточните части на Щатите.\n\nЗатворени са летищата в Савана, Чарлстън и другаде. Вчера бяха отменени 500 полета, а днес - поне още 1700. Междущатска автомагистрала 95 се е превърнала в ледена пързалка по почти цялата си дължина (над 320 км) в Южна Каролина.\n\nЖителите на Ню Йорк се готвят за снежна буря, заради която училищата там днес ще останат затворени, както съобщи кмета Бил де Блазио, цитиран от ТАСС.\n                    ", "date": "2018.01.04", "title": "17 жертви от студа в САЩ"}
{"url": "http://www.monitor.bg/a/view/15747-%D0%9A%D0%B0%D0%BC%D0%B8%D0%BE%D0%BD-%D0%B8-%D0%B2%D0%BB%D0%B0%D0%BA-%D1%81%D0%B5-%D1%83%D0%B4%D0%B0%D1%80%D0%B8%D1%85%D0%B0-%D1%87%D0%B5%D0%BB%D0%BD%D0%BE-%D0%B2-%D0%AE%D0%B6%D0%BD%D0%B0-%D0%90%D1%84%D1%80%D0%B8%D0%BA%D0%B0/", "text": "\n                    Най-малко четирима души са загинали, а около 40 са били ранени при влакова катастрофа днес в Южна Африка, предаде Франс прес, като се позова на спасителната служба \"Неткеър 911\".\nСпоред очевидци влакът се сблъскал с камион в района на град Крунстад, в централната част на Южна Африка, на около 200 км югозападно от Йоханесбург.\nМестни медии съобщиха, че няколко вагона са излезли от релсите и са се запалили. Някои от ранените са получили медицинска помощ на място, други са откарани в болница.\nВ по-ранни съобщения нямаше информация за загинали, но се говореше за около 100 ранени.\nПричината за катастрофата засега не е известна. Започнало е разследване. \n\n\n                    ", "date": "2018.01.04", "title": "Камион и  влак се удариха челно в Южна Африка"}
{"url": "http://www.monitor.bg/a/view/41455-%D0%94%D0%B5%D1%81%D0%B5%D1%82-%D0%B3%D0%B8%D0%BD%D0%B0%D1%82-%D0%BF%D1%80%D0%B8-%D0%BF%D0%BE%D0%B6%D0%B0%D1%80-%D0%B2-%D0%BE%D0%B1%D1%83%D0%B2%D0%BD%D0%B0-%D1%84%D0%B0%D0%B1%D1%80%D0%B8%D0%BA%D0%B0-%D0%B2-%D0%A1%D0%B8%D0%B1%D0%B8%D1%80/", "text": "\n                    Десет души загинаха при пожар, избухнал тази сутрин в цех на обувна фабрика в руската Новосибирска област. Това съобщиха служби на министерството на извънредните ситуации.В хангара, където са разположени производството и складът, са открити 10 тела на загинали, каза източник от спасителните служби.По предварителни данни всички те - граждани на Китай и на Таджикистан, са работели в производството или в склада.Още не се знае колко души са се намирали в помещението при избухване на пожара в местното с. Чернореченский.В хангара са се запалили материали за производство на обувки и готова продукция, които отделят много токсичен дим, отбелязва агенцията.Пожарът, обхванал 2000 кв. метра, на практика е потушен, на мястото работят криминалисти и психолози.Въздушните проби не показаха надхвърлящи нормите концентрации на вредни вещества в обитаемата част от района, информира министерството на извънредните ситуации.\n                    ", "date": "2018.01.04", "title": "Десет гинат при пожар в обувна фабрика в Сибир "}
{"url": "http://www.monitor.bg/a/view/22447-%D0%A2%D0%BE%D0%BD%D0%B8-%D0%91%D0%BB%D0%B5%D1%8A%D1%80-%D1%82%D0%B2%D1%8A%D1%80%D0%B4%D0%BE-%D1%81%D1%80%D0%B5%D1%89%D1%83-%D0%91%D1%80%D0%B5%D0%BA%D0%B7%D0%B8%D1%82%D0%B0/", "text": "\n                    Бившият британски премиер Тони Блеър отново защити своето становище, че избирателите трябва да имат втори шанс за преосмисляне на Брекзита, сред като плановете за британското изтегляне от Европейския съюз изкристализират, предаде Асошиейтед прес.\n\nБлеър каза днес, че Лейбъристката партия, която той оглавяваше 13 години, трябва активно да се противопоставя на Брекзита, вместо да се съобразява с плановете, изложени от премиерката Тереза Мей.\n\n\"Искам да кажа едно много, много просто нещо: през 2016 г. вие знаехте, че искахте излизане от ЕС, но не виждахте условията за алтернативните ни отношения (с него). Ако, след като видите тези условия, мислите, че е по-добре да останем в Европа, имате право да си кажете думата по този въпрос\", каза експремиерът.\n\nБлеър добави, че линията на сегашния лидер на лейбъристите Джереми Корбин, която де факто подкрепя Брекзита, е погрешна.\n                    ", "date": "2018.01.04", "title": "Тони Блеър твърдо срещу Брекзита"}
{"url": "http://www.monitor.bg/a/view/15594-%D0%9B%D0%B5%D0%BA-%D0%BE%D0%BF%D1%82%D0%B8%D0%BC%D0%B8%D0%B7%D1%8A%D0%BC-%D0%BF%D0%BE-%D1%81%D0%BF%D0%BE%D1%80%D0%B0-%D0%B7%D0%B0-%D0%B8%D0%BC%D0%B5%D1%82%D0%BE-%D0%BD%D0%B0-%D0%9C%D0%B0%D0%BA%D0%B5%D0%B4%D0%BE%D0%BD%D0%B8%D1%8F/", "text": "\n                    Македонският вицепремиер Буяр Османи се очаква да бъде в Атина на 8 януари за срещи с гръцкия външен министър Никос Кодзиас и с неговия заместник Йоргос Катрунгалос по спора за името на Македония, съобщава гръцкото издание Нюз.ин.\n\nВизитата става в момент на засилени задкулисни консултации между Атина и Скопие с цел намиране на решение на спора за името на Македония.\n\nПремиерът Алексис Ципрас бе свикал в четвъртък следобед своя кабинет в мини формат, за да бъде разискван развоят на събитията в последно време около този спор. По-специално на заседанието правителството ще обсъжда по-нататъшните си действия по този въпрос и най-вече дали може да излезе с единна позиция, след като една от партиите в коалицията - \"Независими гърци\" се разграничи, като обяви че няма да подкрепи ново название за държавата с името \"Македония\".\n\nОчаква се премиерът Ципрас и външният министър Никос Кодзиас да информират за досегашните събития и факти, а също и за начина, по който правителството възнамерява да подходи за уреждане на този спор. С интерес се очаква изказването на военния министър и лидер на партията „Независими гърци“ Панос Каменос поради обстоятелството, че априори Каменос отхвърли употребата на думата Македония в новото название на Бившата югорепублика.\n\nСпоред изданията в Атина, до две седмици ще има нова среща с международния посредник за разрешаването на спора Матю Нимиц. В същото време за първи път от три години в Македония ще пристигне генералният секретар на НАТО.\n\nПо неофициална информация възможна е и среща между премиерите на Гърция и Македония Алексис Ципрас и Зоран Заев по време на Световния икономически форум в Давос - между 23 и 26 януари.\n\n \n\n \n                    ", "date": "2018.01.04", "title": "Лек оптимизъм по спора за името на Македония"}
{"url": "http://www.monitor.bg/a/view/58952-%D0%91%D0%B5%D0%BB%D0%B8%D1%8F%D1%82-%D0%B4%D0%BE%D0%BC-%D0%B7%D0%B0%D0%B1%D1%80%D0%B0%D0%BD%D1%8F%D0%B2%D0%B0-%D0%BB%D0%B8%D1%87%D0%BD%D0%B8%D1%82%D0%B5-%D1%82%D0%B5%D0%BB%D0%B5%D1%84%D0%BE%D0%BD%D0%B8-%D0%B2-%D0%97%D0%B0%D0%BF%D0%B0%D0%B4%D0%BD%D0%BE%D1%82%D0%BE-%D0%BA%D1%80%D0%B8%D0%BB%D0%BE/", "text": "\n                    Белият дом взема мерки срещу служителите, които ползват лични мобилни телефони на работа, предаде Асошиейтед прес.Говорителката на Белия дом Сара Хъкаби Сандърс каза, че \"сигурността и целостта на технологичните системи в Белия дом е главен приоритет за правителството на Тръмп и затова от следващата седмица използването на всички лични устройства вече няма да бъде позволено в Западното крило както за гостите, така и за персонала\".Тя заяви, че сътрудниците ще трябва да \"вършат работа с дадените им от правителството устройства\".По думите й решението е свързано със сигурността, а \"не с изтичанията\" на информация.Сандърс каза, че на входа на Западното крило ще има място, където хората да оставят телефоните си.\n                    ", "date": "2018.01.04", "title": "Белият дом забранява личните телефони в Западното крило"}
{"url": "http://www.monitor.bg/a/view/83034-us-%D0%B4%D0%B8%D0%BF%D0%BB%D0%BE%D0%BC%D0%B0%D1%82-%D0%A1%D1%8A%D1%80%D0%B1%D0%B8%D1%8F-%D0%B4%D0%B0-%D0%B8%D0%B7%D0%B1%D0%B5%D1%80%D0%B5-%D0%BD%D0%B0-%D0%BA%D0%BE%D0%B9-%D1%81%D1%82%D0%BE%D0%BB-%D1%89%D0%B5-%D1%81%D0%B5%D0%B4%D0%B8/", "text": "\n                     \n\nСърбия трябва да вземе решение на кой стол ще седи. Това каза заместник-помощник държавният секретар на САЩ Хойт Браян Ий пред регионалната телевизия Н1.\n\n“Властите в Белград са длъжни да докажат още по-ясно на партньорите си от Европейския съюз, че те се движат на сто процента към членство в европейското семейство и че ще изпълнят необходимите реформи по възможно най-бърз начин\", каза още американският дипломат.\n\n\"Ние се смятаме за партньори и приятели на Сърбия, а истинските приятели и партньори не са тези, които говорят това, което искате да чуете, а това, което трябва да чуете\", подчерта Хойт Браян Ий.\n\nСпоред него \"САЩ вярват в значимата роля на Сърбия за стабилността на региона и по-специално за сътрудничеството между Хърватия и Сърбия\". \"Тези отношения трябва да се променят тази година. Според мен Хърватия и Сърбия осъзнават колко е важно да бъдат решени двустранните отношения... Имаше политическа воля за това, но се стигна до застой и имаше както добри и лоши моменти в това отношения. Има шансове тази година да се стигне до напредък по този въпрос\", каза още американският дипломат и подчерта: В ЕС има желание за прием на нови членове, ако тези държави са готови за реформи. Сърбия и останалите страни, които искат да влязат в ЕС ще се присъединят по-бързо в зависимост от извършения от тях напредък към ЕС\".\n\nПо отношение на НАТО Хойт Браян Ий подчерта, че Северноатлантическият пакт води политика на отворени врати и никого няма да натиска за членство. \"Онези държави, които изпълняват условията за членство са добре дошли в пакта... Има държани от региона, които се надяват на членство, не е лесно да бъдат изпълнени всички условия, но ако са готови на жертви, тежки решения по отношение на отбраната, но и при изпълнението на демократичните стандарти, зачитането на свободата и законността, тези държави имат право на избор и нито една държава няма право да наложи вето, включително и Русия\", каза още в заключение Хойт Браян Ий.\n                    ", "date": "2018.01.04", "title": "US дипломат: Сърбия да избере на кой стол ще седи"}
{"url": "http://www.monitor.bg/a/view/55687-%D0%A3%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%B2-%D0%9D%D0%BE%D0%B2%D0%B8-%D0%98%D1%81%D0%BA%D1%8A%D1%80-%D0%BD%D0%B0%D0%B9%D0%B2%D0%B5%D1%80%D0%BE%D1%8F%D1%82%D0%BD%D0%BE-%D0%B5-%D0%BE%D0%B1%D0%BC%D0%B8%D1%81%D0%BB%D0%B5%D0%BD%D0%BE-%D0%B0-%D0%BD%D0%B5-%D0%B5-%D0%B2-%D0%B0%D1%84%D0%B5%D0%BA%D1%82/", "text": "Извършителят най-вероятно е изпитал недоволство от член на семейството   * Георги беше интелигентно момче, общуваше с лекота с пациентите и персонала\n                    - Като специалист по човешко поведение мога да кажа, че това е деяние и извършено от човек, който е изпитвал много силни страсти - омраза или любов, както и силно неудовлетворение във връзка с това. Той не е успял да ги овладее по друг начин и е пристъпил към директно разрешаване на конфликта в себе си. Това обаче е много примитивно. Според мен това е извършено от човек с психопатна личностна структура, несклонен да се съобразява с нормите на поведение и несклонен да приема чужди решения, които смята за негативни. Изпитал е някакво недоволство на изживяване, свързано със семейството или член на това семейство. Категорично за мен това не е извършено в състояние на афект - да речем при спор.- Има достатъчно маркери за умисъл. Тепърва ще се изяснява всичко, но за мен това не е убийство от афект. Още повече че бе съобщено, че всяка една от жертвите е убита с по един изстрел, което говори за изключително точна стрелба. Много е вероятно всичко да е било подготвяно предварително, но всичко това ще се разбере в хода на разследването. Което между другото е ужасно, защото запитайте се какъв човек трябва да си хладнокръвно обмислено да отнемеш толкова човешки животи. Това означава, че има много злоба и събрани негативи в този, който го е извършил.- В случая не. Доколкото познавам ситуацията, тъй като момчето работеше при нас, не бих казала, че това е оказало влияние. А и не смятам, че това вече е проблем за нашето общество. Става дума за големи деца. Момчето живееше с биологичния си баща, а момичето - с биологичната си майка.- Много добро момче. За малкото време, което работи при нас, бих казала, че беше изключително изпълнителен. Имаше много добро отношение към болните, общуваше с тях. Спазваше всичко по отношение на реда и хигиената в отделението. С много добри впечатления съм от него.- Със завършено средно образование, но сподели, че учи скулптура. Изключително интелигентно момче, личеше му от пръв поглед. Дори го попитах защо иска да работи при нас и то за минимална заплата. Тогава ми отговори, че парите не са определящи за него. Искал да му се трупа трудов стаж, тъй като се занимава с нещо друго. Работеше на смени, така че имаше достатъчно свободно време.- Да, изключително. Вписваше се много добре. Общуваше с лекота с пациентите и персонала, не е нарушавал никога трудовата дисциплина.- Не, никога не е споменавал да има такива.- Не, в конкретния случай не мисля, че има връзка.- Да, но това се наблюдава в световен мащаб - депресии, тревожни разстройство.- Така е, защото ние не ги изживяваме, а си ги купуваме. Затова се натъжаваме по различни причини. Вместо да осъзнаем, че къщата ни е пълна с деца и това е най-прекрасното нещо, ние гледаме, че някой отишъл на почивка в Доминикана. Този проблем е в световен мащаб. Станахме материални, комерсиални, измерваме успеха с това какво имаме и къде сме ходили. Никой не мери успеха с това, което правят дядо Добри или отец Иван в Нови хан. А това са успелите хора, защото дават надежда и подслон. Спасяват човешки души от мизерията.- Ако човек има стабилни вътрешни устои и си знае цената, ще може да го оцени. Имаше една много хубава притча за професор по психология, който занесъл на студентите си един буркан с билярдни топки. След това извадил едни по-малки топчета, на които също намерил място в буркана. После извадил и две торбички с пясък, сложил и тях. След това сипал и две бири. Когато студентите го попитали какво прави, той им обяснил, че бурканът е техният живот. Билярдните топки са важните неща в живота - семейството, родителите, децата. Другите топки са работата, пътуванията. Така че ако поставите първо малките неща в буркана, няма да има място за големите. Пясъкът пък представлява дребните удоволствия - да излезеш на дискотека например. Когато малките и големите топчета се наместят, може да влезе и пясъкът. Една студентка пък попитала каква е ролята на бирата. Тогава професорът отговорил, че каквото и да ни се случва в живота, винаги има място за две бири.- Да, има рецепта и тя е много простичка. Да бъдем хора и да позволим на човешкото в нас да се прояви. Имам предвид да обичаш и да дадеш от себе си най-доброто на някого.\n - Д-р Цветеслава Гълъбова е родена в София- Първоначално три години учи стоматология, но после кандидатства отново, на първо място е сред приетите медицина и защитава специалност „Психиатрия“, която е била нейно желание от ученическите години- Завършва Медицинския университет в София през 1992 г. и УНСС през 2006 година- От 1994 г. работи в държавната психиатрична болница \"Св. Иван Рилски\", от пет години е неин директор- От декември 2014 г. е и национален експерт на Българския лекарски съюз по психиатрия\n  \n\n\n                    ", "date": "2018.01.04", "title": "Убийството в Нови Искър най-вероятно е обмислено, а не е в афект"}
{"url": "http://www.monitor.bg/a/view/44746-%D0%96%D0%B5%D1%80%D1%82%D0%B2%D0%B8%D1%82%D0%B5-%D0%B2-%D0%9D%D0%BE%D0%B2%D0%B8-%D0%98%D1%81%D0%BA%D1%8A%D1%80-%D0%BC%D0%BE%D0%B6%D0%B5%D0%BB%D0%BE-%D0%B4%D0%B0-%D1%81%D0%B0-7/", "text": "Има вероятност мъжът да е въоръжен и опасен, предупредиха от МВР\n                    За общодържавно издирване е обявен 56-годишният Росен Желев Ангелов. Мъжът е търсен във връзка с тежко криминално престъпление, извършено в гр. Нови Искър, съобщиха от МВР и предупредиха, че има вероятност той да е въоръжен и опасен. Хората, които имат информация за местонахождението на издирвания, могат да подават сигнали на тел. 112 или в най-близкото поделение на МВР при гарантирана анонимност. По-рано бТВ съобщи, че мъжът е живял преди 10 години в Нови Искър. За него се знаело, че през 80-те години е изтърпял присъда за педофилия. Регистриран е в МВР и за блудство, непрекъснато си е сменял местожителството. Според събраната информация той е поддържал непрекъснато отношения с убитата Кети Кюхова. За него се знаело също, че е добър планинар.Сутринта днес в района на свогенското село Луково започна специализирана полицейска акция, свързана с жестокото шесторно убийство в града. Над селото криминалисти вдигнаха хеликоптер, за да търсят заподозрения, а жандармерия блокира един от пътищата високо в планината. Междувременно полицаи откриха мобилния телефон на убитата Кети Кюхова на метри от кладенеца, в който беше хвърлен трупът й, съобщи „24 часа“.Навръх Нова година в \"къщата на ужасите\" в Нови Искър бяха убити 41-годишният Неделчо Юнаков, 19-годишният му син Георги Юнаков, 16-годишната му доведена дъщеря Нанси Иванова, 18-годишният й приятел Боби Иванов, както и 72-годишната тъща на Неделчо – Еленка, а вчера бе намерено тялото и на втората съпруга на Юнаков – Кети. Сред жертвите можело да има още едно момче – Тони, но в последния момент баща му отишъл на работа и той останал при баба си, разказа бабата на Боби Иванов пред бТВ тази сутрин. Тя и майката на момчето все още не са виждали тялото му, от полицията не им дават и почти никаква информация. Чули се за последно по телефона към 18 ч. на 31 декември. Опитали да се свържат с него след 00 ч. на 1 януари, но телефонът бил изключен след няколко сигнала свободно. Предполагам, че убиецът го е затварял, смята майката на убитото момче Стефана Елисаветова. Неговата баба –Корнелия Цвеева, разказа, че Боби щял да празнува със свои съученици, но в последния момент решил да остане с приятелката си Нанси, защото нея не я пускали да празнува с приятели. Нашият решил да празнува с Нанси и това го е погубило, коментира бабата на момчето.Според роднините на Боби причината за жестокото убийство е фактът, че Кети Кюхова и мъжът до нея – Неделчо Юнаков, са се забъркали в нещо, а убитите младежи са невинна жертва на обстоятелствата.Разследването на убийството на шестте души в Нови Искър продължава трети ден. Все още не е открито оръжието на престъплението. Предстои експертизи да установят дали е използвано едно или повече оръжия.   Вчера в местността Вишката в село Литаково жители открили мъртъв 44-годишният Цветан Петров от същото село, съобщи balkanec.bg. Пристигналите на мястото криминалисти установили самоличността на починалия. От ОДМВР София съобщиха, че не са установени следи от насилие. Тялото е откарано за аутопсия в столицата.В същата местност се провежда и акцията на МВР.  \n                    ", "date": "2018.01.04", "title": "Издирват 56-годишния Росен Ангелов за шесторното убийство (ОБНОВЕНА)"}
{"url": "http://www.monitor.bg/a/view/27952-%D0%97%D0%B0%D0%B4%D1%8A%D1%80%D0%B6%D0%B0%D1%85%D0%B0-%D0%B1%D0%B8%D0%B2%D1%88-%D0%B7%D0%B0%D0%BC%D0%BA%D0%BC%D0%B5%D1%82-%D0%BE%D1%80%D0%B3%D0%B0%D0%BD%D0%B8%D0%B7%D0%B8%D1%80%D0%B0%D0%BB-%D0%BF%D1%80%D0%B5%D0%B2%D0%BE%D0%B7-%D0%BD%D0%B0-%D0%BD%D0%B5%D0%B7%D0%B0%D0%BA%D0%BE%D0%BD%D0%BD%D0%B0-%D0%B4%D1%8A%D1%80%D0%B2%D0%B5%D1%81%D0%B8%D0%BD%D0%B0/", "text": "\n                    Бивш зам.-кмет на община Белово е бил задържан като организатор на превоза на незаконна дървесина. По неофициална информация става дума за 46-годишния Иван К. от село Голямо Белово, който преди 10-ина години бе в кметската управа на Белово. По данни от пресцентъра на Областната дирекция на МВР в Пазарджик  при съвместна акция на служители от Районното полицейско управление в Септември и Районното управление по горите в областния град в сряда са били задържани два камиона \"Волво\" с дървесина в района на Белово. И двете коли са с редовни позволителни за добив и превоз на дървен материал, но количествата, открити в тях – над 40 трупи от бял бор и смърч, били значително над позволените. Те са добити от горски фонд „Султанка”, намиращ се също на територията на община Белово. Единият камион е собственост на частно лице, а другият – на фирма. И двата са иззети, заедно с товарите им и цялата документация, касаеща превоза и са под охрана на горски стражари и полицаи. Организаторът на превоза Иван К., на 46 години, от Голямо Белово и шофьорите – Г.Б., на 66 години и Д.П. на 37 години, и двамата от Белово, са задържани за 24 часа в РУ – Септември. Според жители на Белово става дума за Иван К., който преди около 10 години беше зам.-кмет на Белово.  По случая се води полицейско производство под наблюдението на прокурор от Районната прокуратура в Пазарджик.  \n\n \n\n \n\n \n                    ", "date": "2018.01.04", "title": "Задържаха бивш зам.-кмет, организирал превоз на незаконна дървесина"}
{"url": "http://www.monitor.bg/a/view/54347-%D0%94%D1%83%D0%BF%D0%BD%D0%B8%D1%87%D0%B0%D0%BD%D0%B8%D0%BD-%D0%BE%D0%BF%D0%B8%D1%82%D0%B0-%D0%B4%D0%B0-%D1%83%D0%B1%D0%B8%D0%B5-%D0%BC%D0%B0%D0%B9%D0%BA%D0%B0-%D1%81%D0%B8/", "text": "\n                    56-годишен мъж е задържан вчера от дупнишки полицаи за отправена закана за убийство към майка му. „Сигналът за поредния скандал между възрастната жена и криминално проявения мъж е подаден в късния следобяд в сряда. Тогава след употребено голямо количество алкохол мъжът започнал да отправя закани към майка си, че ще я потроши и ще я убие“, коментираха работещи по случая. На мястото на скандала веднага е повикан екип на полицията. 56-годишният добре почерпен мъж е задържан в ареста за 24 часа, където ще има възможността да изтрезнее и преосмисли действията си.Дупничанинът е известен на полицията с агресивното си поведение след употреба на алкохол. Наскоро е изтърпял ефективна присъда за нанесен побой на баща му, който по-късно е починал. „Деянието е извършено преди повече от 5 години. Той вече е излежал присъдата си в затвор и от няколко месеца отново е на свобода“, коментираха запознати.По случая е започнато досъдебно производство в РУ Дупница, уведомен е дежурен прокурор.\n                    ", "date": "2018.01.04", "title": "Дупничанин опита да убие майка си"}
{"url": "http://www.monitor.bg/a/view/3481-%D0%92%D0%B0%D0%BD%D0%B4%D0%B0%D0%BB%D0%B8-%D0%BF%D0%BE%D1%82%D1%80%D0%BE%D1%88%D0%B8%D1%85%D0%B0-%D0%BB%D0%B5%D0%BA%D0%B0-%D0%BA%D0%BE%D0%BB%D0%B0-%D0%B8-%D0%BA%D1%8A%D1%89%D0%B0/", "text": "\n                    Вандали потрошиха лека кола и къща в Майско и Велико Търново. На 3 януари след полунощ неизвестни счупили стъклата, калниците, вратите и стоповете на лек автомобил „Фит Пунто”, паркиран пред жилище в старата столица. Освен това преди да си тръгнат престъпниците задигнали и двете регистрационни табели на возилото. Извършителите се издирват.В село Майско община Елена пък 12-годишен хлапак направил на сол прозорците на къща в селото. Ученикът е задържан, а материалите по случая са предадени на прокуратурата смнение за налагане на възпитателни мерки.Бързо производство за хулиганство е започнато в Горна Оряховица срещу криминално проявен и съден мъж. В сряда малко преди полунощ патрул на местната полиция се отзовал на сигнал за нарушаване на нощната тишина. На посочения адрес бил открит 28-годишният М.Б., който се държал агресивно и пердизвикателно, обиждал и псувал полицаите. При опита да бъде задържан оказал яростна съпротива. Заради поведението му сега М.Б. отново ще се срещне с Темида, която едва ли ще го пожали.\n                    ", "date": "2018.01.04", "title": "Вандали потрошиха  лека кола и къща"}
{"url": "http://www.monitor.bg/a/view/57863-%D0%90%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D0%B4%D0%B5%D0%B2%D0%BE%D0%B9%D0%BA%D0%B0-%D1%81%D0%BB%D0%B5%D0%B4-%D0%B4%D0%B2%D0%B0-%D0%BE%D0%BF%D0%B8%D1%82%D0%B0-%D0%B4%D0%B0-%D0%B2%D0%BA%D0%B0%D1%80%D0%B0-%D1%85%D0%B5%D1%80%D0%BE%D0%B8%D0%BD-%D0%B2-%D0%B0%D1%80%D0%B5%D1%81%D1%82%D0%B0/", "text": "Първия път Деница скрила наркотика в айран, втори път се опила да го внесе  в кифла\n                    \n                    ", "date": "2018.01.04", "title": "Арестуваха девойка след два опита да вкара хероин в ареста"}
{"url": "http://www.monitor.bg/a/view/41812-%D0%92%D1%83%D0%B9%D1%87%D0%BE-%D0%BD%D0%B0%D1%80%D1%8A%D0%B3%D0%B0-%D0%BF%D0%BB%D0%B5%D0%BC%D0%B5%D0%BD%D0%BD%D0%B8%D0%BA%D0%B0-%D1%81%D0%B8/", "text": "\n                    67-годишният Никола А. наръга в корема 52-годишния си племенник Мариус Цонев в спор за семеен имот. Кървавата разпра се разиграла снощи около 18 часа в Благоевград, когато двамата за пореден път се скарали за подялба на наследствен имот. Свадата прераснала в бой, после вуйчото извадил нож и наръгал племенника си в корема. Полицаи от Второ РУП пристигнали на адреса и арестували агресивния мъж, а линейка транспортирала ранения в Спешно отделение. „Раната беше дълбока, червата щяха да му се изсипят, а пострадалият отказваше да го оперираме. Видяхме се в чудо, накрая го оперирахме без неговото съгласие“, казаха от дежурния екип на хирургично отделение в Благоевград. Настанен е в отделението без опасност за живота му. 67-годишният вуйчо е арестуван с полицейска заповед до 24 часа. \n                    ", "date": "2018.01.04", "title": "Вуйчо наръга племенника си"}
{"url": "http://www.monitor.bg/a/view/30639-%D0%92%D0%B0%D0%BD%D0%BA%D0%BE-1-%D0%BF%D0%B0%D0%BA-%D0%B2%D0%BB%D0%B5%D0%B7%D0%B5-%D0%B2-%D0%B7%D0%B0%D1%82%D0%B2%D0%BE%D1%80%D0%B0/", "text": "\n                    42-годишният Иван Главчев, по-известен като рапъра Ванко 1, отново е в затвора, след като бе осъден от Софийския районен съд за шофиране в пияно състояние.На 14 ноември м.г. Ванко 1 е бил заловен от столични полицаи да шофира лекия си автомобил \"Мерцедес Е250\" в нетрезво състояние. Химическата експертиза, направена в УМБАЛ \"Света Анна\", е показала, че рапърът е седнал зад волана с 1,3 промила алкохол в кръвта, съобщи Канал 3.\nГлавчев е задържан и е образувано досъдебно производство. Той обаче е успял да се споразумее с прокуратурата, а споразумението е одобрено от Софийския районен съд на 13 декември м.г.\nМагистратите са постановили ефективна присъда от 3 месеца затвор и са отнели правото на Ванко 1 да шофира за срок от 1 година. Тъй като рапърът е с постоянен адрес в Пловдив, решението на столичните съдии е изпратено за изпълнение на пловдивската прокуратура и Главчев вече е приведен в затвора в града под тепетата.\nПрез 2003 г. Иван Главчев бе задържан и обвинен за сводничество, организиран престъпен трафик на жени и незаконно притежание на оръжие. Той бе осъден на 12 години затвор, но заради прословутата поправка на чл. 155 от Наказателния кодекс, с която драстично бяха намалени наказанията за сводничество, Ванко 1 излежа едва половината от присъдата си. \nПоправката стана известна като \"Ванко 1\", а скандалът бе наречен от тогавашния председател на Народното събрание Георги Пирински - \"парламентарен гаф на 2006 г\". \n                    ", "date": "2018.01.04", "title": "Ванко 1 пак влезе в затвора"}
{"url": "http://www.monitor.bg/a/view/45578-%D0%9F%D1%80%D0%BE%D0%B2%D0%B5%D1%80%D1%8F%D0%B2%D0%B0%D1%82-%D0%BF%D0%B8%D1%82%D0%B1%D1%83%D0%BB%D0%B8%D1%82%D0%B5-%D0%BD%D0%B0-%D0%A0%D0%B0%D0%B4%D0%BE%D1%81%D0%BB%D0%B0%D0%B2-%D0%BE%D1%82-%D0%94%D0%BE%D0%B1%D1%80%D0%B8%D1%87/", "text": "\n                    Районна прокуратура – Добрич, е разпоредила проверка на полицията срещу Радослав Павлинов, за системно организиране на кучешки боеве и издевателстване над четириногите животни. Сигналът е подаден на 2 януари тази година. Освен разпит на самия Радослав, полицията ще претърси и дома му, като ще провери дали питбулите, които той отглежда, имат редовни ветеринарни документи, регистрирани ли са и платена ли им е такса.\n\nВъв фейсгрупата dog help – bg са публикувани няколко клипчета, на които ясно се виждат организирани кървави кучешки боеве с питбули. Кадрите са правени по различно време – едни са през деня, друг е сниман по вечерно време. Някои от клиповете явно са доста стари, тъй като на тях се вижда сняг, а в Добрич и в околностите тази зима такъв валеж все още не е падал. Боевете са организирани в местност извън Добрич. Предполага се, че е в землището на някое близко село. Един от четириногите участници е Джако, тъй като на клипчето ясно се чува настървен мъжки вик: „Айде, Джако, давай, момче, забий!” От гласовете, които се чуват, е видно, че има и зрители зад кадър.\n\nВ dog help – bg се твърди, че Радослав сам се хвалил, че организира боеве със залагания и, според него, това е бизнес. Неговите хора залавят улични кучета, избиват им зъбите и после кучетата на Радослав, с прякор Рафа, се обучават на бойни хватки върху беззъбите и беззащитни улични песове. В крайна сметка уличните четириноги биват оставяни да умрат в страшни мъки.\n\nРадослав работи в автомивка в Добрич и вече си е изтрил фейсбук профилът. Според източници на „Монитор”, за гаврата му с кучетата се е разбрало случайно. Рафа си продал мобилния телефон, но забравил да изтрие изродските клипчета с животните и новият собственик на апарата останал потресен от видяното.\n\nСлед приключване на полицейската проверка, прокуратурата в Добрич ще излезе със становище по скандала.\n                    ", "date": "2018.01.04", "title": "Проверяват питбулите на Радослав от Добрич  "}
{"url": "http://www.monitor.bg/a/view/52514-%D0%91%D0%B5%D0%BB%D0%B3%D0%B8%D0%B5%D1%86-%D0%BE%D1%81%D1%8A%D0%B4%D0%B8-%D1%80%D0%BE%D0%B4%D0%BD%D0%B0%D1%82%D0%B0-%D0%BF%D0%BE%D0%BB%D0%B8%D1%86%D0%B8%D1%8F/", "text": "\n                    Белгиец осъди българската полиция за причинени вреди в размер на 453 лв. Преди време чужденецът бил спрян от автопатрул на пътя и му бил съставен акт за шофиране в нетрезво състояние с 0,5 промила алкохол. Заради това му била наложена глоба от 500 лв. и половин година лишаване от праоуправление. Белгиецът обаче обжалвал наказателното постановление, като в жалбата си се мотивирал, че при спирането не му е бил осигурен преводач и той така и не е разбрал какво се случва и защо е спрян от униформените. Той твърдял също, че в Белгия било разрешено да се кара автообил след употреба на алкохол и той не знаел, че в България това е забранено. Освен това след теста с дрегера полицаите не му дали възможност да си направи и кръвен тест, който да потвърди или да отхвърли наличието на алкохол в кръвта му. В жалбата си белгиецът твърдял, че спирането на пътя без основание и съставеният акт му причинили стрес и нарушили спокойствието и самочувствието му. При направената от съда проверка станало ясно, че полицаите действително са нарушили законовите разпоредби, тъй като при съставянето на акта не е имало лицензиран преводач, който да превежда точно на чуждия гражданин, а преводът извършвал на английски език единият от полицаите. Поради това и съдът във Велико Търново отменил наказателното постановление срещу белгийския гражданин. И тъй като полицията не обжалвала определението в срок, то в крайна сметка влязло в сила. Решението обаче подлежи на обжалване пред върховните съдии.\n                    ", "date": "2018.01.04", "title": "Белгиец осъди  родната полиция"}
{"url": "http://www.monitor.bg/a/view/44758-%D0%9F%D1%80%D0%B5%D1%84%D0%B5%D1%80%D0%B5%D0%BD%D1%86%D0%B8%D0%B8-%D0%B7%D0%B0-%D1%81%D1%82%D1%80%D0%BE%D0%B8%D1%82%D0%B5%D0%BB%D0%BD%D0%B8-%D1%84%D0%B8%D1%80%D0%BC%D0%B8-%D0%B7%D0%B0-%D1%83%D1%87%D0%B0%D1%81%D1%82%D0%B8%D0%B5-%D0%BD%D0%B0-%D0%BF%D0%B0%D0%BD%D0%B0%D0%B8%D1%80-%D0%B2-%D0%93%D1%8A%D1%80%D1%86%D0%B8%D1%8F/", "text": "\n                    Български фирми може да участват на национален щанд на специализираното международно изложение за строителство, интериор, СПА оборудване Infacoma & Aquatherm 2018 в гръцката столица Атина, съобщиха от агенцията за насърчаване на малките и средните предприятия (ИАНМСП).\n\nСъбитието ще се проведе в периода 09-12.02.2018 г. Агенцията поема частично разходите за наем на изложбена площ, проектиране и изграждане на щанд, оборудване и обзавеждане на изложбеното място, регистрационни такси, национална идентификация на българския щанд, пропуски на изложителите, услуги, консумативи и други в рамките на утвърдения бюджет. Фирмите, участници в Infacoma & Aquatherm 2018 следва да поемат част от разходите.\n\nИзложението е утвърдено като водещо изложение в Гърция за строителство, интериор, басейни, СПА оборудване, ВЕИ. В последното издание през 2017 г. са участвали над 200 изложители на 12 000 кв. м. изложбена площ и е посетено от над 15 000 делови хора. Изложението Infacoma е за строителство, строителни материали, интериор, оборудване. Другото специализирано изложение Aquatherm е за жилищно и промишлено отопление, климатизация и вентилация, управление на водите, водоснабдяване и канализация, енергетика, оборудване за спа, сауна и басейни, като се акцентира върху иновациите и устойчивото развитие.\n                    ", "date": "2018.01.04", "title": "Преференции за строителни фирми за участие на панаир в Гърция"}
{"url": "http://www.monitor.bg/a/view/67891-%D0%91%D0%B5%D0%B7%D1%80%D0%B0%D0%B1%D0%BE%D1%82%D0%B8%D1%86%D0%B0%D1%82%D0%B0-%D1%83-%D0%BD%D0%B0%D1%81-%D0%BD%D0%B0%D0%BF%D0%BE%D0%BB%D0%BE%D0%B2%D0%B8%D0%BD%D0%B0-%D0%BF%D0%BE%D0%BC%D0%B0%D0%BB%D0%BA%D0%BE/", "text": "Бизнесът се оплаква от липса на кадри\n                    Броят на безработните у нас е спаднал с над 45% за последните 13 години - от 449,1 хил.души до 247,2 хил. души за периода 2003-2016г., показва анализ на Българската търговско-промишлената палата (БТПП). Коефициентът на безработица е намалял от 13,7% през 2003г. до 7,6 % за 2016г. , а за третото тримесечие на 2017 г. е достигнал нива от 5,8% по данни на НСИ и съответно 200,2 хил. безработни лица.\n\nЕдинствено Румъния е с по-ниска безработица от нашата по последни данни с коефициент на безработица от 5,2%. В съседните страни се наблюдават значително по-високо нива на безработица – Сърбия -15,6%, Македония- 23,2%, Гърция- 20,7%, Турция- 10,7%, по данни на Международния валутен фонд от World Economic Outlook 2017.\n\nТази положителна за страната ни статистика се дължи на подобряване на бизнес климата, но и на недостига на кадри, който е основен проблем пред бизнеса, посочват от БТПП.\n\nНай-голям е броят на безработните със средно образование – 99,6 хил д., ; с основно, начално и по-ниско – 65,3 хил.души и най-малък е броят на хората с висше образование – 35,2 хил.д. Голяма част от тези хора не могат да си намерят работа, поради ниската квалификация, която имат. От друга страна има още 205 хиляди души от населението, които не търсят работа, макар да имат готовност да почнат. Този своеобразен резерв за пазара на труда обаче в последните години силно намалява – през 2011 г. тази група хора са били 284 хиляди души.\n\nПроучванията на БТПП показват, че компаниите изпитват силен недостиг на квалифицирани кадри, като най-много се търсят IT специалисти, хора, завършили машинно инженерство, както и служители в туристическия бранш, транспорта и строителството.\n                    ", "date": "2018.01.04", "title": "Безработицата у нас наполовина по-малко"}
{"url": "http://www.monitor.bg/a/view/11388-%D0%97%D0%B0-%D0%B4%D0%B2%D0%B0-%D0%B4%D0%BD%D0%B8-%D0%B8%D0%B7%D0%BA%D1%83%D0%BF%D0%B8%D1%85%D0%B0-%D0%BC%D0%BE%D0%BD%D0%B5%D1%82%D0%B0%D1%82%D0%B0-%D0%B7%D0%B0-%D0%B5%D0%B2%D1%80%D0%BE%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE/", "text": "\n                    Тиражът от 3000 сребърни възпоменателни монети за българското европредседателство вече е изкупен. За да си купят нумизматичното издание пред сградата на Централната банка два дни имаше дълги опашки.\n\nБългарската народна банка пусна на 2 януари в обращение сребърна възпоменателна монета с нанесено частично позлатяване на тема \"Българско председателство на Съвета на Европейския съюз, 2018 г.\". Монетата е с номинал десет лева. Тя се продаваше на касите на БНБ и \"Дружество за касови услуги\" в София, Бургас, Варна, Плевен, Пловдив за 66 лв. без ДДС.\n\nВ първия ден са продадени 844 броя, а вчера останала част от емисията. съобщиха за „Монитор“ от националната банка. Чрез провеждане на обществена поръча от страна на Министерство за българското председателство на Съвета на Европейския съюз 2018 е сключен договор за предаване на 1000 броя от сребърната възпоменателна монета.\n\nБНБ пусна на 2 януари в обращение и разменна монета с номинална стойност 2 лева на същата тема. Тиражът на тази монета е 500 хиляди и продължава да се продава в касите на БНБ и в Дружество за касови услуги\" в София, Бургас, Варна, Плевен, Пловдив.  \n                    ", "date": "2018.01.04", "title": "Изкупиха монетата за европредседателството за два дни "}
{"url": "http://www.monitor.bg/a/view/16303-%D0%A7%D1%83%D0%B6%D0%B4%D0%B8-%D1%81%D0%BF%D0%B5%D1%86%D0%B8%D0%B0%D0%BB%D0%B8%D1%81%D1%82%D0%B8-%D1%89%D0%B5-%D1%83%D0%BC%D1%83%D0%B2%D0%B0%D1%82-%D0%B7%D0%B0-%D0%B2%D1%82%D0%BE%D1%80%D0%B8%D1%8F-%D0%BB%D0%B8%D1%84%D1%82-%D0%BD%D0%B0-%D0%91%D0%B0%D0%BD%D1%81%D0%BA%D0%BE/", "text": "\n                    Чужди специалисти ще умуват за втория лифт на Банско. Това стана ясно от изпратена до медиите позиция на концесионера след проведена вчера среща с Министерството на околната среда и водите (МОСВ).\n\n„Ще огледаме и всички проблемни места и възможни варианти за по-доброто и комфортно практикуване на зимните спортове и да предложим комплексно решение, което ще бъде изготвено от водещи международни специалисти. Ще наемем проектантски екип, който ще изготви мотивирано предложение и ще извървим всички процедури предвидени в екологичното законодателство на страната“, заявиха представителите на концесионера.\n\nСпоред фирмата с приемането на актуализацията на Плана за управление на НП“Пирин“, с която отпадна забраната за изграждане на спортна и туристическа инфраструктура в рамките на Зоната за туризъм се е дала възможност да се стартира проект за очаквания от всички втори кабинков лифт. Наемателят заявява още, че идейният проект е плод на консенсусно решение на водещи световни специалисти в областта на проектиране на ски зони. Те след преценка на всички възможни варианти, в това число и увеличаване на капацитета на настоящия кабинков лифт са стигнали до заключение, че предложеният идеен проект е оптималният вариант, който да реши по най-екологосъобразния начин транспортния достъп до ски-зоната.\n\n„Българското общество не следва да се подава на спекулациите, че ще застроим планината или ще излезем от зоната. Нито сме имали, нито имаме, нито ще имаме каквото и да било желание да изграждаме леглова база на територията на парка. Който го твърди, спекулира и заблуждава обществото, защото то е забранено и по закон“, смятят от „Юлен“ АД.\n                    ", "date": "2018.01.04", "title": "Чужди специалисти ще умуват за втория лифт на Банско"}
{"url": "http://www.monitor.bg/a/view/42221-%D0%A3%D0%BD%D0%B8%D1%89%D0%BE%D0%B6%D0%B8%D1%85%D0%B0-4-%D1%82%D0%BE%D0%BD%D0%B0-%D1%80%D0%B0%D0%B7%D0%B2%D0%B0%D0%BB%D0%B5%D0%BD%D0%B8-%D1%85%D1%80%D0%B0%D0%BD%D0%B8/", "text": "\n                    Проверки по време на празниците са открили близо 4 тона храни от животински произход, които не отговарят на изискванията и са негодни за консумация. Най-често стоките са били с изтекъл срок на годност или липса на документи за произход и качество, са установили служителите след 2800 проверки, съобщиха от Българската агенция по безопасност на храните (БАБХ).\n\nВ резултат на констатирани нарушения са издадени 48 предписания и са наложени 44 глоби. Само един обект е спрян от експлоатация. Търговците често не спазват условията и сроковете на съхранение, допускат несъответствия по сградов фонд и оборудване в обектите, както и не водят коректно или редовно документи за стоките.\n\nЕдновременно с тези инспекции БАБХ съвместно с МВР, НАП и други институции извърши 402 проверки. Междинните резултати показват, че до този момент са връчени 11 предписания и 22 акта за установяване на административни нарушения. Спрени от реализация и насочени за унищожаване са над 16 тона храни от животински произход.\n                    ", "date": "2018.01.04", "title": "Унищожиха 4 тона развалени храни"}
{"url": "http://www.monitor.bg/a/view/13925-%D0%A1%D0%BF%D0%B5%D1%86-%D0%BF%D0%BE%D0%BB%D0%B8%D1%86%D0%B0%D0%B8-%D0%BF%D1%80%D0%BE%D0%B2%D0%B5%D1%80%D1%8F%D0%B2%D0%B0%D1%82-%D0%B7%D0%B0-%D0%B7%D0%B0%D1%80%D0%B0%D0%B7%D0%B5%D0%BD%D0%BE-%D0%BC%D0%B5%D1%81%D0%BE-%D0%BD%D0%B0-%D0%94%D1%83%D0%BD%D0%B0%D0%B2-%D0%BC%D0%BE%D1%81%D1%82/", "text": "\n                    Жандармерията проверява бусове и камиони в района на Дунав мост край Русе. Проверката е свързана с вноса на месо от Румъния, където преди време беше регистрирано опасното заболяване африканска чума по свинете. Екипи на специализираните полицейски части са спирали всички камиони, за да проверяват товарите им. Полицаите подробно са преглеждали документите на онези, които превозват месо и месни продукти, съобщи bTV.\n\nАфриканската чума по свинете не е опасна за хората, но води до големи икономически загуби. При съмнения за годността на товара, от Агенцията за безопасност на храните имат готовност да правят проверки и на място. Част от дейността на агенцията е заедно с „Гранична полиция“ да извършват инспекции на пристанищата и граничните пунктове за наличие на суровини и храни от животински произход, непретърпели термична обработка, които крият риск да пренесат вируса на африканската чума по свинете. Такива продукти се конфискуват и унищожават.  \n                    ", "date": "2018.01.04", "title": "Спец полицаи проверяват за заразено месо на Дунав мост"}
{"url": "http://www.monitor.bg/a/view/83630-%D0%9B%D0%BE%D0%BD%D0%B4%D0%BE%D0%BD-%D0%BF%D0%BE%D0%B5%D0%BC%D0%B0-%D0%B7%D0%B0-%D1%81%D0%B2%D0%BE%D1%8F-%D1%81%D0%BC%D0%B5%D1%82%D0%BA%D0%B0-%D1%81%D1%83%D0%B1%D1%81%D0%B8%D0%B4%D0%B8%D0%B8%D1%82%D0%B5-%D0%BD%D0%B0-%D0%B7%D0%B5%D0%BC%D0%B5%D0%B4%D0%B5%D0%BB%D1%86%D0%B8%D1%82%D0%B5/", "text": "\n                    Земеделските производители във Великобритания ще бъдат подкрепени със субсидии от държавата след Брекзит. Практиката ще продължи, докато бъде изградена нова национална система, заяви британският министър на околната среда, прехраната и развитието на селските райони Майкъл Гоув.\n\nВсяка година земеделците на Острова получават близо 3 милиарда лири (3,34 милиарда евро) от финансите, предвидени за Общата селскостопанска политика (ОСП), според данни на Националния синдикат на селскостопанските производители. Тази сума е разпределена основно според площта на обработваните земи от всяко стопанство.\n\nВ реч в Оксфорд Гоув разкритикува ОСП, заявявайки, че тя действа несправедливо, неефективно и води до обратен ефект.\n\nПри все това той гарантира запазването на субсидиите, които ще идват от британската държава „за период от няколко години“, за да имат време земеделците да променят икономическия модел и да бъдат подпомогнати да направят необходимите инвестиции, за да подготвят бъдещето си, съобщава АФП.\n\nСлед оттеглянето си от ЕС, предвидено да стане през март 2019 г., Обединеното кралство няма повече да получава помощи по селскостопанската програма. Лондон иска да има преходен период, а за условията по него продължават да се водят преговори с Брюксел.\n                    ", "date": "2018.01.04", "title": "Лондон поема за своя сметка субсидиите на земеделците"}
{"url": "http://www.monitor.bg/a/view/14885-%D0%A1%D0%BB%D0%B5%D0%B4-10-%D0%B3-%D0%B4%D0%B5%D1%84%D0%B8%D1%86%D0%B8%D1%82%D1%8A%D1%82-%D0%BD%D0%B0-%D1%82%D0%BE%D0%BA-%D1%89%D0%B5-%D0%B5-%D0%BE%D0%BA%D0%BE%D0%BB%D0%BE-2000-%D0%BC%D0%B5%D0%B3%D0%B0%D0%B2%D0%B0%D1%82%D0%B0/", "text": "Един от вариантите за покриване на недостига на мощности е проектът „Белене“\n                    След 10 години дефицитът на мощности за производство на електроенергия у нас ще е около 2000 мегавата, което е около 20% от сега наличните, като един от вариантите недостигът да бъде покрит е изграждане на втората атомна централа на площадката в Белене. Това пише в разсекретените доклади на Българската академия на науките (БАН). Документите бяха написани по сключения с Българския енергиен холдинг (БЕХ) договор за изготвяне на Национална стратегия в областта на енергетиката. Единият касаев дългосрочен период, а вторият - проекта за АЕЦ „Белене“.Докладите се пускат в публичното пространство със съгласието на БЕХ, като е пропусната информацията, която представлява поверителна или чувствителна информация за дружествата от групата на холдинга, както и поверителна информация, предоставена на изпълнителя от трети страни.В докладите се прогнозира и недостиг на електроенергия в региона след 2030 г. от порядъка на 1500 мегавата инсталирана базова мощност, пише в заключението на един от докладите. Перспективите пред националната електроенергийна система показват, че в средносрочен план България трябва да предприеме действия за компенсиране на недостиг на маневрени мощности до 1650 мегавата и на базови мощности в диапазон от 420 до 1670 мегавата. В документа се подчертава перспективата, че в бъдеще ще секоето ще се отрази на сигурността на електроенергийните доставки за страната.Междинен доклад 2 е в обем от 95 страници и е фокусиран върху възможността за изграждане на ядрена мощност. В него се прави анализ на варианта за отделяне на активите и пасивите на НЕК, свързани с проекта „АЕЦ Белене”, в отделно търговско дружество и провеждане на последваща процедура за приватизацията му.При 7 от вариантите, с лихва на инвестиционния кредит от 3% и ниска цена на тока на вътрешния учените от БАН са изчислили, че проектът ще е рентабилен в само при един от тях предвиждащ 80% от него се поеме от частен инвеститор. При тази лихва проектът би бил рентабилен при всички варианти, нобез да се уточнява каква е точно тя.При 4% лихва на заемите по проекта и евтин ток у нас, всички варианти са на загуба. При скъпа електроенергия на вътрешния и на регионалния пазар, само 3 от 7 варианта са изкарани печеливши. В случай на лихва от 4,5%, 2 от седем варианта се оказват рентабилни. При 5% цена на кредита няма нито един печеливш вариант дори при висока цена на тока на вътрешния и регионалния пазар, а проектът излиза на червено със суми, вариращи от почти 594 млн. евро до 2,613 млрд. евро.Засега позицията на министерството на енергетиката относно „Белене“ е, че държавата няма да инвестира нито лев повече в проекта, а ще участва в него с апортна вноска, включваща лицензираната площадка и оборудването, което бяхме осъдени да купим от „Атомстройекспорт“.\n\n\n                    ", "date": "2018.01.04", "title": "След 10 г. дефицитът на ток ще е около 2000 мегавата"}
{"url": "http://www.monitor.bg/a/view/82813-%D0%9B%D0%B5%D0%B3%D0%B0%D0%BB%D0%B8%D0%B7%D0%B8%D1%80%D0%B0%D0%BC%D0%B5-%D0%BF%D0%BE-%D1%86%D1%8F%D0%BB%D0%B0-%D0%B3%D0%BE%D1%80%D0%B0-%D0%B4%D0%BE%D0%BA%D1%83%D0%BC%D0%B5%D0%BD%D1%82%D0%B8-%D0%BD%D0%B0-%D0%B4%D0%B5%D0%BD/", "text": "Превеждаме за чужбина свидетелства за брак и университетски тапии\n                    Всеки ден у нас легализираме поне по 900 документа, за които отива цяла гора дървета, става ясно от справка, изготвена за „Монитор\" от Външно министерство. Така за последните три години близо 947 000 документа са били легализирани, заверени са преводите или пък и двете. Средно на година през ведомството минават между 330 000 и 360 000 документа. За страните от ЕС и за тези държави, с които имаме споразумение за правна помощ, не е нужна легализация на документите, а само заверка на превода. Досега това ставаше само в София, в централата на външно министерство. Последните нормативни промени обаче позволиха това да става от всички нотариуси в страната, което пък ще доведе и до по-ниски такси за услугата - 6 лева. Това е една от мерките на кабинета за намаляване на бюрокрацията и административната тежест за гражданите. Именно заверка на превода е масовата услуга, която използват българите. Така през 2015 година под такава са минали близо 273 000 документа, а през 2016 са около 290 000.Не се води точен регистър какви документи се превеждат и заверяват за чужбина или пък от чужди граждани за България. Общите данни обаче показват, че българите превеждат документи за страни от ЕС, като става дума предимно за свидетелства за брак, смърт, семейно положение. \"Преобладават документи по гражданско състояние на български граждани, които живеят в чужбина\", обясниха от ведомството за \"Монитор\". На второ място в класацията попадат дипломи и други документи на нашенци, които искат да учат зад граница. Става дума за страни като Германия, Австрия, Холандия, Великобритания и Испания. В топ три попадат и документи на граждани от Молдова, Украйна и Русия, които кандидатстват за БГ паспорти. Финалният указ за получаване на българско гражданско се издава от вицепрезидентът. Справка в администрацията на държавния глава пък посочва, че от 2012 до 2016 година близо 10 700 молдовци са получили български документи. Украинците с БГ паспорт са малко над 6000, а руснаците с родни лични карти са близо 2800. През същия период близо 36 300 души са придобили българско гражданство на основание българския си произход.\n                    ", "date": "2018.01.04", "title": "Легализираме по цяла гора документи на ден"}
{"url": "http://www.monitor.bg/a/view/18014-%D0%9C%D0%B5%D1%80%D1%8F%D1%82-%D0%B2%D1%80%D0%B5%D0%B4%D0%BD%D0%B8%D1%82%D0%B5-%D0%B3%D0%B0%D0%B7%D0%BE%D0%B2%D0%B5-%D0%BE%D1%82-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D0%B8%D1%82%D0%B5-%D0%B2-%D0%A1%D0%BE%D1%84%D0%B8%D1%8F-%D1%81-%D0%BD%D0%BE%D0%B2%D0%B8-%D1%83%D1%80%D0%B5%D0%B4%D0%B8/", "text": "\n                    Пътна полиция ще измерва вредните газове, отделяни от автомобилите в София, с нови устройства, предоставени от Столична община. Кметът на София Йорданка Фандъкова и министърът на околната среда и водите Нено Димов ще присъстват на представянето на газ анализаторите за проверка на автомобилите днес, съобщиха от \"Московска\" 33.  \n\nКметството купи 7 газ анализатори. \n                    ", "date": "2018.01.04", "title": "Мерят вредните газове от автомобилите с нови уреди"}
{"url": "http://www.monitor.bg/a/view/15760-%D0%9D%D0%B0%D0%B4-110-%D1%81%D0%BD%D0%B5%D0%B3%D0%BE%D1%80%D0%B8%D0%BD%D0%B0-%D1%87%D0%B0%D0%BA%D0%B0%D1%82-%D0%BA%D0%BE%D0%BC%D0%B0%D0%BD%D0%B4%D0%B0-%D0%B2-%D0%A1%D0%BE%D1%84%D0%B8%D1%8F/", "text": "\n                    Във връзка с прогнозите за снеговалеж в готовност са над 110 снегопочистващи машини в София, съобщиха от Столична община. През нощта са извършени частични обработки със смеси срещу заледяване в районите Витоша, Панчарево, Овча купел и Банкя. Обработени са улици по които се движи обществения транспорт и общински пътища. Снегопочистване е извършено в планината Витоша на пътищата „Драгалевци – Алеко” и „Бояна – Златни мостове”.\n\nВ момента градския транспорт се движи навсякъде по обичайните си маршрути.\n\n \n\n \n                    ", "date": "2018.01.04", "title": "Над 110 снегорина чакат команда в София"}
{"url": "http://www.monitor.bg/a/view/72709-%D0%9A%D0%BC%D0%B5%D1%82%D1%8A%D1%82-%D0%BD%D0%B0-%D0%A8%D1%83%D0%BC%D0%B5%D0%BD-%D1%82%D1%80%D1%8A%D0%B3%D0%B2%D0%B0-%D1%81-%D0%BD%D0%BE%D0%B6%D0%B8%D1%86%D0%B0-%D1%81%D1%80%D0%B5%D1%89%D1%83-%D0%BD%D0%B5%D0%B7%D0%B0%D0%BA%D0%BE%D0%BD%D0%BD%D0%B8%D1%82%D0%B5-%D0%BE%D0%BF%D1%82%D0%B8%D1%87%D0%BD%D0%B8-%D0%BC%D1%80%D0%B5%D0%B6%D0%B8/", "text": "От понеделник режат жиците на основните оператори в централната част на града\n                    Втори сезон на битката срещу незаконните оптични мрежи в Шумен започва кметът Любомир Христов от понеделник. От пресслужбата на общинската администрация обявиха, че екипи започват премахването на въздушните кабели на доставчици на интернет и телевизия в централната градска част и комплексите \"Херсон\" и \"Добруджа\".Наказателната акция засяга жиците, които са поставени по електрическите стълбове за осветление, дърветата и между фасадите на жилищните сгради. Заради такива кабели при обледяването на жиците през м. г. из Шумен паднаха дузина стълбове. Още тогава започна постепенно премахване на незаконните мрежи, но се оказа, че част от жиците отдавна не се използват, а тези, които са нужни екипи на доставчиците тайно си ги възстановявали след премахването.Днес от кметската администрация се извиниха на гражданите, които ще останат без интернет и телевизия от началото на идната седмица за причиненото неудобство, но ги призоваха да проучват предварително операторите, с които сключват договори.Според Закона за електронните съобщения, чл. 286, ал.1 кабелните електронни съобщителни мрежи трябва да бъдат изградени подземно, напомнят от администрацията. Крайният срок, в който кабелните оператори трябваше да приведат мрежата си в съответствие с нормативните изисквания, изтече преди повече от десет години и общината е твърдо решена проблемът с висящите въздушни кабели в Шумен да бъде решен.\n                    ", "date": "2018.01.04", "title": "Кметът на Шумен реже незаконните оптични мрежи"}
{"url": "http://www.monitor.bg/a/view/6890-%D0%A1%D0%B5%D0%B2%D0%B5%D1%80%D0%BE%D0%B7%D0%B0%D0%BF%D0%B0%D0%B4%D1%8A%D1%82-%D0%B8%D1%81%D0%BA%D0%B0%D0%BB-%D0%B4%D0%B0-%D0%B5-%D1%87%D0%B0%D1%81%D1%82-%D0%BE%D1%82-%D0%A0%D1%83%D0%BC%D1%8A%D0%BD%D0%B8%D1%8F/", "text": "\n                    Привърженици на сепаратистите в Каталуния искат трите области от родния Северозапад - Видин, Враца и Монтана, да се присъединят към Румъния или да станат автономен регион. Това съобщи Борис Каменов, който се смята за автор на идеята и е събрал неколцина съмишленици от трите града. Той живее във Враца и работи в строителството, въпреки че е завършил кибернетика. Каменов разкри също така, че е подготвена подписка за насрочване на референдум по темата. Тя ще стартира на 21 януари от Монтана, където е предвиден митинг в подкрепа на сепаратистката идея. „Не съм Карлес Пучдемон, но вярвам, че много хора от този най-беден край в Европа ще ме подкрепят”, твърди Каменов. Според него основният мотив за сепаратистката идея за Северозапада била корупцията у нас и по-ниските доходи от тези на румънците. В северната ни съседка минималната заплата е 400 евро, а средната – 800 евро, аргументират се инициаторите на подписката.„Ако румънците не ни искат, си оставаме независими, като отделна държава\", допълни Каменов. Той обаче призна, че няма никаква престава, че проповядването на сепаратизъм се наказва от закона. Не е наясно и че според Закона за референдумите чл. 9, ал. 2, т.1 на допитване не могат да се подлагат въпроси от компетенциите на Велико народно събрание. Според чл. 158 от конституцията пък една от тези компетенции е решаване на въпроса за изменение на територията на България.\n                    ", "date": "2018.01.04", "title": "Пуснаха подписка за отцепване на  Северозапада (ОБНОВЕНА)"}
{"url": "http://www.monitor.bg/a/view/16832-%D0%9E%D1%81%D0%B2%D0%BE%D0%B1%D0%BE%D0%B6%D0%B4%D0%B0%D0%B2%D0%B0%D1%82-%D0%BE%D1%82-%D1%82%D0%B0%D0%BA%D1%81%D0%B0-%D1%81%D0%BC%D0%B5%D1%82-%D1%80%D0%BE%D0%B4%D0%B8%D1%82%D0%B5%D0%BB%D0%B8%D1%82%D0%B5-%D0%BD%D0%B0-%D0%BD%D0%BE%D0%B2%D0%BE%D1%80%D0%BE%D0%B4%D0%B5%D0%BD%D0%B8-%D0%B2-%D0%94%D1%83%D0%BF%D0%BD%D0%B8%D1%86%D0%B0/", "text": "\n                    От началото на тази година влезе в сила данъчното облекчение за дупничани, чийто деца са родени през 2017 година и са записани като жители на общината. Решението за това е на Общински съвет - Дупница от 27 януари 2017 година. „Родителите на тези деца се освобождават от такса смет за 3 години. Допълнително за живеещите в селата е предвидено и освобождаване от такса за детска градина, като помощта се отпуска за едногодишен период, считано от датата на записване на детето в детското заведение. Вече 36 са подадените заявленията от родителите на родените през 2017 г. деца“, обявиха от общинската администрация. Сред изискванията, които са упоменати в решението на местния парламент, е родителите да нямат задължения към Общината, считано от момента на подаване на заявлението. Припомняме, че през м.г. в Дупница са родени 365 деца. Толкова са записаните бебета с постоянен адрес, като от тях 292 са в града и 73 в селата. \n                    ", "date": "2018.01.04", "title": "Освобождават от такса смет родителите на новородени в Дупница"}
{"url": "http://www.monitor.bg/a/view/36182-%D0%93%D0%B0%D0%B7%D0%B0%D0%BD%D0%B0%D0%BB%D0%B8%D0%B7%D0%B0%D1%82%D0%BE%D1%80%D0%B8%D1%82%D0%B5-%D0%B2-%D0%A1%D0%BE%D1%84%D0%B8%D1%8F-%D0%B2%D0%B5%D1%87%D0%B5-%D1%81%D0%BB%D0%B5%D0%B4%D1%8F%D1%82-%D0%B7%D0%B0%D0%BC%D1%8A%D1%80%D1%81%D1%8F%D0%B2%D0%B0%D0%BD%D0%B5%D1%82%D0%BE-%D0%BE%D1%82-%D0%BA%D0%BE%D0%BB%D0%B8%D1%82%D0%B5/", "text": "\n                    \n                    ", "date": "2018.01.04", "title": "Спират от движение колите извън екостандартите "}
{"url": "http://www.monitor.bg/a/view/40785-%D0%A1%D0%BB%D0%B8%D0%B2%D0%B5%D0%BD-%D0%BA%D1%83%D0%BF%D0%B8-27-%D1%87%D0%B5%D1%88%D0%BA%D0%B8-%D0%B0%D0%B2%D1%82%D0%BE%D0%B1%D1%83%D1%81%D0%B0-%D0%B7%D0%B0-9-%D0%BC%D0%BB%D0%BD-%D0%BB%D0%B2/", "text": "\n                    27 нови дизелови автобуса, закупени за 9 млн лв от чешката компания „СОР Либхави“ ще тръгнат до месец по улиците на Сливен. Средствата са осигурени по оперативна програма „Региони в растеж“. Цялата сума по проекта е 14,5 млн лв., като с част от парите ще бъде направен ремонт на автомивката при общинското предприятие „Пътнически превози“ ЕООД, ще бъдат модернизирани 143 спирки и ще бъдат поставени нови 40.21 от автобусите са с по 40 места, а останалите за по 60 пътници. На шест централни спирки ще бъдат поставени електронни табла за разписанието и движението на автобусите. Същата информация ще може да се получава и чрез мобилно приложение. В рамките на проекта ще бъдат изградени 10 км нови велоалеи.\n                    ", "date": "2018.01.04", "title": "Сливен купи 27 чешки автобуса за 9 млн. лв."}
{"url": "http://www.monitor.bg/a/view/62820-%D0%A3%D0%B2%D0%BE%D0%BB%D0%BD%D0%B8%D1%85%D0%B0-%D1%80%D0%B5%D0%B4%D0%BD%D0%B8%D1%87%D0%BA%D0%B0-%D0%BE%D1%82%D0%B8%D1%88%D0%BB%D0%B0-%D0%BD%D0%B0-%D1%80%D0%B0%D0%B1%D0%BE%D1%82%D0%B0-%D1%81-179-%D0%BF%D1%80%D0%BE%D0%BC%D0%B8%D0%BB%D0%B0/", "text": "Административният съд в Пловдив разглежда за втори път казуса \n                    Административният съд в Пловдив разглежда за втори път казуса с жена редник, която отишла на работа в поделението си в Карлово пияна. Още с първото си решение магистратите потвърдили заповедта за уволнението на кадровата военослужеща, но тя обжалвала пред Върховния административен съд (ВАС). Оттам отменили решението на колегите си в Пловдив и върнали делото с указания да бъдат събрани доказателства установяващи, че състоянието, в което се явила на 27 май 2016 г. на работа дамата под пагон не ѝ позволявало да изпълнява служебните й задължения.\n\nВ 7,50 часа редничката, която била на длъжност „автоматчик”, влязла в поделението си и не видяла командира на бригадата. Затова и не му козирувала, както изисквал уставът на Въоръжените сили, заявила тя в съда. Видимо нетрезвото й състояние по време на редовните занятия във формированието довело да проверката за алкохол. В 9 часа я проверили с Алкомер -931, който отчел 1,79 промила. В 11,55 часа дала кръв за изследване, но резултатът отново бил висок – 1,30 промила алкохол в кръвта. „При положение, че чл.343 б ал.1 от НК криминализира управлението на  моторно превозно средство с концентрация на алкохол в кръвта си над 1,2 на хиляда, то е алогично да се приеме, че с концентрация на кръвта 1,79 промила можеш пряко да боравиш с оръжие, което представлява високо рискова дейност”, счита съдът в Пловдив. Заповедта за уволнението на редничката отново е потвърдена, като решението не е окончателно и може да бъде обжалвано пред ВАС.\n\n \n                    ", "date": "2018.01.04", "title": "Уволниха редничка, отишла на работа с 1,79 промила"}
{"url": "http://www.monitor.bg/a/view/64104-%D0%9D%D0%B0-%D1%82%D1%80%D0%B8-%D0%BC%D0%B5%D1%81%D1%82%D0%B0-%D1%85%D0%B2%D1%8A%D1%80%D0%BB%D1%8F%D1%82-%D0%BA%D1%80%D1%8A%D1%81%D1%82%D0%B0-%D0%BD%D0%B0-%D0%91%D0%BE%D0%B3%D0%BE%D1%8F%D0%B2%D0%BB%D0%B5%D0%BD%D0%B8%D0%B5-%D0%B2%D1%8A%D0%B2-%D0%92%D0%B5%D0%BB%D0%B8%D0%BD%D0%B3%D1%80%D0%B0%D0%B4/", "text": "\n                    Три литийни шествия ще има на Богоявление във Велинград тази събота-в трите отделни квартала на СПА-столицата на Балканите и на България. Във Велинград всеки от кварталите-„Каменица“, „Лъджене“ и „Чепино“ има свой храм и свое място, където ще бъде извършен Богоявленският водосвет. Три ще бъдат и тържествените литургии, а след това с литийни шествия ще се стигне и до съответните извори, като по традиция всяка година кръстът в квартал“Лъджене“ се хвърля в централния минерален плаж, където блика топла вода с температура над 40 градуса и желаещите да извадят християнския кръст са облагодетелствани, че поне няма да ес хвърлят в студените води на мразовития януари. В съседната община Ракитово също са насрочени 3 чествания на Йордановден-в общинския център, в град Костандово и в село Дорково, където минава река. В община Пещера християнският кръст ще се хвърля в езерото в градския парк, а в Белово мераклиите да извадят разпятието ще нагазят във водите на река Марица, където по традиция се играе и мъжко хоро.  С Архиерейска света литургия в катедрален храм „Успение Богородично“ в Пазарджик от 9 часа ще започне отбелязването на Йордановден в Пазарджик. След приключването на месата ще има традиционното литийно шествие до река Марица, което се очаква да започне около 10,30 часа. Велик Богоявленски водосвет ще бъде отслужен на брега на реката  в 10,45 часа, а хвърлянето на кръста във водите на реката е насрочено за 11 ч. Всеки, който желае да участва в изваждането му може да се запише в храма.\n\n \n\n \n                    ", "date": "2018.01.04", "title": "На три места хвърлят кръста на Богоявление във Велинград"}
{"url": "http://www.monitor.bg/a/view/83745-%D0%91%D1%8A%D0%B4%D0%B5%D1%89%D0%B8-%D0%B5%D0%BD%D0%B5%D1%80%D0%B3%D0%B5%D1%82%D0%B8%D1%86%D0%B8-%D0%B2%D0%BB%D1%8F%D0%B7%D0%BE%D1%85%D0%B0-%D0%B2-%D0%BE%D0%B1%D0%BD%D0%BE%D0%B2%D0%B5%D0%BD%D0%B0-%D0%B7%D0%B0-14-%D0%BC%D0%BB%D0%BD-%D0%BB%D0%B2-%D1%81%D0%B3%D1%80%D0%B0%D0%B4%D0%B0/", "text": "\n                    В обновена за 1,4 млн лв сграда влязоха след продължил 13 месеца ремонт възпитаниците на професионалната гимназия по енергетика и електротехника в град Гълъбово.Безвъзмездното финансиране беше осигурено по  проект \"Реконструкция (основен ремонт) на ПГЕЕ-.Гълъбово“ със средства ОП“Региони в растеж“ 2014-2020 г“като   1 189 999,32 лв. са от ЕС, 209 999,88 лв.са от републиканския бюджет и само 6 000 лв. са от общинската хазна.Изпълнено е външно топлинно изолиране на стените на отопляемото пространство; изолация на покрива; цялостна подмяна на “сградната ВиК инсталация” и ел. инсталация. Изградено е евакуационно стълбище,ремонтирани са учебните кабинети, санитарните възли, преустроен е приземен етаж на учебната сграда в архиви и офиси, както са обновени и учебните работилници. Изцяло са обновени фасадите на учебният  корпус и работилниците.В гимназията се обучават редовно 248 ученици от осми до 12 – и клас, още 164 са в задочната форма. По време на ремонтните работи занятията се провеждаха в сградата на СУ „Васил Левски“. Завършилите гимназията се реализират професионално в топлоцентралите на комплекса „Марица изток“.\n                    ", "date": "2018.01.04", "title": "Бъдещи енергетици влязоха в обновена за 1,4 млн лв сграда     "}
