{"url": "http://www.monitor.bg/a/view/62153-%D0%A1%D0%BA%D0%B0%D0%BB%D0%B0-%D1%81%D0%B5-%D1%82%D1%8A%D1%80%D0%BA%D1%83%D0%BB%D0%BD%D0%B0-%D0%BF%D0%BE-%D1%81%D1%82%D1%8A%D0%BF%D0%B0%D0%BB%D0%B0%D1%82%D0%B0-%D0%B7%D0%B0-%D0%BF%D0%B0%D0%BC%D0%B5%D1%82%D0%BD%D0%B8%D0%BA%D0%B0-%D0%B2-%D0%A8%D1%83%D0%BC%D0%B5%D0%BD/", "text": "За щастие по време на инцидента нямало хора\n                    Скала с тегло над един тон се търкулнала върху най-популярния туристически маршрут в Шумен - стъпалата към паметника \"Създатели на българската държава\". Камъкът посрещна стотиците шуменци, тръгнали на излет за кокичета и минзухари в първия топъл ден след снеговете и за щастие е паднал по тъмно, когато на това място още не е имало хора.Инцидентът е станал по трасето с алеи и 1300 стъпала, което тръгва от сградата на Драматичния театър в центъра на града и излиза между бетонните тела на монументалния комплекс, създаден през 1981 година за XIII-вековния юбилей на българската държава. В горния край в района на популярното някога заведение \"Чупката\" каменен къс, малко по-голям от един кубичен метър се е търкулнал от високото, вероятно от разкаляната след топенето на снеговете почва. Скалата е паднала от височина около 3 метра от бордюра на стъпалата, оттам е направила дълбока копка по паважа, подскочила е и се е търкулнала още надолу.Каменният къс е изпаднал от по-голяма пропукана варовикова скала, която е надвиснала почти над подпорната стена. Преди да се сгромоляса се е свлякъл по клоните на дърво.В събота сутринта при оглед на района охраната на комплекса е забелязала произшествието и е уведомила директора на общинското предприятие \"Туризъм, публични прояви и атракции\" Ваня Стоянова. В понеделник служители на предприятието щели да разбият на парчета скалния къс и щели да го отстранят, както и да ремонтират повредените павета. Туристи обаче коментираха, че районът има нужда от обезопасяване и прочистване на горската му част.\n\n\n                    ", "date": "2018.03.10", "title": "Скала се търкулна по стъпалата за паметника в Шумен"}
{"url": "http://www.monitor.bg/a/view/10264-%D0%9C%D0%B8%D0%BD%D0%B8%D1%81%D1%82%D1%80%D0%B8%D1%82%D0%B5-%D1%89%D0%B5-%D0%BE%D0%B1%D1%81%D1%8A%D0%B4%D1%8F%D1%82-%D1%81%D1%8A%D1%81%D1%82%D0%BE%D1%8F%D0%BD%D0%B8%D0%B5%D1%82%D0%BE-%D0%BD%D0%B0-%D1%8F%D0%B7%D0%BE%D0%B2%D0%B8%D1%80%D0%B8%D1%82%D0%B5-%D0%B4%D0%BD%D0%B5%D1%81/", "text": "\n                    На извънредно заседание, свикано от министър-председателя Бойко Борисов, ще бъдат обсъдени мерки за гарантиране на сигурността на населението във връзка с рисковете, създадени от препълването на язовири.В заседанието ще участват също директорът на Главна дирекция „Пожарна безопасност и защита на населението“ към МВР Николай Николов, заместник-председателят на Държавна агенция за метрологичен и технически надзор Кирил Войнов, както и областните управители на Враца и на Монтана.\n\n\n                    ", "date": "2018.03.10", "title": "Министрите ще обсъдят състоянието на язовирите днес"}
{"url": "http://www.monitor.bg/a/view/6971-%D0%94%D0%B2%D0%B0%D0%BC%D0%B0-%D0%BF%D0%BE%D1%81%D1%82%D1%80%D0%B0%D0%B4%D0%B0%D1%85%D0%B0-%D0%BF%D1%80%D0%B8-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BD%D0%B0-%D0%9E%D0%BA%D0%BE%D0%BB%D0%BE%D0%B2%D1%80%D1%8A%D1%81%D1%82%D0%BD%D0%B8%D1%8F-%D0%BF%D1%8A%D1%82-%D0%B2-%D0%A1%D0%BE%D1%84%D0%B8%D1%8F/", "text": "\n                    Лек автомобил се преобърна по таван на Околовръстния път в София в петък вечер. При инцидента са ранени двама души.Пожарникари рязали ламарините, за да извадят пострадалите от смачкания автомобил, предаде Нова телевизия. Инцидентът е станал в платното в посока кв. „Младост”, в близост до голям търговски център. Не е ясно дали е имало и друг участник в катастрофата, който е избягал. Друга версия, по която се работи, е движение с превишена скорост.Около два часа след катастрофата, на Околовръстния път стана и друг инцидент. Кола се заби в разделителната мантинела. Катастрофата е в същото платно, преди разклона за \"Драгалевци\". \n\n\n                    ", "date": "2018.03.10", "title": "Двама пострадаха при катастрофа на Околовръстния път в София"}
{"url": "http://www.monitor.bg/a/view/7312-%D0%91%D0%BE%D1%80%D0%B8%D1%81%D0%BE%D0%B2-%D0%A9%D0%B5-%D0%BE%D1%82%D0%BF%D1%83%D1%81%D0%BD%D0%B5%D0%BC-3-%D0%BC%D0%BB%D0%BD-%D0%BB%D0%B2-%D0%BD%D0%B0-%D0%A5%D0%B0%D0%B9%D1%80%D0%B5%D0%B4%D0%B8%D0%BD-%D0%B7%D0%B0-%D1%8F%D0%B7%D0%BE%D0%B2%D0%B8%D1%80%D0%B8%D1%82%D0%B5/", "text": "\n                    Постановление на правителството за отпускане на 3 млн. лв. за язовирите в Хайредин ще бъде прието днес. Това обяви премиерът Бойко Борисов на извънредното заседание на Министерски съвет за обсъждане на мерки за гарантиране на сигурността на населението във връзка с рисковете, създадени от препълването на язовири.„Когато се готвим за бедствия, е хубаво да се прави в хубаво време, а не когато e настъпило бедствието“, каза премиерът на заседанието и изтъкна, че месеци наред се наблюдава процес на \"безкрайно администриране\" между държава и общини, агенции и структури, по отношение на състоянието на язовирите. Той заяви още, че безкрайно се вбесява от това, че чува как нещо не може да стане заради административни и други причини. „Лавинообразно нарастват цени, суми и всичко останало“, коментира премиерът.Той информира, че вчера е имал среща с хидроинженери от Враца и попита какво толкова сложно има да се поддържат съоръженията. „Това са едни кранове и те се поддържат в изправност“, отбеляза премиерът. Той напомни, че в страната има 7000 язовира.В заседанието участват също директорът на Главна дирекция \"Пожарна безопасност и защита на населението\" на МВР Николай Николов, заместник-председателят на Държавна агенция за метрологичен и технически надзор Кирил Войнов, както и областните управители на Враца и на Монтана.\n\n\n                    ", "date": "2018.03.10", "title": "Борисов: Ще отпуснем 3 млн. лв. на Хайредин за язовирите"}
{"url": "http://www.monitor.bg/a/view/67060-%D0%91%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%BC%D0%BE%D1%80%D1%8F%D0%BA-%D0%B7%D0%B0%D0%B3%D0%B8%D0%BD%D0%B0-%D0%BF%D1%80%D0%B8-%D0%BF%D0%BE%D0%B6%D0%B0%D1%80-%D0%BD%D0%B0-%D1%84%D0%B5%D1%80%D0%B8%D0%B1%D0%BE%D1%82%D0%B0-%D0%93%D0%B5%D1%80%D0%BE%D0%B8%D1%82%D0%B5-%D0%BD%D0%B0-%D0%A1%D0%B5%D0%B2%D0%B0%D1%81%D1%82%D0%BE%D0%BF%D0%BE%D0%BB/", "text": "\n                    Български моряк загина при пожар на ферибота „Героите на Севастопол“. Инцидентът е станал в кабината на българина, който е работел като бордови моряк, съобщи специализираното електронно издание maritime.bg. Фериботът извършва в момента курс от Варна за Сочи. На този етап самоличността на загиналия нашенец не се съобщава. Благодарение на бързата реакция на екипажа, пожарът в каютата му е овладян и не е допуснато разпространението на огъня. Предполага се, че вероятно българският моряк се е задушил в съня си. Няма други пострадали от екипажа, а материалните щети са ограничени само в каютата на загиналия. От Параходството БМФ потвърдиха информацията, добавяйки, че е започнало разследване за установяване на причините, довели до инцидента.„Героите на Севастопол“ е от типа кораби ро-ро за карго превози. Построен е през 1978 година, като има дължина 185 м, широчина 26 м и брутен тонаж от 19 518 тона. Плава под български флаг, като негов оператор, заедно с другия еднотипен кораб „Героите на Одеса“, е БМФ. Те обслужват ро-ро линиите Варна-Черноморск-Варна, Варна-Поти/Батуми-Варна и Черноморск-Поти/Батуми-Черноморск. На борда могат да се превозват 108 железопътни вагона ( 920 автомобила или 100 камиона с дължина до 16 м).\n\n\n                    ", "date": "2018.03.10", "title": "Наш моряк загина при пожар на ферибота „Героите на Севастопол“"}
{"url": "http://www.monitor.bg/a/view/76655-%D0%A1%D1%82%D1%83%D0%B4%D0%B5%D0%BD%D1%82%D0%B8-%D0%BF%D0%BE-%D1%81%D1%82%D0%B5%D0%BD%D0%BE%D0%BF%D0%B8%D1%81-%D1%80%D0%B0%D0%B7%D0%BA%D1%80%D0%B0%D1%81%D0%B8%D0%BB%D0%B8-40-%D1%81%D0%B3%D1%80%D0%B0%D0%B4%D0%B8/", "text": "\n                    Над 40 обществени сгради са разкрасени за последните десетина години от студенти – дипломанти при катедра „Стенопис“ при великотърновския факултет  по изящни изкуства. Това сподели в Стара Загора ръководителят на една от най-старите катедри доц. Борис Желев.Той и колегата му проф. д-р Марин Добрев откриха в старозагорската галерия уникална по своя характер изложба, представяща част от идеите на младите художници – стенописци. На откриването присъства и доайенът на старозагорските художници Ангел Карагьозов, който е сред първите випускници, след като бил приет през далечната 1963-а.От 2014 година бъдещите майстори на стенописа разполагат и с единствената в условията на родно висше учебно заведение студио за горещо стъкло „Hot  Chop“ към новооткритата магистърска програма „Дизайн на стъклото“. Въпреки финансовите проблеми все по-често към дипломантите се отправят покани от общински ръководства и шефове на публични администрации, които настояват техни проекти да бъдат реализирани върху фасадите или в коридорите на обществените сгради.\n\n\n                    ", "date": "2018.03.10", "title": "Студенти по стенопис  разкрасили 40 сгради        "}
{"url": "http://www.monitor.bg/a/view/43786-%D0%94%D0%BE%D0%B1%D1%80%D0%BE%D0%B2%D0%BE%D0%BB%D1%86%D0%B8-%D0%BF%D0%BE%D1%87%D0%B8%D1%81%D1%82%D0%B2%D0%B0%D1%82-%D0%BF%D0%B5%D1%89%D0%B5%D1%80%D0%B8%D1%82%D0%B5-%D0%B2-%D0%A0%D0%B0%D0%BA%D0%B8%D1%82%D0%BE%D0%B2%D1%81%D0%BA%D0%B8%D1%8F-%D0%BA%D1%80%D0%B0%D0%B9/", "text": "\n                    Членове на Българското пещерно дружество - клон-Ракитово организираха заедно с доброволци почистване на по-големите пещери в този край на Родопите. Много от пещерите са били затлачени от наноси на пясък, чакъл и глина и проникването в тях е затруднено именно от това им състояние. Ще бъде извършен и теренен обход около входовете на пещерите.От пещерното дружество ще снемат и GPS- координати, ще оставят и на доброволците време за снимки и забавления.По данни от ракитовското пещерно дружество досега са проучени 21 пещери в околностите на родопското градче, като една от най-известните е „Лепеница“, а през миналата година местните спелеолози и колегите им от Българското пещерно дружество организираха проучвателна експедиция и проникнаха във вертикалните пещери „Властелина\" и „Бундевата“. Край Ракитово спелеолозите откриха и уникална по рода си пещера, която представлява галерия от забележителни скални образувания с килим от пещерни бисери, кристални цветове и изящно издълбани от водата и природата естествени форми. Пещерата ще бъде използвана от учените за подземна лаборатория.\n\n\n                    ", "date": "2018.03.10", "title": "Доброволци почистват пещерите в Ракитовския край"}
{"url": "http://www.monitor.bg/a/view/89029-%D0%9C%D0%BB%D0%B0%D0%B4%D0%B5%D0%B6-%D1%81%D0%B5-%D0%BD%D1%83%D0%B6%D0%B4%D0%B0%D0%B5-%D0%BE%D1%82-%D1%81%D0%BF%D0%B5%D1%88%D0%BD%D0%BE-%D0%BB%D0%B5%D1%87%D0%B5%D0%BD%D0%B8%D0%B5-%D0%B2-%D1%87%D1%83%D0%B6%D0%B1%D0%B8%D0%BD%D0%B0/", "text": "\n                    22-годишен младеж от септемврийското село Симеоновец се нуждае спешно от лечение в чуждестранна клиника, за да живее. Росен Йорданов има тумор в главата и през 2015 г. е претърпял първата си операция, две години по-късно - още една. Сега трябва да премине през химиотерапия в Турция - в местна болница. За нея са необходими над 20 хиляди евро, които семейството му не може да събере без помощта на добри хора. Затова в общинския център Септември организират благотворителен концерт в помощ на онкоболния младеж. Проявата ще бъде на 23  март, а на концерта ще пеят фолкзвездите Янко Неделчев, Нелина и Здравко Мандаджиев. За да се наберат средства в подкрепа на болния Росен е предвиден вход от 5 лв., като парите ще бъдат дарени на младежа.Всеки, който иска да помогне на Росен, може да направи превод и по банковата му сметка.BG85PIRB73884605508246SWIFT: PIRB BG SFPIRAEUS BANK BULGARIA ADГеорги Илиев Йорданов\n\n\n                    ", "date": "2018.03.10", "title": "Фолкзвезди пеят благотворително за болен младеж"}
{"url": "http://www.monitor.bg/a/view/51154-%D0%9D%D0%B0-%D1%80%D0%B0%D0%B7%D1%85%D0%BE%D0%B4%D0%BA%D0%B0-%D0%BF%D0%BE-%D1%81%D0%BD%D0%B8%D0%BC%D0%B0%D1%87%D0%BD%D0%B0%D1%82%D0%B0-%D0%BF%D0%BB%D0%BE%D1%89%D0%B0%D0%B4%D0%BA%D0%B0/", "text": "Топ 10 филмови и телевизионни локация в света\n                    Обиколили сте Седемте чудеса на света, най-романтичните градове и най-красивите плажове и търсите нови дестинации? Свежа идея е да се впуснете в пътешествие към топ 10 на местата, които най-често виждаме на големия екран с пуканки в ръка. Проучване, осъществено от британския уебсайт GoCompare, издаде най-популярните локации за снимки на любими филми и сериали Повечето от тях се намират в щата Ню Йорк, а само едно място в класацията е извън САЩ.  Сентръл парк оглавява класацията за места, на които неделната ви разходка може да е прекъсната от щракане на клапа и влизащи в ролята на нинджи каскадьори. Сигурно сте чували за огромното пространство зелени площи с езера, които са проектирани от архитектите Фредерик Лоу Олмстед и Калверт Вокс през 1858 г., а от 1963-а е Национална историческа забележителност. Именно там е разпъната снимачна площадка за 231 продукции, сред които „Закуска в Тифани“, „Сам вкъщи 2“, „Мъже в черно 2“, „Приятели с облаги“ и „Спайдърмен 3“. В списъка с телевизионните серии, в които место виждаме локацията, попадат хитовата драма „Клюкарката“ и „Дневниците на Кари“ (историята на малката Кари Брадшоу от „Секса и града“, която тепърва попада в изкушенията на Голямата ябълка). Калифорнийският плаж Венис Бийч заема втора позиция в класацията на GoCompare. Той е основан през 1905 г. от тютюневия милионер Абът Кини като морски курорт и е известен със своя бордуок (дъсчен път) на Тихия океан, както и с бохемската си атмосфера. Популярната локация приютява снимачните екипи на 161 продукции. Сред тях изпъкват култовата комедия „Американски пай“, „Големият Лебовски“ и кримката от 1998 г. „Американска история Х“. На пешеходно разстояние оттам е и кеят в Санта Моника - атрактивен вътрешен курорт на Лос Анджелис, който се простира на самия бряг на Тихия океан. Прословутият кей със 100-годишна история е постоянна локация за най-различни социални и културни събития, сред които представления, концерти, награждавания и прочие. Той разполага дори със собствен кът за забавления. Може да отделите цял следобед на къпане в спокойните води, след което да си вземете пуканки и да се качите на виенското колело. Мястото често се превъплъщава и в снимачна площадка, тъй като се появява в различни филми и сериали.  Гринуич Вилидж грабва сребърния медал в топ 10 на популярните филмови локации и само с 1 разлика от Венис Бийч – 160 продукции. Това е квартал в западната част на Южен Манхатън в Ню Йорк. Районът има предимно жилищен характер и точно оттам са ни познати характерните сгради от продукциите. На територията му се намират основните сгради и факултети на Нюйоркския университет, както и още няколко авторитетни учебни заведения. От края на 19 век Гринуич Вилидж е известен като „бохемска столица“ на интелигенцията и артистичните прослойки на обществото. Там се намира „Вашингтон Скуеър Парк“, прочут с триумфалната арка, и публичната библиотека „Джеферсън Маркет Лайбъри“. Сред многото филмови заглавия, чиято реализация е изпълнена в квартала, са научната фантастика „Смъртоносно влияние“ и трилърът с Уил Смит „Аз съм легенда“. Кварталът Астория е поредното попадение за филмовата индустрия, което се намира. в Ню Йорк и по-точно в района на Куинс. Той е основен фон за 132 продукции, сред които трилърът „Ловци на глави“ и романтичните ленти с комедийни нотки „Артър“ и „Моята супер бивша“.  Уилямсбърг също е квартал на Ню Йорк, но в района на Бруклин. Със 121 филмови продукции на терен заема пета позиция в класацията. Ако се разходите в квартала може ясно да видите къде се разиграват сцени от ленти като комедийния мюзикъл с Джак Блек „Училище за рок“, трилъра „Шелрък Холмс“ и пърата част на кримката „Джон Уик“.  Калифорнийският университет, който се намира в Лос Анджелис, се нарежда на пета позиция с цели 106 продукции заснети на територията му. Сред тях се открояват блокбастъри като комедията „Професия блондинка“, биографичната драма с Джулия Робъртс „Ерин Брокович“ и продължението на „Шифърът на Леонардо“ - „Ангели и демони“. Макар че годишно учебното заведение приютява над 191 хиляди студенти, то често отваря врати и за снимачни екипи.  Кони Айлънд също е квартал в района Бруклин и разполага с развлекателен център с плаж и увеселителни паркове. Крайбрежната алея на Кони Айлънд е едно от най-любимите места както на местните жители, така и на туристите в града. Увеселителният парк там е задължителна спирка по време на обиколката ви и нищо чудно, че там са заснети 102 филмови продукции, сред които драмата с Джаред Лето „Реквием за една мечта“, драмата „Бруклин“ и романтичната комедия „Срок за влюбване“, в която с участие се разписват Хю Грант и Сандра Бълок.  Кой не е чувал за„Таймс Скуеър“? Площадът, известен със своите рекламни пана, e пресечна точка на „Бродуей“ и Седмо авеню в Ню Йорк. Дори е изненадващо, че попада чак на осмо място в класацията с 99 появи във филмови и телевизионни продукции. В списъка с лентите, в които централно място заема знаменитият площад, влизат „Дяволът носи Прада“ с Мерил Стрийп и Ан Хатауей, „Ванила Скай“ с Том Круз и „Бърдмен“ с Ема Стоун и Наоми Уотс.  Университетът на Британска Колумбия, който се намира във Ванкувър и е сред най-известните учебни заведения в Канада. Не по-малко популярен е и в кино индустрията, тъй като е единствената локация в Топ 10, която не се намира в Щатите. В него се обучават близо 50 000 студенти от цял свят, а според класацията на Academic Ranking of World Universities за 2008 г., е на 35-то място по образователна система в света. Учебното заведение е дало терен за заснемането на 91 продукции, сред които научната фантастика „Ефектът на пеперудата“, „Фантастичната четворка“ и романтичната комедия „Тя е пич“.  Харлем е квартал на Манхатън, Ню Йорк. Историята му започва през 17 век, когато първите европейски заселници в района, идващи от Холандия, кръщават мястото на град Харлем. През 1920 г. кварталът е бил център на процъфтяващата Афроамериканска култура и известна още като Ренесанса на Харлем. Този период е свързан с невероятна артистична продуктивност. Макар с времето да започва да се асоциира с висока престъпност, Харлем е сред най-предпочитаните локации за разпъване на снимачен сет. В квартала са снимани 80 филма, сред които „Ани“ с участието на Джейми Фокс и Камерън Диас, „Кланът Тененбаум“ с Гуинет Полтроу и Бил Мъри и комедията „Секс, наркотици и Лас Вегас“ с Ръсел Бранд и Джона Хил\n\n\n                    ", "date": "2018.03.10", "title": "На разходка по снимачната площадка"}
{"url": "http://www.monitor.bg/a/view/1577-%D0%91%D0%B8%D0%B6%D1%83%D1%82%D0%B0-%D0%BA%D0%B0%D1%82%D0%BE-%D0%BD%D0%B0-%D0%BA%D0%B8%D0%BD%D0%BE/", "text": "Донка Павлова е автор на накити и филмови костюми за повече от 30 продукции\n                    \n\n\n                    ", "date": "2018.03.10", "title": "Бижута като на кино  "}
{"url": "http://www.monitor.bg/a/view/74421-%D0%9A%D1%80%D0%B8%D1%81%D1%82%D0%B8%D1%8F%D0%BD-%D0%BA%D0%BE%D0%B9%D1%82%D0%BE-%D1%80%D0%B8%D1%82%D0%B0-%D1%81-%D0%9C%D0%B5%D1%81%D0%B8-%D0%B8-%D1%81%D0%BD%D0%B8%D0%BC%D0%B0-%D1%81-%D0%9E%D0%BB%D0%B8%D0%B2%D1%8A%D1%80-%D0%A1%D1%82%D0%BE%D1%83%D0%BD/", "text": "Младият актьор дебютира в национален ефир с новия сериал „Полицаите от края на града“\n                    Полицай Колев е потомствено ченге. Специалист в боравенето с оръжия – първо стреля, после пита. Мрази униформите и да стои зад бюро. Обича да нарушава правилата. Работи в РПУ Запад под ръководството на бившия си тъст Стефан Желязков.Ето това е последното превъплъщение на магнетичния млад актьор Кристиян Милатинов. Името му ще се споменава все по-често, след като снощи влезе през малкия екран на много български домове с новия комедиен сериал „Полицаите от края на града“ по Нова тв.Попада в актьорския състав след покана за кастинг за продукцията на Магърдич Халваджиян, през който преминава успешно. Пасва идеално за търсения персонаж – млад, красив, любимец на жените и страшилище в полицията. „Може би най-трудно пресъздадох в героя това да е гаден тип понякога. Аз не съм такъв“, разказа пред „Монитор“ Кристиян. И да, той е слънчев, усмихнат и много внимателен. Широко скроен космополит на 31 години, който пътува и работи по цял свят. Застава в светлините на прожекторите едва 6-годишен заедно с баща си като част от цирковата трупа Ковачев. Баща му е акробат, а малкия Крис е негов асистент, преоблечен като каубой. Заедно правят вариететни програми, но със залеза на цирковото изкуства, кариерата му на манежа бързо приключва. Днес осъзнава, че  защото подсъзнателно са възпитали в малкото дете любовта към изкуството.Футболът е другата му страст, която го преследва и до ден днешен. Започва да играе още 7-годишен в школата на „Сливнишки герой“. Няколко години по-късно, при един двубой с „Левски“ от щаба на „сините“ го забелязват и го канят на „Герена“. Там прекарва една година, но решава да замине заедно с майка си и втория си баща за Испания. Уж за малко, а се оказва завинаги. И до ден днешен дели живота си между София и Барселона.Въпреки преместването, Кристиян не се отказва от футбола и решава да пробва в редиците на шампиона „Барселона“. Отива на проби и му се получава. „Там е сложно, защото трябва да си много постоянен, да говориш с правилните хора, да си на точното място в определеното време“, разказва той. Но явно е избрал идеалния момент, защото в юношеската школа, едва на 15 години, рита не с кого да е, а с Пике, Меси и Фабергас. Много тренировки и коренно различна педагогика, която слага акцент не само на физическата форма и тичането. Това за Крис отличава испанския гранд. Но 15-годишните деца си остават деца и в съблекалнята винаги е било весело.  тогава – Estopa. Меси беше доста затворен и интровертен“, спомня си българинът.От малък е меломан и обича всякаква музика. Когато обаче става въпрос за концерти на живо изборът пада върху рок бандите. Няма да забрави никога концерта на Guns N Roses в Белград, или пък AC/DC в Барселона. Пътува по целия свят не само, за да ходи на концерти, но и по работа, а и за да опознава и влиза в нови и нови култури.Още от малък е пред камери и фотоапарати, дори не помни кога се е случило и затова го приема за нещо много естествено. Така логично и модата се намества трайно в биографията му. Всичко започнало на шега при среща със стара приятелка в Барселона, която го завела в рекламната си агенция.. „Направиха му няколко полароидни снимки и ме викнаха на кастинг. Веднага започнаха да ме наемат. Явно ме търсиха като типаж“, казва скромно синеокият актьор. Появява се в кампания на H&M в Испания, снима реклами за Тойота и Мерцедес, дефилира за Кавали в модната столица Милано, дриблира с топка за Жан-Пол Гутие.Истински голямото му постижение е участието в реклама за Световното по футбол преди 4 години,  Отново попада чрез кастинг и в началото дори не знае, че ще работи с мастодонта от Холивуд. „Много е резервиран, сериозен, истински професионалист. Създава невероятна атмосфера за работа“, спомня си щастливецът.Признава, че не може да се занимава само с едно нещо. „Всичко върви паралелно, футболът е до години, но не мога да го оставя като спорт. Актьорството може да е до края на живота, да се развиваш, да еволюираш като артист. Винаги търся нови предизвикателства“, споделя Крис. Затова и не може да стои на едно място и пътува много – Токио, Мексико, Ню Йорк, цяла Европа. Към днешна дата целта му е да иде на Антарктида. Това, което винаги много го изненадва и той търси при пътешествията си е природата. Не обича да ходи по забележителностите от туристическите гидове, а обикаля диви кътчета. „Куба е уникално място. Бях там, за да снимам филм на режисьора Рафаел Мартинес, който ще излезе другата година. Екипът е испански, но е базиран в Мексико. А в Мексико се озовах след като бях в Ел Ей и видях колко са евтини билетите до там. Хората мислят, че в Мексико е опасно, но това е само грешен имидж, създаден от филмите. Там е прекрасно с уникални хора, храна и природа. Местните са много различни и наистина носят древната култура на маите и ацтеките. Живеят осъзнато, живеят в момента, не са толкова подвластни на технологиите. Все още имат идентичност. Точно каквото търся, когато пътувам“, не може да спре да разказва за своите „бягства“ Милатинов.„Животът е да можеш да правиш баланс. Да си на динамично място и да работиш, а после да отидеш на такова диво място.  продължава да размишлява актьора. Именно от тези свои бягства той „краде“ персонажи, емоции и реакции – истински и неподправени, които после използва за изграждането на образите си. Покрай тези странствания знае 5 езика без да броим българския, който му е отличен - испански, английски, малко руски, италиански и отличен португалски. И не спира да снима и публикува пътешествията си вНе е завършил НАТФИЗ, нито някой голям престижен университет за изкуства. Учил е в школа в Барселона и е ходил на няколко уъркшопа в Ел Ей и Мексико. Но твърди за себе си, че истинският актьор не трябва да минава през академия, а да мине през живота. И може би формулата му е правилна, защото още с дебюта си в късометражния филм „Невидим“, сниман в Испания, с екипа се озовават в номинация за престижния фестивал в Сан Себастиян.Наскоро дебютира и българското пълнометражно кино с независимия филм „Никой“ на Андрей Андонов, в който си партнира в главната роля с младата надежда Гергана Плетньова. Двамата играят годеници със сложни отношения. Лентата слага голям акцент върху сексуалността на младите и изобилства от пикантни сцени, които обаче не притесняват Кристиян. „Нужно ми е само да опозная самия човек и как реагира, за да мога максимално естествено да пресъздам любовната сцена“, разказва той. Пък и от думите му става ясно, че у нас киното е доста по-консервативно отколкото си мислим, в сравнение с Испания, където е записал повечето си заглавия.От толкова снимки, пътувания и ангажименти като, че ли личния живот му се е примесил с професионалния и в момента няма жена да себе си. Свободен е, момичета!\n\n\n                    ", "date": "2018.03.10", "title": "Кристиян, който рита с Меси и снима с Оливър Стоун"}
{"url": "http://www.monitor.bg/a/view/9484-100-%D0%9A%D0%B8%D0%BB%D0%B0-%D0%BE%D1%82-%D0%B3%D0%BE%D0%BB%D1%8F%D0%BC%D0%B0%D1%82%D0%B0-%D1%81%D1%86%D0%B5%D0%BD%D0%B0-%D0%B4%D0%BE-%D1%83%D1%87%D0%B8%D0%BB%D0%B8%D1%89%D0%B5-%D0%B8-%D0%BE%D0%B1%D1%80%D0%B0%D1%82%D0%BD%D0%BE/", "text": "Рапърът обмисля да продължи образованието си в Берлин\n                    Би ли се върнал в училище, ако си изградил достатъчно успешна кариера, макар и без заветната диплома? Отговорът е „да“, или поне това би ни казал Явор Янакиев, по-популярен сред широката аудитория като 100 Кила. През последните месеци рапърът гордо споделя с феновете си своите стъпки от голямата сцена към вечерното школо „Отец Паисий“, където рестартира образованието си от 10-и клас. Преди да се раздели в тийнейджърските си години с училището, Янакиев учел в Професионалната гимназия по електротехника и строителство в Търговище, където достига едва до 8-и клас. В рамките на само две години след това обаче сменя над 12 школа. Днес признава, че географията не е една от силните му страни, макар и последният изпит по предмета да го е изпратил от Варна към Северозападна България. Има добър успех обаче по информационни технологии.Без да се самокоронясва като „ на подрастващите, за разлика от мнозина други представители на шоубизнеса у нас, фактът, че оценява ползите от образованието, го превръща точно в такъв. Парадоксално професията му на рапър доскоро му носеше коренно различна слава.Наистина няма как да не се съгласим, че музикални заглавия от ранга на „Напрао ги убивам“ (последния му дует с Гери-Никол) не говорят за особено ниво на интелигентност. И въпреки това Янакиев успява многократно да докаже, че стрелянето напосоки с рими не върви ръка за ръка с грубоватото поведение и плиткоумните разсъждения.Така например той беше изненадата на първия и единствен сезон на риалити предаването „Звездни стажанти“. Нещо повече - разписа се и като големия победител. В рамките на шоуто успя да събере повече от 20 000 лв. за благотворителност, а след големия финал сумата нарасна почти тройно. Каузата, която Килата, както го наричат заклетите му фенове, подкрепи тогава, беше възстановяването на детския летен лагер в Аспарухово.Разковничето, което изстреля Янакиев на върха на стажантската стълба, беше всъщност  Преди да застъпи смело на музикалния фронт, рапърът е работил като продавач на сладолед, на царевица и на гевреци на плажа. До мантрата, че няма срамна работа, той достига след трудно детство, в което е изоставен от баща си, когато е едва на 13 г., а майка му заминава да живее и да се труди в Гърция. Така Явор остава само с брат си в родната Варна. „Това, че нямаш, не трябва да ти пречи да бъдеш”, категоричен е изпълнителят на „Газ до дупка“.Първи ръка в музикалния бранш му подава не кой да е, а пионерът в бранша Мишо Шамара. Отношенията им оттогава досега обаче претърпяха коренна промяна. През 2013 г. например емигриралия отвъд Океана рапър обвини Килата, че е мамил финансово бившите си гаджета. „В миналото Килата никога не е излизал с момиче, ако е нямал някаква полза от него. Преди дори се хвалеше как ги е измамил и завлякъл с пари! Той крадеше от гаджетата си. Виждал съм и в неговата Facebook страница хора да му пишат „Ей, върни си ми парите” и под този коментар още десетки от типа на „И на мен 200-те лв.”, „И на мен 100-те лв.”, при това само от жени!”, уверяваше тогава Шамара.И ако за евентуалните му проблематични отношения с бивши изгори няма как да съдим единствено от слуховете, то за успеха му можем да бъдем категорични – той е налице. Само последната песен, която 100 Кила пусна на пазара в края на миналата година - „Няма такава жена“, е събрала над 13 милиона гледания в платформата за видеосподеляне YouTube. “С това парче искам да ви кажа да не се страхувате да покажате чувствата си пред тези, които обичате. Не се страхувайте да покажете слабостите си. Това според мен означава само едно – да притежавате голямо сърце, което пък само по себе си е сила! Усмихвайте се и вярвайте, че понякога е голям късмет, че не се случва това, което ни се иска!” - така носителят на четири награди „Рапър на годината“ анонсира песента си. И въпреки че вече е врял и кипял дори в продуцирането, се зарича, че един ден ще продължи и с висше образование по специалността в Берлин.   ВАРНЕНСКИ ЖАРГОНХапливи приятели го окичват с прякора му Докато името Явор Янакиев трудно се асоциира с един от най-успешните рапъри на родната сцена, то прякорът му 100 Кила определено се забива като стрела в ума на всеки меломан. Противно на интуитивната нагласа, че победителят от „Звездни стажанти“ вкарва рими под псевдоним, сочещ цифрата на кантара, то историята е съвсем различна. Сценичното му име всъщност идва от хапливи другари и поговорки на варненски жаргон. „Аз съм от Варна. И там, когато някой много често ти опъва нервите, сякаш ти стоварва 100 кила проблеми на гърба. Аз имам няколко познати, които редовно ме нервят, и аз все им повтарям, че са ми хвърлили 100 кила на гърба. И така ме кръстиха 100 Кила“, обяснява неведнъж в интервюта талантът от квартал Аспарухово. Изпълнителят на „Няма такава жена“ обаче не се обижда от различните предположения относно псевдонима му, защото самият той го приема „с голям кеф“.\n\n\n                    ", "date": "2018.03.10", "title": "100 Кила – от голямата сцена до училище и обратно"}
{"url": "http://www.monitor.bg/a/view/49451-%D0%9F%D1%80%D1%8F%D1%81%D0%BD%D0%BE-%D1%81%D0%B3%D0%BE%D0%B4%D0%B5%D0%BD%D0%B8-%D0%BD%D0%B0-%D0%B7%D0%B2%D0%B5%D0%B7%D0%B4%D0%BD%D0%B8%D1%8F-%D0%BD%D0%B5%D0%B1%D0%BE%D1%81%D0%B2%D0%BE%D0%B4/", "text": "Кои наши и чуждестранни знаменитости направиха първата крачка към олтара\n                    Човек и добре да живее, рано или късно се жени. Последните няколко месеца поставиха основите на няколко бъдещи брака на звездния небосвод, а феновете вече тръпнат в очакване на повече подробности за предстоящите сватби. Менделсон се очаква да прозвучи съвсем скоро както у нас, така и зад граница. И ако част от предстоящите младоженци ще бъдат дебютанти под венчилото, то други, сред които Емилия и холивудската комедийна актриса Кейли Куоко например, не търпят да са сами за дълго и светкавично побързаха да заместят бившия си дългосрочен партньор с друг. „Монитор“ направи бърз преглед на знаменитостите, които направиха своята първа крачка към олтара през последните месеци.  За връзката си с арабския милионер Жорж Башур Емилия проговори близо година след като сложи край на отношенията си с бащата на двете си деца Коко Динев. Само няколко дни по-късно изпълнителката на „Не виждам“ показа и годежния си пръстен. Певицата няма навика да обсъжда личния си живот на всеослушание, но въпреки това признава, че се носи на крилете на любовта. Описва връзката си с Башур като кармична и е категорична, че по скалата от 1 до 10 е влюбена в новата си половинка 16.Кога ще си кажат заветното „да“, все още не е ясно. Ако трябва да прогнозираме обаче, сватбата вероятно ще се проведе далеч от медийното внимание. Преди да се врече във вечна вярност на бизнесмена, Емилия подчерта още веднъж, че не той е станал причина за раздялата й с Динев.„Още веднъж държа да отбележа, че по време на раздялата ни с Коко нямаше трети човек – нито от негова, нито от моя страна. Нас ни разделиха битовизмите по-скоро. Човекът, който бе до мен, не се държа така, сякаш аз съм първата, най-важната. А аз него го поставях на първо място“, откровена бе наскоро певицата.Припомняме, че Емилия и Динев финализираха връзката си едва девет месеца след като посрещнаха втората си обща рожба – дъщеричката им Мира. Въпреки че крахът не се дължи на изневяра, певицата признава, че славата му на полова шпага във фолксредите винаги е тежала на връзката им. „Така и не се засякохме – когато той ме обичаше до болка, аз бях на друг етап и обратното“, обяснява Емилия. Година след като новината за връзката им разбуни духовете, Мариана Попова и Веселин Плачков също се запътиха към олтара. Щастливата вест бе потвърдена от самата певица, която сподели с феновете си в социалните мрежи и кадър на годежния пръстен, подарен й от любимия. „Когато има смисъл! Тя каза най-истинското ДА в живота си!“, гласят думите й към фотоса.Познанството на поп певицата Мариана Попова и актьора Веселин Плачков датира от преди две години, когато се срещат на откриването на пешеходна пътека край язовир „Кърджали“. Първоначално отношенията им са само приятелски, а Весо е благодарен на Мариана, че му помага в тежък период. По негови думи, бил обезверен като човек на изкуството и имал нужда от подкрепата на сродна душа, която намира в дълбоките кафяви очи на певицата. Макар да разбуниха духовете със спекулациите, че любовта им е „забранена“, двамата са категорични, че искрата между тях пламва едва след като чаровната брюнетка се е разделила с дългогодишния си партньор - италианския сомелиер Ханес, а звездата от „Дякон Левски“ е сложил край на своя брак.Предполага се, че терен за сватбеното им тържество ще даде Етнографският комплекс „Дамасцена“, където се разпростря снимачният сет за едноименния филм, в който Плачков грабна главната роля. Мястото е сгушено в полите на Стара планина и точно там Веселин покани гостите си в рамките на риалити формата „Черешката на тортата“ и призна, че това е едно от любимите му места в целия свят. Мариана и Веселин могат да се похвалят с по една дъщеричка от предишните си връзки, а според спекулациите скоро ще гушнат и общ наследник.  Хотелиерската наследница Парис Хилтън прие предложението за брак на дългогодишния си приятел – актьора Крис Зилка, по време на романтичната им екскурзия до Аспен, Колорадо, в първите дни от годината. \"Изключително съм развълнувана да бъда сгодена за любовта на живота ми и мой най-добър приятел. Никога не съм се чувствала по-щастлива, сигурна и обичана. Крис е идеалният мъж за мен, който ми показа, че вълшебните приказки наистина съществуват. Вълнувам се и съм изненадана. Когато той ми предложи, незабавно казах \"Да\". Пръстенът е удивителен, най-красивият, който някога съм виждала\", категорична е Парис. Бижуто, с което Зилка зарадва чаровната блондинка, пък е вдъхновено от пръстен на нейната майка. \"Когато дойде при мен, Крис беше наясно какво иска. Той сподели, че е чувал от Парис колко й допада пръстен с крушовиден диамант на майка й\", обясни пред медии бижутерът Майкъл Грийн, като допълни, че годежният пръстен струвал близо 2 милиона долара. За факта, че връзката им се задълбочава, намекна самата Хилтън преди месеци, като заяви, че вече е готова да стане майка.Искрата между нея и актьора от „Невероятният Спайдърмен“ пламна преди две години. Познанството им обаче датира от 2010 г., когато двамата се срещат на парти за наградите „Оскар“. Британският хитмейкър Ед Шийрън и финансовата консултантка Чери Сийборн се познават от деца. Бъдещата съпруга на изпълнителя на Shape of You е от родния му град Съфолк и дори са учили в една гимназия, но след това тръгват по различни пътища. Съдбата ги среща отново през 2016 г. в Ню Йорк. Наскоро Шийрън сподели, че любимата му е вдъхновила текста към песента Perfect. Предложението си 26-годишният певец отправил в края на 2017-а, но чак в края на януари разкри щастливата новина пред феновете си с кадър в Инстаграм. „Сдобих се с годеница точно преди новата година. Много сме щастливи и влюбени и нашите котки също се радват“, гласят думите му към снимката. Скоро след това Шийрън също се появи с годежен пръстен. Малко след като задал съдбоносния въпрос на Чери, която е вдъхновила текста към песента му Perfect, тя върнала романтичния жест. „Никога не съм разбирал защо мъжете не носят годежни пръстени. Това така или иначе е същата отдаденост както при жените. Чери направи моя сама от глина. Много ми харесва“, сподели с усмивка в британското токшоу Lorraine той. Актрисата Софи Търнър, по-известна на редовия зрител по света като Санса Старк от „Игра на тронове“, неотдавна се сгоди за музиканта Джо Джонас. Новината едновременно зарадва и разби сърцата на тълпи от тийнейджъри, които следят изкъсо любимците си. Двойката се среща от по-малко от година, а решението си да се разходи до олтара обяви с публикация на еднакви снимки в Инстаграм. „Аз казах да“, написа 22-годишната британка под кадъра, в който дланта й почива върху ръката на американския тийнидол. Естествено, цялата символика на посланието е събрана в разкошния й пръстен, а първата знаменитост, която ги поздрави в социалните мрежи, бе братът на Джо Ник Джонас: „Честито на брат ми и на бъдещата ми снаха! Обичам ви и двамата толкова много!“ Звездната двойка репетира за евентуален бъдещ наследник с малко хъски, което осиновиха непосредствено преди да обявят годежа си. Изпълнителят на See No More и червенокосата красавица кръстиха новия си най-добър приятел Порки Бискуит. Пухкавото животинче вече трупа последователи в социалните мрежи. Сдобиването с нов четириног придружител е препратка към каузата на Питър Динклидж, с който Търнър си партнира в кървавата сага. Оказа се, че интерпретацията на култовата „Песен за огън и лед“ на Джордж Р. Р. Мартин създала моден тренд сред телеманиаците – да си взимат тази порода заради приликата с вълчищата, които служат на екранния род Старк, но след това ги изоставят. Поп чудовището Лейди Гага и нейният любим – импресариото Кристиан Карино, се сгодиха тайно през лятото, но новината се разчу чак в края на миналата година. 48-годишният мъж спретнал романтично предложение на плажа за певицата, след като получил благословия от баща й. Засега обаче щастливата двойка не бърза да се разходи до олтара заради заболяването на изпълнителката на Born This Way. Наскоро екстравагантната певица призна, че страда от фибромиалгия – заболяване, което води до хронични болки в мускулите. Състоянието й я принуди да прекъсне турнето в подкрепата на последния си албум.За романа на Гага и Карино се заговори още миналия февруари, когато двамата бяха засечени да си правят интимни селфита зад кулисите на „Супербоул“. Той е мениджър на артисти от калибъра на Джъстин Тимбърлейк и Дженифър Лопес и представлява Лейди Гага в Creative Artists Agency. Преди двамата да се съберат, той се срещаше със звездата от „Живите мъртви“ Лорън Коън. Гага пък развали годежа си с актьора Тайлър Кийни през юли 2016 г. Кейли Куоко, която редовият зрител заобича като симпатичната, но плиткоумна съседка на научни гении в „Теория за големия взрив“, прие годежен пръстен за трети път в рамките на седем години. Новият избраник на красавицата е професионалният състезател по конен спорт Карл Кук. Радостната новина за годежа, който стана факт навръх 32-рия й рожден ден в началото на декември, бе споделена от самата Куоко с кратко видео в социалните мрежи, под което тя написа „Сгодени сме!“ С типичното за двойката чувство за хумор пък Кук й отговори в коментарите: \"Още не си ми казала \"Да\".Куоко и Кук са заедно от две години. Предишните връзки на актрисата включват годеж с Джош Ресник през 2011 г., а през 2013-а тя дори се разходи до олтара с тенисиста Райън Суитинг. Бракът между двамата обаче приключи две години по-късно, малко преди да пламне искрата между Куоко и настоящия й любим.\n\n\n                    ", "date": "2018.03.10", "title": "Прясно сгодени на звездния небосвод"}
{"url": "http://www.monitor.bg/a/view/63585-%D0%A1%D0%B5%D0%B4%D0%BC%D0%B8%D1%87%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-1016-%D0%BC%D0%B0%D1%80%D1%82/", "text": "\n                    Очертава се тежка събота, с опити да бъдете притискани и манипулирани. Може да попаднете в критични ситуации. Съветът е да не рискувате излишно и да бъдете пределно внимателни. По трудно ще бъде на родените в първите дни на зодията. Не влизайте в разправии с никого. Каквото се развали в този ден трудно ще се оправи и има тенденция да добие хроничен характер. Избиват комплексите на миналото. В неделя променяте изцяло похода. Ден с огромна трансформираща сила. Искате или не, но старото ще си тръгне, а може би и една връзка ще си отиде от живота ви. В понеделник се пазете от излишни контакти. Нищо съществено не започвайте, а се постарайте да приключите това, което сте обещали и за което вече пропускате сроковете. 13-и е ден на хаотични движения, на големи приказки и обещания, зад които стои пустота, неразбиране и нежелание да се съдейства на другия. 14-и дава възможност да дръпнете напред и да свършите много добра работа. Подпишете нов договор, освободете се от неприятни ангажименти, търсете нова посока за развитие и работа. Добре е за съвместни инициативи. Привлечете нови партньори и се включете в дейности, които ще ви помогнат да затворите работния си цикъл. 15-и е добър за покупка на недвижим имот. На 16-и нищо важно не предприемайте, не споделяйте и не афиширайте. Тъмнината на новолунието ни обгръща.Съботният ден отваря неустоими апетити, но не само към храната. Правят се опити за извоюване надмощие над тези, които се поддават на дресировка и манипулация. Родените в първата декада ще вземат повече отколкото им се полага и ще притискат околните с претенции. Внимавайте. Лесно може да пренатегнете обстановката и да предизвикате експлозии в поведението на близки и приятели. В този уикенд трябва да знаеш докъде може да отидеш и къде вече трябва да спреш. Неделният ден носи реформи и промени. Някой се изнася, друг се нанася на нова територия или в нечий живот. Огледайте терени за нов офис и дом и за 15-и планирайте финализирането на сделката. Добре е до четвъртък да уредите започнатите преговори и сделки. 12-и е ден за приключване на важни проекти и постигане на отдавна гонени цели. Водете преговори, но не бързайте да сключвате нови договори. В този ден е по-добре да пристигнеш на финала, отколкото да тръгнеш от старта. 13-14-и ще ви изпотят с грешки и конфликти на работното място или у дома. Нищо не се върши качествено, всеки дърпа чергата към себе си. На 14-и сменете посоката и начина на действие. Включете резервите. Сексуалната ви енергия е на макс. 15-и ви дава шанс за уреждане на имотна придобивка. Ден на голямата ви лична инвестиция. За петък не планирайте нищо съществено.Съботният ден може да започне със скандал, който ще ви отрови уикенда. Луна Марс, Слънце и Нептун ви гледат в негативни аспекти. Не се опитвайте никому нищо да доказвате. Емоциите трудно се контролират. Не прекалявайте с отсъствията, с натиска и стимулантите. Сексуалната енергия в този ден подкопава здравето. В неделя може да започнете виновно. Ставаме жертва на едиповите комплекси, опитваме да замажем положението, но горчивината ще остане. В този ден старото си отива, не се опитвайте да го задържите. Намерете време за укрепване на здравето. На 12-и приключете с всичко, което сте обещали и не започвайте нищо ново. 13-и изисква съгласувани действия и отказ да се участва в безсмислени разговори и спорове. Посетете учителите си и бъдете избирателни във връзките. Най-силният ви ден за периода е 14-и. Тенденцията е всичко да тръгне по план така, както сте го предвидили или е изгодно за вас. Постигате отдавна гонена цел или мечта. Преградите по пътя лесно се преодоляват. Действайте активно и ще се похвалите с победа. Сключете нови договори, уредете перспективни сделки и задвижете задачите, от които очаквате основните си приходи. На 15-и до обед може да осъществите перфектната сделка, след това ограничете контактите. 16-и е рисков и опасен ден. Предстои ограбващо шансовете ви новолуние.Родените до 1 юли ще изживеят мъчителни и рискови моменти в съботния ден. Апетитите са огромни и трудно се контролират. Емоциите взимат връх и отхвърлят разумната преценка. Може да се скарате с близък и любим или да разберете за изневери. Вечерта властват едиповите комплекси, правим грешки и задълбочаваме кризата. В неделя предстои трансформация, която води към приключвания и раздели. В този ден старото се руши, начина ви на живот ще се промени и дано да е в по-добра посока. Все пак пригответе се да изпиете „една студена вода” или едно горчиво хапче, което ще ви отрезви и накара да мислите повече за себе си. В понеделник се пазете от случайни контакти. Пренапрежението води до сривове във физическото ви и емоционално състояние. Родените в третата декада да очакват удари на работното място. На 13-и посетете капацитет за съвет, особено ако в предните дни сте изживели стресови и губещи положения. Най-успешните ви и силни дни са 14-15-и. В сряда започвате с важен и обезпечаващ ход. В този ден пред вас няма прегради или те са само в ума ви. Гонете си целите. За 15-и планирайте подписване на нови договори, покупка на имот и жилище. Предприетото на 16-и ще тръгне накриво. Помнете, че новолунието в Риби е най-добрият момент в годината за отказване от вредни навици и привички.На 10-и доминира желанието да вземеш, да захапеш и употребиш. Вероятно е да влезете в остри сблъсъци на интереси, възгледи и позиции. Който в този ден замине за чужбина дълго ще остане там или няма да помисли за връщане назад. Проведете оздравителни процедури. В този ден слабо място е гръбначния стълб. В неделя е време да се заложат нови основи за бъдещето. Всичко, което правите нека е здраво и функционално. Не пестете труд, материали и средства. Не си спестявайте и усилията, ако искате личния ви живот да е на ниво.12-и дава възможност да постигнете отдавна гонени цели, да приключите проект, който ще ви донесе пари и слава. Не бързайте да предприемате нищо сериозно. 13-и е ден на остри сблъсъци, на напразно говорене, без да се изслушваме един друг. Всеки мисли за себе си и не е склонен да преговаря. На 14-и ще тичате по инстанции и ще уреждате документи. Законът ще ви създава проблеми или по-точно неговите служители, които не са си на мястото или не са в час с новите разпоредби. Качвате кръвното и адреналина. За всичко ще ви трябват много усилия, пари и време. На 15-и не бързайте, важното ще се договори следобед. Може да направите изгодна сделка и да се уредите с имот или наследство. Капарирайте или купете жилище. На 16-и тъмните сили доминират, не сключвайте нови договори.Родените в третата декада ще изживеят мъчителни моменти в събота сутрин. Не рискувайте с тръгване на път рано сутринта. Не започвайте с претенциите и не предизвиквайте околните. Към обед облаците се разнасят, навлизате в творчески период и в следващите дни ще постигнете максималното в ситуацията, в която се намирате. Започнете нова връзка след разделите в предните дни. 11-12-и ще ви поднесат приятни изненади, ще ви помогнат да свършите работата, за която отдавна се подготвяте. Другите са заети със себе си и с проблемите си и няма да ви обръщат внимание. Това са дни, в които може да извоювате повече екстри и да заложите основите на новия си начин на живот. Добре е в понеделник да не се включвате в безсмислени спорове, а неотклонно да си гоните целите. Не давайте никому излишни обяснения за делата си. 13-и е ден за приключване, а не за започване. Не се изкушавайте да стартирате програма, която в следващите дни може да бъде спряна. На 14-и пътят ви криволичи между желанията и възможностите. Нищо не се постига от първия път. Сега е момента да се посаждат в парника семената на новия разсад. И мислите ви ще намерят благоприятна почва за развитие. На 15-и важното да се свърши до обед. 16-и е един от най-тежките изкушаващи и противопоставящи ви на околните дни. Луна, Слънце и Нептун ви гледат в опозиция.Трудно ще минете без скандали и неприятности в съботния ден. Някой ще напипа слабото ви място, ще ви изнудва и провокира. И близките ще правят опит да се налагат и да ви манипулират във всеки семеен избор. Навлизате в тридневен критичен период, в който е добре да се контролирате максимално, да ограничите пътувания, екстремни физически и психически натоварвания. Стойте далече от публичните изяви и в неделния ден се окопайте на своя територия. Ден на фундамента. Всичко трябва да се прави здраво или изобщо да не се започва. Приберете се навреме, ако пътувате. В понеделник се пазете от случайни контакти и не започвайте нови инициативи, особено провокирани от хора, които не познавате добре. Пестете си силите, започнете диета, приключете неща, които имат строги срокове. На 13-и потърсете капацитет за съвет. Нужна е трезва оценка на реалностите и възможностите. Намерете майстори, вместо сами да започвате ремонти. Силните ви и успешни дни са 14-15-и. В сряда поне една работа ще потръгне така както искате и сте я подготвили. Гонете далечни цели, но създайте и базови лагери по пътя. Не влизайте в директни сблъсъци, заобиколете това, което не можете да завладеете и подчините. В четвъртък всяка стартирана инициатива ще носи ползи в бъдеще. Финализирайте сделка за новото си жилище или офис. На 16-и не поемайте рискове.10-и е ден свързан с насилието, с желанието за коренна реформа, независимо с какви средства и на каква цена. Тълпата е неуправляема, не бива да се провокира общественото мнение. Може да се решите на рисков ход, който тотално да промени живота ви. Сега е момента да се приключи със старото. В неделя ще получите откровение за правилния път и посока. Предприетото в този ден ще стане основа на бъдещите ви лични и семейни отношения, ще се гради и надгражда на така създадената база. Бъдете внимателни какво избирате, на какво се спирате и смятате да разчитате в бъдеще. На 12-и се прочистете от шлаката и за всичко се вслушвайте в гласа на интуицията. Започнете диета и до новолунието в Риби се подгответе да се откажете от вреден навик. Няма по-добър ден за това от 17-и март 2018 г. Във вторник стойте далече от колективните ежби. Който си върши сам работата и не парадира много той ще спечели. Подминавайте хората спрели да си побъбрят. До 15-и на обед Луната ще ви гледа в пречупващ аспект от знака на Водолея. Не се включвайте в колективни инициативи. Пътят ви ще бъде като бягане с препятствия. Трудностите ще са на всяка крачка. На 14-и се явете на конкурси, независимо силата на конкуренцията. На 15-и участвайте в брокерски инициативи, а на 16- приключете с обещаната работа.Тежка и емоционално натоварена събота сутрин за родените в последните дни на зодията. Луна и Марс се целуват във вашия знак, а тези двамата винаги провокират агресивна емоционална реакция към всички и към всичко, което не ни изнася или ни наранява душата. Контролирайте се максимално, за да не кажете и направите нещо, за което да съжалявате. С напредването на деня попадаме под властта на комплексите или на нечии амбиции и апетити. Едното винаги привлича другото. Неделният ден завърта колелото, подканя да предприемем решителни действия за смяна на личната и семейна посока. Този ден се свързва с основата и с фундамента. Не си позволявайте несериозни действия. В понеделник не се доверявайте прибързано. Попадате на фатално привличане, което може да ви донесе удоволствия или придобивки, но за всичко после ще си платите с лихвите. На 13-и не работете в екип и не се включвайте в събрания на работното място. Ден на голямата говорилня. 14-и ще ви даде възможност да направите силен ход и да се внедрите на по-добра служебна и лична позиция. Сключените договори до четвъртък на обед ще ви носят пари, обезпечение и късмет. Сега е момента да поемете нови отговорности и бизнес ангажименти. На 16-и всичко ще тръгне наопаки, а на 17-и направо ще зацикли. Не е време за ски, очертават се травми.Рано сутринта в събота нищо съществено и важно да не се предприема. От нищо може да пламнат скандали и семейни войни. Луната навлиза във вашия знак и среща Сатурн. Аспектът ще противопостави старите на младите, ще събуди комплексарския подход и може да стимулира агресивни реакции. Този ден се свързва с изгнанието, с разрушението на старите модели на поведение и начин на живот. Ако в този уикенд заминете за чужбина дълго няма да се върнете. Не провокирайте околните и се сдържайте максимално. В неделя правите ход, който ви отделя от една група и ви приобщава към друга. Децата се изнасят или започват нов живот, с нови партньори и на ново място. Огромна преобразуваща сила е скрита в тези дни, но всичко ще става с натиск или предозиране на чувствата. Понеделнишки тръгнете бавно и полека към целта и докато не завършите обещаната работата не поемайте нов ангажимент. 13-и е ден за среща с капацитети в интересуващата ви област. Учителят ще се сдобие с ученик и обратното. 14-и отпушва и най заплетените ситуации и дава възможност да излезете с чест от голямата бъркотия. Сега е момента да уредите нещо важно и значимо и да докажете себе си. В четвъртък е време за имотни сделки и покупка на жилище. На 16-и тъмните сили ни контролират. Внимавайте с алкохола и стимулантите.10-и е ден, свързан с коренната реформа, която не може да стане по лесния начин, а ще изисква натиск, агресия и упражняване на насилие, за да започнат промените. На всички нива апетитите са огромни. Всеки се стреми да захапе кокала и не е склонен на компромиси. Надделява хищническата природа, така че ако не сте направени от това тесто внимавайте, за да не пострадате и да бъдете ощетени. Сексът тази вечер разболява, а ласките отложени за утре лекуват. Не започвайте нищо, а се постарайте да приключвате. В понеделник на работното място ще се дават взаимно изключващи се разпореждания. Не бързайте да се доказвате, може да се наложи всичко да се коригира и преправя. Шефовете не се разбират, страда персоналът. На 13-и Луната навлиза във вашия знак, стимулира пътувания и светски срещи, активизира желанието да се работи в екип, но и да се провокира общественото мнение. Ще се правят противоречиви изказвания и съобщения. Но на 14-и няма преграда, която да ви спре. Ще свършите чудесна работа, ще уредите нови договори, ще спечелите дело, ще се справите с конкурент и ще реализирате печалби. Посейте семената в парника. На 15-и може да намерите подходящата база за творчество, работа и живот. Ден за покупка на жилище и офис. В петък властват тъмните сили, важното се върши зад кадър, внимавайте.Тежка събота сутрин за родените в третата декада. Не тръгвайте рано на път, контролирайте се максимално, за де не ви извадят от равновесие. Ден за прошка и покаяние. Овладейте гнева. Не си режете ноктите. Неблагоприятно за хирургически интервенции. Не се татуирайте, не слагайте ботокс. Използвайте активно неделния ден за здравословни процедури и релакс. Включете резервите на пълна мощност, свършете полезна за семейството работа. 12-и е ден за пасивност. Не бързайте с новите начинания. Денят изисква приключване на дейности и инвентаризация на връзки. Във вторник бъдете избирателни, прекъснете вредни контакти и посетете тези, на които вярвате. Ден за среща с учители и специалисти. Търсете съвет от капацитет. 14-и е ден, свързан с вашата родна стихия водата. Тенденцията е всичко да тръгне като по вода, да намери разрешението си, а вие да намерите пътя към морето на големите си надежди, цели и очаквания. Действайте активно, не се давайте без бой. Правото и законът ще са на ваша страна. 15-и е ден за духовно прозрение, за избор на нова посока, мисия и цел. Ден на разтварящия се лотос. Отворете се към света, сключете нови договори, привлечете стабилизиращи партньорства. В петък е ден за прочистване и пречистване. Гонете от съзнанието си натрапчивите мисли и мелодии, а от живота си фалшивите връзки.\n\n\n                    ", "date": "2018.03.10", "title": "Седмичен хороскоп за 10-16 март"}
{"url": "http://www.monitor.bg/a/view/75809-%D0%93%D1%80%D0%B8%D0%B3%D0%BE%D1%80-%D0%94%D0%B8%D0%BC%D0%B8%D1%82%D1%80%D0%BE%D0%B2-%D0%B8-%D0%94%D0%B5%D0%BB-%D0%9F%D0%BE%D1%82%D1%80%D0%BE-%D0%BE%D1%82%D0%BF%D0%B0%D0%B4%D0%BD%D0%B0%D1%85%D0%B0-%D0%BD%D0%B0-%D0%B4%D0%B2%D0%BE%D0%B9%D0%BA%D0%B8/", "text": "\n                    Най-добрият ни тенисист Григор Димитров и партньорът му на двойки Хуан Мартин дел Потро отпаднаха още в първи кръг на турнира от сериите \"Мастърс\" в Индиън Уелс. Двамата отстъпиха пред опитната испанска двойка Фелисиано Лопес/Марк Лопес след 4:6, 2:6.Така Григор и аржентинецът ще могат да се съсредоточат върху участието си на сингъл, което за Димитров стартира в нощта срещу неделя срещу испанеца Фернандо Вердаско във втори кръг.Мачът на българина с Вердаско е трети от програмата на централния корт, която стартира от 21 часа българско време с мача между Доминик Тийм и Стефанос Циципас. След него пък е двубоят между Винъс Уилямс и Сорана Кърстя.\n\n\n                    ", "date": "2018.03.10", "title": "Григор Димитров и Дел Потро отпаднаха на двойки"}
{"url": "http://www.monitor.bg/a/view/87700-%D0%91%D1%8A%D0%BB%D0%B3%D0%B0%D1%80%D0%B8%D0%BD-%D0%B7%D0%B0%D0%B5%D0%BC%D0%B0-%D0%BC%D1%8F%D1%81%D1%82%D0%BE%D1%82%D0%BE-%D0%BD%D0%B0-%D0%BF%D0%BE%D1%87%D0%B8%D0%BD%D0%B0%D0%BB%D0%B8%D1%8F-%D0%90%D1%81%D1%82%D0%BE%D1%80%D0%B8-%D0%B2%D1%8A%D0%B2-%D0%A4%D0%B8%D0%BE%D1%80%D0%B5%D0%BD%D1%82%D0%B8%D0%BD%D0%B0/", "text": "\n                    Един от най-големите ни футболни таланти - Петко Христов, получи голяма чест от страна на „Фиорентина“. Младият бранител е част от примаверата на \"виолетовите\", но днес попадна в групата на първия отбор за утрешния мач с „Беневенто“.От официалния сайт на „Фиорентина“ обявиха, че Петков Христов заема мястото на капитана Давиде Астори, който напусна трагично този свят преди седмица, след като почина в съня си.Двубоят с „Беневенто“ е първи за „Фиорентина“ след кончината на Астори.Христов често получава възможност да тренира с първия тим на Стефано Пиоли, но все още не е дебютирал. Всички във „Фиорентина“ обаче са възхитени от развитието му и е само въпрос на време юношеският ни национал да запише първи мач в Серия \"А\".\n\n\n                    ", "date": "2018.03.10", "title": "Българин заема мястото на починалия Астори във „Фиорентина“"}
{"url": "http://www.monitor.bg/a/view/71356-%D0%91%D0%B5%D1%80%D0%BE%D0%B5-%D0%B1%D0%B8-%D0%9B%D0%BE%D0%BA%D0%BE-%D0%9F%D0%B4-%D0%9A%D0%B0%D0%BC%D0%B1%D1%83%D1%80%D0%BE%D0%B2-%D0%B2%D0%BA%D0%B0%D1%80%D0%B0-%D0%BD%D0%B0-%D0%B1%D0%B8%D0%B2%D1%88%D0%B8%D1%8F-%D1%81%D0%B8-%D0%BA%D0%BB%D1%83%D0%B1/", "text": "\n                    „Берое“ се наложи с 2:0 като гост на „Локомотив“ (Пловдив) в среща от 25-ия кръг на Първа лига и сложи край на серията си от два поредни мача без успех (1 равенство и 1 загуба).\n\nПрез първата част играта се водеше предимно в центъра на терена и головите положение почти липсваха.\n\nНай-интересното такова дойде в 34-ата минута, когато халфът на „Берое“ Бригидо шутира от 18 метра, но Пиргов със страхотен рефлекс изби топката в напречната греда.\n\nПрез второто полувреме двата тима започнаха да действа по-смело в предни позиции и логично създадоха по-любопитни ситуации за попадение.\n\nВ 65-ата минута се стигна до сблъсъци между играчи на двата тима край тъчлинията, след които резервата на домакините Симеон Райков получи директен червен картон.\n\nСамо две минути по-късно гостите излязоха напред в резултата, след като Мартин Камбуров засече с глава центриране на Еуженио и прати топката във вратата на бившия си отбор. Таранът отказа да отпразнува попадението си, демонстрирайки уважение към \"смърфовете\". Голът пък беше третият за ветерана срещу пловдивчани и първи срещу тях насред \"Лаута\".\n\nВ 76-ата минута „Берое“ увеличи преднината си. Борислав Цонев пусна много хубав извеждащ пас към Педро Еуженио, който се справи с отбраната на домакините и прокара топката в долния десен ъгъл на вратата на Пиргов.\n\nДо края на срещата не паднаха повече попадения.\n\n„Берое“ вече има 44 точки на 4-ото място, докато „Локомотив“ (Пловдив) е 7-и с 28.\n                    ", "date": "2018.03.10", "title": "„Берое“ би „Локо“ (Пд), Камбуров вкара на бившия си клуб"}
{"url": "http://www.monitor.bg/a/view/83463-%D0%97%D0%BB%D0%B0%D1%82%D0%BA%D0%B0-%D1%80%D0%B0%D0%B7%D0%BC%D0%B8%D0%B2%D0%B0-%D1%81%D1%82%D0%B5%D1%80%D0%B5%D0%BE%D1%82%D0%B8%D0%BF%D0%B8-%D0%BA%D0%B0%D1%82%D0%BE-%D0%B4%D0%B2%D0%B5-%D0%BA%D0%B0%D0%BF%D0%BA%D0%B8-%D0%B2%D0%BE%D0%B4%D0%B0/", "text": "Чаровната блондинка демонстрира не само хъс, но и истински талант на сцената\n                    Тя е сред светлите примери за родни красавици, които получават положителен отговор на въпроса „Огледалце, огледалце на стената, коя е най-красива на Земята“, раздават автографи, докато пазаруват в мола, и са познати на редовия зрител. Короната на Мис Плеймейт изстреля Златка Райкова към звездния небосклон през 2007 г., а днес е част от колоритната селекция на „Като две капки вода“. С чиста проба натурален талант, без да е стъпвала на уроци по пеене или актьорско майсторство, красавицата блесна като почти шлифован диамант в актуалния сезон на шоуто за преобразявания.След като Ваня Джаферович, който се появи на сцената като бивш футболист, който е отпускал глас само под душа, Злати продължи традицията участниците без опит в сферата да се котират като тотални фаворити на зрителите. Докато в образа на Михаела Филева с песента „Опасно близки“ Райкова не можа да разгърне съвсем потенциала си, то второто й представяне бетонира статуса й на сензация. Доказателство за това е победата й в кожата на легендарната Ваня Костова в изпълнение на „Здравей, как си, приятелю“ на последния лайв на формата, когато сериозен гръб към върха й удариха гласовете на публиката. „Не смятам, че аз съм човекът, който трябва да дава оценки за себе си“, скромничи чаровната блондинка. „Аз не мога да повярвам, защото тя не е нито актриса, нито певица. Това беше  от А до Я“, категорична бе певицата със 100-каратова усмивка Хилда Казасян. Още по-ласкателна бе реакцията от тежката категория в лицето на Фънки, който по традиция е пестелив на хвалби. „В момента съм като ударен по главата“, намигна той. Златка дава заявка, че ще направи всичко възможно, за да надгради досегашното си представяне. „Последното нещо, което чувствам, е, че съм си повярвала. Отговорността ми към публиката и към почитателите на предаването е голяма и не искам да ги разочаровам“, заяви тя пред „Монитор“.Участието на Райкова в „Като две капки вода“ е дълго бълнуван блян. „Винаги ми е било мечта да участвам. Бях казала на целия свят, че искам и като че ли някой ме чу. Много се учудих от факта, че ме поканиха на кастинг“, признава тя. Скъпите за Злати хора пък се вълнуват за новото й приключение повече и от нея. „Цялата държава ме подкрепя. Казвам го с гордост. Камо ли близките ми – радват се до девето коляно“, щастлива е тя.Момичето, чиято първа телевизионна изява бе в „Островът на изкушението“, дължи успеха си на факта, че има добър слух и имитациите й се отдават. Краткият й досег до микрофон е на 18-годишна възраст, когато става част от попфолк формацията „Фатално 3“. Злати обаче тушира слуховете, че  и е отворена да коментира минималния си професионален опит, ако я попитат коректно. Красавицата от Пазарджик по природа е добра и в танците, но в „Като две капки вода“ те са един от компонентите, които предизвикват в нея неистово старание.„В дискотеката е лесно. Но на сцена трябва да мисля за текст, за актьорска игра, за танци – голям сблъсък“, откровена е тя пред „Монитор“. На въпроса дали би реализирала собствен , Злати оставя вратичката леко открехната. „Смятам, че човек не може да избяга от това, което ще му се случи в живота. Аз съм на 31 и едва ли тепърва ще правя музикална кариера, но да не казваме никога“, отсече тя. И докато до преди две седмици е била отдадена изцяло на бизнеса си и на новата колекция към модния си бранд Bless By Zlatka Raykova, то към днешна дата вече свободно време няма от дългите часове репетиции.Следващият образ, който бутонът на късмета отреди на Злати, е и най-трудният й за момента - Лу Бега в изпълнение на Mambo No. 5, тъй като тя не владее добре чужди езици. „Много се притеснявам. Следващата задача ми е много трудна. Не съм толкова добра в английския език, колкото ми се иска. Той е един мачо, който флиртува постоянно с жени, има и динамика“, призна тя. Що се отнася до това, че ще скрие сексапила си под мъжки дрехи, това изобщо не я тревожи, тъй като тя излиза на сцената, за да разчупи стереотипите за „хубавиците, които мислят само за външния си вид“.\n\n\n                    ", "date": "2018.03.10", "title": "Златка размива стереотипи като две капки вода"}
