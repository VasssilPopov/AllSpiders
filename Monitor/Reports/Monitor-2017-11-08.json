{"url": "http://www.monitor.bg/a/view/20053-%D0%98%D0%B7%D0%BB%D0%B0%D0%B3%D0%B0%D1%82-840-%D0%B7%D0%BB%D0%B0%D1%82%D0%BD%D0%B8-%D0%BC%D0%BE%D0%BD%D0%B5%D1%82%D0%B8-%D0%B7%D0%B0-125%D0%B3%D0%BE%D0%B4%D0%B8%D1%88%D0%BD%D0%B8%D0%BD%D0%B0-%D0%BD%D0%B0-%D0%BC%D1%83%D0%B7%D0%B5%D1%8F-%D0%B2-%D0%9F%D0%BB%D0%BE%D0%B2%D0%B4%D0%B8%D0%B2/", "text": "\n                    Златното съкровище от 840 монети, открити при строителството на сградата на община Карлово, ще бъде изложено за посетители за 125-тата годишнина на Археологическия музей в Пловдив. Ценните експонати ще бъдат експонирани в реставрираната витрина – сейф, която е била изработена през 1950г. специално за Панагюрското златно съкровище.\n\nВитрината е с най-високо ниво на сигурност, като експозиционната й част се прибира в метален огнеупорен сейф. Тя се вдига с подемен механизъм и се заключва с четири броя ключове. Изработена е навремето от най-големия български майстор, който е правил каси и сейфове за банката. Била направена само година, след като през 1949г. братя Дейкови открили Панагюрското златно съкровище специално за него. Безценните находки от Панагюрище били във витрината до 1974г. в пловдивския музей, но след това заминали за София. След това във витрината – сейф били излагани и други изключително ценни експонати, чиято стойност е буквално неоценима. Заради ползването й години наред витрината се била деформирала и се наложило да бъде реставрирана. Това се случило в последните 2 години с помощта на средства от Министерството на културата. В момента витрината – сейф е като нова и за кръглата годишнина от основаването на Археологическия музей в Пловдив може да приюти златното съкровище от монети от Карлово. Монетите са от началото на миналия век и най-вероятно са принадлежали на богат карловски род. С излагането на златните монети в музея ще бъде отбелязана годишнината, а на церемонията ще присъстват кметът на Пловдив Иван Тотев и зам.-министърът на културата Амелия Гешева. \n                    ", "date": "2017.11.08", "title": "Излагат 840 златни монети за 125-годишнината на Архелогическия музей в Пловдив"}
{"url": "http://www.monitor.bg/a/view/41754-736-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%B0-%D0%B1%D0%B5%D0%B7-%D0%BF%D0%BE%D0%BC%D0%BE%D1%89%D0%B8-%D0%B7%D0%B0%D1%80%D0%B0%D0%B4%D0%B8-%D0%BE%D1%82%D1%81%D1%8A%D1%81%D1%82%D0%B2%D0%B8%D1%8F-%D0%BD%D0%B0-%D0%B4%D0%B5%D1%86%D0%B0%D1%82%D0%B0-%D0%B8%D0%BC-%D0%BE%D1%82-%D1%83%D1%87%D0%B8%D0%BB%D0%B8%D1%89%D0%B5/", "text": "\n                    Следим стриктно дали децата редовно посещават училище и дали не допускат неизвинени отсъствия. 736 семейства са санкционирани през първите девет месеца на 2017 година, заради допуснати от децата им повече от 5 неизвинени отсъствия, без уважителна причина. В тези семейства се отглеждат общо 837 деца, съобщи вчера шефката на дирекция „Социално подпомагане“ във Варна, Адриана Григорова. За този период дирекцията е санкционирала и 50 семейства, в които се отглеждат 52 деца в предучилищна възраст, тъй като са допуснали отсъствия за повече от три дни, без уважителна причина. 22 761 семейства, в които се отглеждат 33 183 деца, се подпомогагат от дирекция „Социално подпомагане“ – Варна, каза още Григорива, като отбеляза, че и по отношение на семейните помощи се наблюдава тенденция за намаляване на броя на получаващите ги. Спрямо същия период на 2016 година месечните помощи са намалели с 12%, уточни експертът. Григорова посочи, че се запазва като най-голям относителният дял на месечните помощи, които семействата получават за отглеждане на дете до завършване на средно образование.\n                    ", "date": "2017.11.08", "title": "736 семейства без помощи, заради отсъствия на децата им от училище"}
{"url": "http://www.monitor.bg/a/view/86801-%D0%9E%D0%B1%D1%89%D0%B8%D0%BD%D0%B0-%D0%A1%D0%BB%D0%B8%D0%B2%D0%B5%D0%BD-%D0%BE%D1%82%D0%BA%D0%B0%D0%B7%D0%B2%D0%B0-%D0%B4%D0%B0-%D0%B2%D1%8A%D1%80%D0%BD%D0%B5-45-%D0%BC%D0%BB%D0%BD-%D0%BB%D0%B2-%D0%BD%D0%B0-%D0%9C%D0%9E%D0%A1%D0%92/", "text": "\n                    Община Сливен не възнамерява да преведе исканите от МОСВ 4,5 млн лв, заради които частен съдия изпълнител блокира сметките и наложи възбрана върху автомобилите, съобщи кметът Стефан Радев.\n\nСпоред него искането на ековедомството било неоснователно, тези пари били предоставени авансово по програма ИСПА по договори от далечните 2008-2010 година за т.нар. първи цикъл от големия воден проект. Въпреки всички перипетии проектът в крайна сметка е бил реализиран, с тях е била завършена пречиствателната станция за отпадни води и част от канализацията.\n\nГрадоначалникът призна, че блокирането на сметките не е го изненадало, защото още м.г. от МОСВ му изпратили напомнително писмо и покана за доброволно издължаване. Поканата обаче  останала… „за сведение“\n\nВ момента в общинската хазна няма налична такава голяма сума, евентуалното й изтегляне от частния съдия изпълнител ще доведе до невъзможност за реализиране на инвестиционната програма, коментира Радев. Той припомни, че извън блокажа са сметките с парите от европрограмите и държавната субсидия. Колкото до автомобилите и до сега кметът ходел на работа с личната си кола.\n\nВ законовия двуседмичен срок юристите на общината ще внесат възражение в местния районен съд относно размера на сумата и ще поискат спиране изпълнението на вземането, категоричен е кметът Радев. Ако това искане бъде прието се очаква НАП да заведе на свой ред дело за установяване размера на вземанията си и да стартира дълга процедура с доста неясен край.\n\nТова не е първият случай в който сметките на общината са били блокирани, припомня Стефан Радев, до сега това е ставало обаче от частни фирми. Споровете с МОСВ също не са прецедент, м.г. от там са настоявали общината да им възстанови 21 млн лв по следващите фази на водния цикъл. В крайна сметка от МРРБ предоставили допълнителни 1,5 млн лв и проектът е бил завършен, като по този начин санкцията е отпаднала.\n\nПреди 2 години сливналии са имали просрочени плащания в размер на 25 млн лв, в момента размерът им е в рамките на около 8 млн лв. Междувременно общината емитира  облигации за 21 млн лв, с които да гарантира проектите си.Допълнително, с цел подпомагане на финансовото оздравяване от МФ предоставили безлихвен заем от 5 млн лв при поискани 17 млн лв.\n\nКметът Стефан Радев възнамерява да търси разговор с премиера за нова помощ ако съдът не спре действията на съдия- изпълнителя. По думите му ситуацията в Града на стоте войводи е сходна с проблемите, които имат много други общини.\n\nВъпреки изразходваните до сега близо 100 млн лв за подобряване на водоснабдяването и канализацията в града и в момента загубите на вода по тръбопроводите надхвърля 74 процента, показват последните данни.\n\n \n                    ", "date": "2017.11.08", "title": "Община Сливен отказва да върне 4,5 млн лв на МОСВ"}
{"url": "http://www.monitor.bg/a/view/42605-%D0%92%D0%B5%D0%B3%D0%B0%D0%BD%D0%B8-%D0%BF%D1%80%D0%BE%D1%82%D0%B5%D1%81%D1%82%D0%B8%D1%80%D0%B0%D1%85%D0%B0-%D1%81%D1%80%D0%B5%D1%89%D1%83-%D0%9C%D0%B5%D1%81%D0%BE%D0%BC%D0%B0%D0%BD%D0%B8%D1%8F/", "text": "\n                    Вегани протестираха пред Интер експо център в столицата срещу откритата днес изложба „Месомания“.„Не е нужно да ядем месо, за да сме силни, здрави и атлетични. Можем да ядем само растителна храна и така няма да причиняваме страдание”, крещяха защитниците на животните.Зад вратите се провежда най-голямото бизнес събитие в София, според организаторите, с над 450 фирми изложители. „За ценителите на био и веган продукти за здравословно хранене, в изложбените зали има обособени био зона и диети, коментираха протестта на веганите организаторите.\n\n\n                    ", "date": "2017.11.08", "title": "Вегани протестираха срещу \"Месомания\""}
{"url": "http://www.monitor.bg/a/view/26194-%D0%A6%D0%B2%D0%B5%D1%82%D0%B0%D0%BD-%D0%92%D0%B0%D1%81%D0%B8%D0%BB%D0%B5%D0%B2-%D0%9F%D0%BE%D0%B7%D0%B8%D0%B2%D0%BD%D0%B0-%D0%9E%D0%BA%D1%83%D0%BF%D0%B8%D1%80%D0%B0%D0%B9-%D0%A2%D0%B5%D0%BC%D0%B8%D0%B4%D0%B0-vi-%D0%B3%D0%BB%D0%B0%D0%B2%D0%B0-%D0%BE%D1%82-%D0%BA%D0%BD%D0%B8%D0%B3%D0%B0%D1%82%D0%B0-%D0%91%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F-%D0%9C%D0%B0%D0%B4%D0%BE%D1%84/", "text": "\n                    \n\n \n\n„Крепостта се превзема винаги отвътре”. Това е азбучно правило, което всеки военен тактик знае и насън. Троянският кон, измислен от древните елини, и копията му през вековете са превзели не един и два бастиона, разчитайки на подривната сила на „вътрешния човек”. Докато кротко седи и наблюдава опитите за защита на крепостта срещу външната атака, предателят в четата всъщност намира слабите места на обсадените или им създава такива, за да се окажат на колене пред завоевателите си.\n\nАко трябва да погледнем отстрани, ще установим, че съдебната система у нас е подложена на реална обсада, която е подготвяна дълго и старателно, но реалните щурмови действия започват преди две-три годни. Кой е обсадил Темида и желае да я овладее? Просто един поглед върху основните кресльовци, които през ден плюят третата власт в България, чертаейки разделителни линии дори между редовите магистрати и групирайки на „добри” и „лоши”, показва, че става въпрос за храненици на кръга фалирали олигарси – Иво Прокопиев, Сашо Дончев, Огнян Донев. Първенец сред тях е Българския Мадоф – Цветан Василев. И като заговорихме за война – всеки знае, че това струва пари. Много пари, които не са бързовъзвращаема инвестиция, но със сигурност, ако се ползват правилно, ще доведат до влияние, което може да се окаже и безценно. Затова хранениците на олигархичния кръг „Капитал” използват ресурсите на щедрия Джордж Сорос, чиито възгледи и амбиции за развитието на „отвореното общество” изумително съвпадат с тези на ментора на фалиралите олигарси – командирът Иван Костов. А целта на военното мероприятие е една – пълна окупация на Темида, която да работи изцяло в полза на кресливия грантаджийско-олигархичен кръг.\n\nТук не става въпрос просто за индулгенция по наказателни производства, висящи като дамоклев меч над главите на олигархичната ламя, а за манифактура за търговски дела, които могат да превърнат бедняка в милионер, а милионера - в бедняк. Всъщност нуждата от „бързо и работещо” правосъдие, което да повдига превръзката на очите на уж сляпата Темида, започва да се чувства най-силно след краха на КТБ, фалирана лично от банкера беглец. Тогава дълго захранваните с тлъсти грантове през годините конкретни съдии, магистратски професионални организации и дори НПО-та „специализирали се в наблюдение и мониторинг” на съдебната система у нас, се активизират подозрително. Започват кресливи атаки срещу Темида, декларации се пишат на „бели покривки” или в лъскави офиси, но се представят за родени от „справедливия магистратски гняв”, а представители на тогите демонстративно излизат на скандални протести. И докато микрофоните и камерите на послушните грантаджийски медии са насочени към хепънингите пред Съдебната палата, вътре, в малки тъмни кабинетчета, послушни съдии прехвърлят малкото ценни активи на разграбената от Василев банка.\n\nА примерите за подобни услужливи магистрати не са един или два. И всички те са някак притеснително свързани с добилия скандална слава Съюз на съдиите в България (ССБ). Най-фрапиращият сред тези случаи е буквалното отмъкване на част от „Петрол” с помощта на съдии, благосклонни към авера на Цветан Василев и също виден член на дружинката олигарси – Гриша Ганчев. Сагата с овладяването на един от най-апетитните активи, купени с пари на вложителите в КТБ – компанията „Петрол”, минава през няколко етапа и заграбването й не става накуп, но най-ключова се явява именно помощта на съдията от Софийския градски съд Жаклин Комитова. Видната представителка на ССБ съдейства активно на офшорка да придобие близо 150 бензиностанции в цялата страна, въпреки наложения им от НАП запор.\n\nСвоеобразна черешка на торта обаче е друго търговско дело, озовало се отново в ръцете на Комитова, а след това и при Нели Куцкова на горната инстанция – това е делото за промяната на управителите на купената на аукцион от Спас Русев БТК. Двете скандални протестърки в тоги буквално обслужват Цветан Василев и поредния му авер, чрез който банкерът беглец се опитва да заграби малкото златни активи, закупени с парите от КТБ – руснака Дмитрий Косарев. Първо магистратът от Софийския градски съд и член на грантаджийския Съюз на съдиите в България Жаклин Комитова, а след нея и говорителката на захранваната от „Отворено общество“ и „Америка за България“ организация и магистрат в Софийския апелативен съд Нели Куцкова са приели решения, с които реално се пречи на новия собственик на БТК Спас Русев да започне да управлява компанията. С определенията си те буквално блокират смяната на старото ръководство на дружеството, в което е и „златното момче“ за поръчки на Василев – Златомир Сурлеков, с нови управители, назначени, след като бизнесменът Спас Русев купи акциите на БТК на аукцион в Лондон миналата година. Със скандалните решения на двете съдийки всъщност лъсва разликата между правораздаването, прилагано от протестърите в тоги у нас, и признатия като стандарт в европейското право люксембургски съд. Паралелно с делото у нас, по абсолютно същите искания се е водела процедура и в Люксембург, като тамошният съдия обаче е порязал авера на Цветан Василев Косарев по всичките му щения.\n\nОт всичко казано дотук дори и най-големите лаици в областта на правото могат да добият представа, че овладяването на Темида е започнало и макар засега крепостта на сляпата богиня на справедливостта да не е изцяло овладяна, в нея отдавна са проникнали троянски коне, които се пробват да я рутят подмолно. Докато външната обсада също тече с пълна сила.\n\n„Без пари всичко е напразно!”, гласи латинската мъдрост, движила римските императори, докато чертаели славни планове за разширяване на империята си. А ние бихме добавили, че когато искаш да овладееш една система по спешност, започваш да търсиш пробойните в нея. Или тези нейни членове, които могат да бъдат „мотивирани” бързо (и най-вече чрез високи постове), да започнат да я рутят по команда. Именно това прави задругата на олигарсите.\n\nОказва се, че олигархичният кръг е успял да завладее цяла плеяда съдии, които държи на повикване. Основна фигура във вътрешната организация от магистрати протестъри има шефът на ВКС Лозан Панов. Той пък от своя страна вече е създал подразделение на кръга, опитващо се да завладее „правителството” на съдебната власт – Висшия съдебен съвет. В постигането на тази цел му помагат Съюзът на съдиите, чиито действия са изцяло под диктата на неуспялата кандидатка за шеф на Софийския апелативен съд Нели Куцкова, а също и неколцина столични адвокати, известни най вече с това, че се изправят в съда, за да бранят интересите главно на скандални бизнесмени и лица, сочени за престъпни босове. Основните сподвижници на Панов сред адвокатското лоби са Даниела Доковска, която в момента представлява фармацевтичния бос Огнян Донев по делото срещу него за данъчни престъпления за 63 млн. лева, а също Татяна Дончева, която пък обслужва пред Темида друг подсъдим за укриване на данъци - ловешкия бизнесмен Гриша Ганчев. Както вече агенция Монитор писа, Ганчев и Донев, заедно с енергийните олигарси Сашо Дончев и Иво Прокопиев, също са основна част от кръга „Хидра”. Те наливат пари за организирането на пуч, надявайки се чрез подмяната на легитимните играчи на политическата и съдебната сцена у нас да се доберат отново до кранчетата за милиарди, които им бяха спрени през последните години.\n\nСамият Лозан Панов в момента е част от ВСС предвид факта, че бидейки един от тримата големи в Темида, той по право е и член на съвета, а помощ в кадруването му оказват Калин Калпакчиев и още няколко души от Съюза на съдиите, добрали се до „правителството” на съдебната власт. Последният отявлен опит на дружинката да наложи свой човек по върховете на Темида бе настоящият глашатай и бивш председател на Съюза на съдиите Нели Куцкова, която се пробва двукратно неуспешно да оглави Софийския апелативен съд. При опитите за прокарване на назначения се използва и явният лобистки механизъм. В това число организиране на подписки в защита на конкретно лице от кръга. Такъв беше случаят със самия Лозан Панов. Непосредствено преди Етичната комисия на ВСС да реши дали да образува дисциплинарна проверка срещу него заради откровените му политически речи или не, шефът на ВКС се наметна с подписка в своя подкрепа, в която парафите си сложиха близо двеста членове на Съюза на съдиите.\n\nИзползвайки позицията си на шеф на ВКС, Панов открито показа верността си към олигархията, към която се числи и Българския Мадоф, като препрати делото за фалита на КТБ към Конституционния съд с настояване да бъдат отменени два текста от Закона за банковата несъстоятелност. Целта на това действие е ясна – да се блокира процесът по обявяване на фалирания от Василев трезор в несъстоятелност. В крайна сметка – парите не миришат, нали?\n                    ", "date": "2017.11.08", "title": "Цветан Василев: Позивна: Окупирай Темида (VI глава от книгата \"Българския Мадоф\")"}
{"url": "http://www.monitor.bg/a/view/61774-%D0%9F%D0%BE%D0%B6%D0%B0%D1%80-%D0%BE%D1%81%D1%82%D0%B0%D0%B2%D0%B8-%D0%B1%D0%B5%D0%B7-%D0%B4%D0%BE%D0%BC-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE-%D1%81-%D0%BF%D0%B5%D1%82-%D0%B4%D0%B5%D1%86%D0%B0-%D0%BD%D0%B0-%D0%BF%D1%80%D0%B0%D0%B3%D0%B0-%D0%BD%D0%B0-%D0%B7%D0%B8%D0%BC%D0%B0%D1%82%D0%B0/", "text": "\n                    Мощен пожар остави без дом 10-членното семейство Григорови от Кнежа на прага на зимата. В нощта на петък срещу събота, когато се извила силна буря, вятърът върнал дима от комина, избил решетката на печката и подпалил една от стоите. Огънят бързо се разраснал и изпепелил изцяло още една от стаите, докато огнеборците успели на го потушат. Къщата, която се намира в турската махала на града, станала необитаема – с избити прозорци и врати, опушена и с изпепелена покъщнина. Обитателите й останали без завивки, дрехи и храна. Първата нощ фамилията била приютена от комшии. Но на следващата 5-те деца, заедно с родителите си, бабата, дядото и чичото били принудени да се подслонят в единствената по-малко засегната от пламъците стая.Първа отправила зов за помощ на пострадалото семейство Ванеса Кралева от Кнежа във Фейсбук. И веднага бедстващите получили дрехи, обувки, храна и 20 лева от добри хора. Съвсем сериозно с благотворителната кампания пък се заел албанецът Лео Кадели, който върти бизнес в България. Като администратор на групата „Приятели, помагайте” той организира даренията за пострадалото семейство.И за да е прозрачно всичко, прави клипове на получените помощи, след което ги публикува на страницата във Фейсбук. Само броени дни след пожара на призива му за помощ са откликнали благодетели не само от нас, но и от чужбина. Ирина Радева е изпратила телевизор и дрехи, Ердоан Хасанов от Англия – 150 паунда, Ани от Испания – 150 евро, а Явор Иванов, който помага с 50 евро пише, че понякога, това, което изглежда малко е много за хора като семейство Григорови, изпаднало в беда. Местната община също е помогнала като е сложила нова входна врата на къщата. Благодетелят Лео е завел петте деца на лекар и е публикувал списък на покъщнината, от която има нужда семейството. А през идващите почивни дни той призовава доброволци да помогнат за ремонта на къща. Намерението му е да се сложат вратите и прозорците и да се направи изолация на помещенията. Албанецът е оптимист и смята, че за Коледа многолюдната фамилия отново ще има уютен и топъл дом с всичко необходимо да се живее нормално в него. Той казва, че е убеден в успеха на акцията, защото тъкмо в нашата страна е разбрал значението на израза „Обединението прави силата”.Според местните хора, семейството е почтено и заслужава помощ и състрадание. Дядото Джамал получава 300 лева пенсия, а бабата припечелва като от пролет до зима ниже тютюн. Бащата Красимир работи на частно срещу 20 лева на ден, а майката Вили се грижи за петте си деца. Най-малкото от тях е само на 2 годинки и половина, а най-голямото – на 11.\n\n\n                    ", "date": "2017.11.08", "title": "Пожар остави без дом семейство с пет деца на прага на зимата"}
{"url": "http://www.monitor.bg/a/view/4960-%D0%9F%D0%B5%D0%BD%D1%81%D0%B8%D0%BE%D0%BD%D0%B5%D1%80%D0%BA%D0%B0-%D0%BE%D1%81%D1%8A%D0%B4%D0%B8-%D0%BE%D0%B1%D1%89%D0%B8%D0%BD%D0%B0-%D0%B7%D0%B0-%D1%81%D1%87%D1%83%D0%BF%D0%B5%D0%BD-%D0%BA%D1%80%D0%B0%D0%BA-%D0%BD%D0%B0-%D1%82%D1%80o%D1%82%D0%BE%D0%B0%D1%80%D0%B0/", "text": "\n                     \n\n \n\n30 000 лв ще трябва да заплати община Стара Загора на пенсионерка, който счупила зле крак на тротоар, по който плочките не били подредени добре.Инцидентът с възрастната Н.Я. Д. естанал по обяд на 10 ноември м.г. докато вървяла по обичайния си маршрут. Неочаквано кракът й , обут с нормална, невисока обувка хлътнал между разбитите плочки и тя паднала на земята. При падането фатално се счупила дясната бедрена шийка, което наложило дълъг престой в здравно заведение , скъпа операция и още по-скъпо възстановяване.Ищцата е категорична , че инцидентът е станал възможен заради нехайното отношение на общинската власт, чийто собственост е тротоарното пространство и неглижираният надзор по време на ремонтните работи преди време на същото място.\n\nСпоред сметките на пострадалата разходите й само за лекарства и консумативи били в размер на 4 190 лв/  потребителска такса в от  40.60 лева;изкуствена става- 3 900 лева; такса за избор на лекар- 250 лева; предписан лекарства и помощни средства. /.\n\nЮристите на общината са пробвали да отклонят претенцията под претекст, че не ставало ясно като как точно е настъпил инцидентът и дали приемът на пострадалата в здравно заведение е бил по спешност.\n\n В крайна сметка , след заключение на експертите , че не друг, а общинската власт е можела и е трябвало да упражни надзора и да накара ремонтиралите тротоара да отстранят неравностите съдът е отсъдил на ищцата да бъдат заплатени 25 100 обезщетение за неимуществени вреди и 4190,60 лв за направените разходи по лечението.\n\nКъм тях са добавени 2971.63 лв за разходи по съдебното дело.\n\n \n\n \n                    ", "date": "2017.11.08", "title": "Пенсионерка осъди община за счупен крак на трoтоара     "}
{"url": "http://www.monitor.bg/a/view/13332-%D0%98%D0%B2%D0%BE-%D0%9F%D1%80%D0%BE%D0%BA%D0%BE%D0%BF%D0%B8%D0%B5%D0%B2-%D0%90%D0%B2%D0%B5%D1%80%D0%B8%D1%82%D0%B5-%D0%A2%D1%80%D0%B0%D0%B9%D1%87%D0%BE-%D0%A2%D1%80%D0%B0%D0%B9%D0%BA%D0%BE%D0%B2-%D0%B8-%D0%A1%D0%B8%D0%BC%D0%B5%D0%BE%D0%BD-%D0%94%D1%8F%D0%BD%D0%BA%D0%BE%D0%B2-iv-%D0%B3%D0%BB%D0%B0%D0%B2%D0%B0-%D0%BE%D1%82-%D0%BA%D0%BD%D0%B8%D0%B3%D0%B0%D1%82%D0%B0-%D0%A5%D0%B8%D1%89%D0%BD%D0%B8%D0%BA%D1%8A%D1%82-%D0%BE%D1%82-%D0%9A%D0%B0%D0%BF%D0%B8%D1%82%D0%B0%D0%BB/", "text": "\n                     Иво Прокопиев лансира в първия кабинет на Борисов петима министри. Двама от тях обаче бяха особено близки до сърцето му – Трайчо Трайков и Симеон Дянков. Трайчо стана министър на икономиката, енергетиката и туризма и беше горд притежател на акции в „Каолин“. Дянков пък беше наемател на разградския олигарх, за което вече прочетохте. Прокопиев дълго време отричаше връзките с двамата. „Дянков ми е състудент, беше автор на „Капитал“ дълги години“, обясняваше лаконично Прокопиев и твърдеше, че никакви министри не е предлагал на премиера. “Кръгът “Капитал” реално участва във властта, докато им видя акъла и ги изгоня. Приех ги, защото бяха добри експерти. Които не ставаха, ги изгоних”, обобщи Борисов. Бившият шеф на НДК Христо Друмев разкри как Дянков е успял да злепостави страната ни пред Европейската комисия, тъй като на икономически форум в Америка заявил, че финансите на Стария континент били управлявани от некадърници. „Той (Дянков - б. р.) си живя на улица „Доспат“. Получаваше си и служебни пари и след това беше пробутан на Борисов“, заяви Друмев.Поредната скандална връзка между енергийния олигарх и Дянков лъсна в началото на февруари 2017 г. Агенция Блиц разкри, че бившата служителка на разградския бос Доротея Пандова-Гаргова е била съветник във ведомството на Дянков. Освен това кокетната блондинка дирижирала много от назначенията по времето, в което Дянков беше заместник министър-председател, твърди още Блиц.„По едно време Дороти се разпореждаше в министерството, все едно че си беше у дома. Тя въртеше кадровата политика на Дянков и поддържаше топлите му контакти с Прокопиев. Играеше ролята на нещо като денонощно момиче за свръзка“, разкри пред Блиц запознат с дейността на Гаргова. Шармантната персона явно е била толкова важна, че се е уредила със собствен кабинет във финансовото ведомство. Твърди се, че от малката си стая тя се е разпореждала с част от важните държавни постове, на които е уреждала „подходящи“ до кръга „Капитал“ „Агнешки главички“, уточнява Блиц. Преди да се намърда под кожата на Дянков, Гаргова е била изпълнителен директор на Съюза на издателите в България. Там се запознава с Иво Прокопиев. Според запознати е управлявала „прайвит офиса“ на скандалния издател – отговаряла е за организацията на срещите му.За пред обществото Дянков имаше нахалството да сравнява държавния бюджет с постна пица, но докато режеше пенсионерите от коледни и великденски помощи, щедро раздаваше бонуси във финансовото министерство. Дянков завърши кариерата си безславно, като подаде оставка на 18.2.2013 г. Два дни по-късно, след като министър-председателят реши да подаде оставката на целия кабинет, Дянков цъфна в МС и обяви пред учудените журналисти, че оттегля оставката си и продължава да работи в правителството. Това наложи светкавичната реакция на премиера Борисов, който в съобщение до медиите обясни, че го е уволнил. Дянков след това се покри, като се подвизаваше като преподавател в няколко чуждестранни университета.Другият авер на Прокопиев – Трайчо Трайков, също завърши безславно министерстването си. Той беше уволнен от Борисов на 16 март 2012 г. на плажа в Катар, след като провали съвместния икономически форум в емирството. Трайков обаче беше издигнат от „Агнешките главички“ за кандидат-президент и още в старта на кампанията си се оплете в серия от лъжи. Една от тях беше, че спрял проекта за АЕЦ „Белене“. Чудно е как може да му хрумне да твърди това, след като по негово време като министър са подписани 9 договора, свързани с изграждането на централата. Трайков дори получи дарение за кампанията от Агнешкия крал Никола Николов в размер на 10 000 лева – максималния праг, разрешен на едно физическо лице за подпомагане на избори. Това беше символичен жест, зад който прозира дъгата ръка на Драгалевския лаборант. Иван Костов лансираше по това време новия си инженерен проект „Да, България“, създаден в началото на 2017 г. Бившият министър обаче се провали с гръм и трясък, като получи едва 5,87% от гласовете на вота за президент. Трайков обаче лъсна като деен участник в в двете срещи на задкулисието „АРГО-гейт“, разкриващи създаването и финансирането на новото политическо ГМО. На втората среща, която се провежда след краха на президентските избори, постепенно Христо Иванов изземва водещата роля, а бъдещият му съпартиец Николай Стайков, като врял и кипял във финансирането на инициативните комитети, поставя въпроса за парите. Напълно безпардонно „гражданският активист и борец срещу злото“ обяснява на участниците, че има „бели, сиви и черни практики“ при финансирането. Тогава Трайчо Трайков завоалирано разказва как за сивите практики е питал Радан Кънев “кой е нашият #кой“. С други думи кой ще е тайният спонсор, на когото могат да разчитат за незаконно финансиране на политическата кампания. Коментарът е потресаващ и е еманация на задкулисието: „Нали никой не се съмнява, че Цветан Василев отговаря и на други въпроси освен журналистически.“От тъмните сенки зад кулисите изскача българският Мадоф, който отговаря за сивото финансиране на поредното политическо ГМО, наречено по-късно „Да, България“ и прекръстено от хората на „Дай, България“. Разбира се, с откраднатите от вложителите и данъкоплатците милиарди левове. Прегръдката му с Прокопиев вече е видна – олигархът ръководи задкулисното структуриране на партията, а банкерът беглец е тайният ковчежник.Неочаквано Темида обърка плановете на Прокопиев. Заедно с аверите му Трайков и Дянков те се озоваха на подсъдимата скамейка.\n                    ", "date": "2017.11.08", "title": "Иво Прокопиев: Аверите Трайчо Трайков и Симеон Дянков (IV глава от книгата \"Хищникът от \"Капитал\")"}
{"url": "http://www.monitor.bg/a/view/46832-%D0%94%D0%B5%D0%BF%D1%83%D1%82%D0%B0%D1%82%D0%B8%D1%82%D0%B5-%D0%BE%D1%82%D0%BD%D0%BE%D0%B2%D0%BE-%D1%81%D0%BC%D1%8A%D0%BA%D0%BD%D0%B0%D1%85%D0%B0-%D0%BF%D1%80%D0%B0%D0%B3%D0%B0-%D0%BD%D0%B0-%D0%BA%D0%B5%D1%88%D0%BE%D0%B2%D0%B8%D1%82%D0%B5-%D0%BF%D0%BB%D0%B0%D1%89%D0%B0%D0%BD%D0%B8%D1%8F-%D0%BD%D0%B0-5-%D1%85%D0%B8%D0%BB-%D0%BB%D0%B2/", "text": "\n                    Депутатите отново смъкнаха прага на кешовите плащания на 5 хил. лева на първо четене в пленарна зала. Решението обаче не е окончателно и тепърва се очаква да има предложения между двете четения на закона.За втори път тази година правителството на ГЕРБ се опитва да намали плащанията в брой от 10 хил. на 5 хил. лв. Промяната беше одобрена в края на октомври от Министерски съвет (МС), а днес беше гласувана и в парламентарната. Съгласието си дадоха 119 депутати, 80 гласуваха с \"Против\", а 8 се въздържа. Предлаганият текст е част от промени в Закона за данък върху добавената стойност.През лятото народните представители отхвърлиха същото предложение, внесено тогава от депутати от ГЕРБ и оставиха таванът на плащанията да е 10 хил. лв.В мотивите на закона е записано, че целта на по-ниския праг е намаляване на сивата икономика. Такава била и практиката в другите държави - членки на ЕС, където прагът за плащанията в брой е в диапазон от 2000 до 3000 евро. Предлага се ограничението да се прилага и в случаите на плащания в чуждестранна валута, когато левовата им равностойност е равна на или надвишава 5000 лв. по курса на Българската народна банка (БНБ) в деня на плащането.От опозицията обаче категорично се обявиха против това предложение. Румен Гечев от БСП заяви от парламентарната трибуна, че червената партия няма да подкрепи законопроекта поради две причини. Според него законопроектът не е стоял за обществено обсъждане един месец, а само няколко дни. Освен това нямало нито едно число какво става с бюджетните приходи и разходи. Адлен Шевкед от ДПС също каза, че няма да гласуват със „за“. Дора Христова от ВОЛЯ пък каза, че партията не отхвърля категорично промените, тъй като с доста от предложените текстове са съгласни.Освен за кешовите плащания в новите разпоредби се предлага и да отпадне отстъпката от 5% за подалите данъчна декларация по електронен път. Причината е, че все по-голям брой хора го правят, а и в бюджета догодина ще влязат с 1,2 млн. лв. повече. Друга промяна пък гласи наргилетата да се включват в обхвата на Закона за акцизите и данъчните складове (ЗАДС) с допълнение към определението за тютюневи изделия. Ще бъде забранено да се публикуват електронни обяви за продажба на акцизни стоки без бандерол или ако акцизът не е платен. Пощите и куриерските служби ще изискват от изпращачите на акцизни стоки или отпадъци от тютюн да декларират, че са внесли дължимото на държавата.Освен това данъчно задължените лица ще са длъжни да подадат заявление за регистрация по ДДС в 7-дневен срок от датата, на която очакват да достигнат облагаем оборот от 50 000 лева. Досега се изискваха 14 дни. Това се прави, защото сега, особено в сезонни обекти, има опити за избягване на регистрация по ДДС.\n\n\n                    ", "date": "2017.11.08", "title": "Депутатите отново смъкнаха прага на кешовите плащания на 5 хил. лв."}
{"url": "http://www.monitor.bg/a/view/42047-%D0%A8%D0%BE%D1%84%D1%8C%D0%BE%D1%80-%D0%B7%D0%B0%D0%B3%D0%B8%D0%BD%D0%B0-%D1%81%D0%BB%D0%B5%D0%B4-%D1%83%D0%B4%D0%B0%D1%80-%D0%B2-%D0%B4%D1%8A%D1%80%D0%B2%D0%BE/", "text": "\n                    41-годишен шофьор на „Мицубиши“ с пловдивска регистрация е загинал, след като колата му се е ударила в дърво на пътя Пазарджик-Пловдив. Катастрофата е станала късно следобяд във вторник, а за инцидента на тел.112 се обадил пътуващ по шосето между двата града, който станал свидетел на зверския удар. На местопроизшествието веднага са изпратени линейка, екип на „Пътна полиция“ и аварийно-спасителен екип, тъй като колата е била смачкана от удара и се е наложило да бъде разрязана,, за да се извади човекът. Той е пътувал сам. Засега няма данни за удар в друго возило или за други участници в инцидента. До последно спасителите се надявали, че шофьорът в колата е останал жив, но когато стигнали до тялото му се оказало, че е издъхнал. По повод на поредната катастрофа на този път веднага заваляха коментари в социалната мрежа, че шосето се нуждае от ремонт, тъй като такъв не е правен повече от 30 години и на места асфалтът е осеян с дупки. Предполага се, че нещо е отклонило вниманието на водача и той е изгубил управлението на колата, която се е забила в крайпътното дърво.\n                    ", "date": "2017.11.08", "title": "Шофьор загина след удар в дърво"}
{"url": "http://www.monitor.bg/a/view/7376-%D0%A2%D1%80%D0%B8%D0%BC%D0%B0-%D1%81-%D1%83%D1%81%D0%BB%D0%BE%D0%B2%D0%BD%D0%B8-%D0%BF%D1%80%D0%B8%D1%81%D1%8A%D0%B4%D0%B8-%D0%B7%D0%B0-%D0%B0%D0%BD%D1%82%D0%B8%D1%87%D0%BD%D0%B8-%D0%BC%D0%BE%D0%BD%D0%B5%D1%82%D0%B8/", "text": "\n                    Трима се отърваха с условни присъди за притежаване на антични монети и трябва да платят общо 23 000 лв. глоби. Това постанови пазарджишкият Окръжен съд срещу Димитър Здравков и Ангел Пеев, които са наказани с по 3 години условно с 5-годишен изпитателен срок, а третият съратник в групата –Георги Тихлев от хасковското село Сусам получи условна присъда от 2 години с 4 г.изпитателен срок и глоба от 5 000 лв. Разследването срещу тримата датира от март 2013 г., когато спецполицаи ги спипаха с антиките. Според обвинението на пазарджишката Окръжна прокуратура Здравков и Пеев са били задържани на 29 март 2013 г. в лек автомобил и у тях са били намерени общо 190 броя, които не са идентифицирани и регистрирани по съответния ред, а именно 7 археологически обекта и 183 монети, представляващи национално богатство, на стойност 16 850 лв.”. Според разследването тогава двамата купили от Георги Тихлев 177 броя монети, представляващи културна ценност на стойност 8 290 лв. – престъпление по чл. 278а, ал.2 от НК. В жилището на Тихлев са били открити металдетектор, сонда и др. уреди, предназначени за търсене на археологически обекти. Спецполицаите прихванали  телефонен разговор между тримата за предстоящата сделка с антични монети и след ден спипали търговците и продавача. По делото бяха назначени две комплексни археологическо-нумизматични експертизи от специалисти от различни музеи, които доказаха, че монетите са автентични.\n\n \n                    ", "date": "2017.11.08", "title": "Трима с условни присъди за антични монети"}
{"url": "http://www.monitor.bg/a/view/58599-%D0%A1%D0%B5%D0%BA%D1%81-%D0%BD%D0%B0%D1%81%D0%B8%D0%BB%D0%B8%D0%B5-%D0%B8-%D0%B2-%D0%9E%D0%BA%D1%81%D1%84%D0%BE%D1%80%D0%B4/", "text": "\n                    Швейцарският теолог Тарик Рамадан, обвиняван в сексуални посегателства във Франция и Швейцария, бе освободен от преподавателското си място в Оксфордския университет, предаде АФП.\n\n\"С общо съгласие и с незабавен ефект Тарик Рамадан, преподавател по съвременни ислямски науки, напуска Оксфорския университет\", се казва в изявление на учебното заведение. В него се пояснява, че това не означава, че професорът признава вината си или че учебното заведение го приема за виновен, а че просто това решение ще позволи на Рамадан \"да отговори на изключително сериозните обвинения, които са му повдигнати\".\n\nСрещу Рамадан има подадени две жалби за изнасилване във Франция. Той е обвиняван също в сексуални посегателства над малолетни във Швейцария.\n\nМиналата сряда сатиричното френско издание \"Шарли ебдо\" публикува карикатура, свързана с обвиненията срещу теолога. Вчера редакцията на изданието каза, че след публикуването на карикатурата в социалните мрежи са се появили смъртни заплахи срещу журналистите и затова подава жалба.\n                    ", "date": "2017.11.08", "title": "Секс насилие и в Оксфорд "}
{"url": "http://www.monitor.bg/a/view/14397-%D0%91%D0%BE%D0%B6%D0%B0%D0%BD%D0%B0-%D0%BE%D1%82-master-chef-%D1%81-%D0%BA%D1%83%D0%BB%D0%B8%D0%BD%D0%B0%D1%80%D0%BD%D0%BE-%D0%BF%D1%80%D0%B5%D0%B4%D0%B0%D0%B2%D0%B0%D0%BD%D0%B5/", "text": "\n                    Победителката в третия сезон на Master Chef – Божана Кацарова, стартира свое предаване по 24Kitchen. “Нова балканска кухня с Божана“ ще се излъчва всеки петък от 13 ч, а всеки от 20-те епизода ще има специална тема – фокусът ще е или върху един продукт в необичайна комбинация, или ще разнищва спецификата в менюто на даден празник и аранжирането на трапезата. “Много съм развълнувана, че съм част от кулинарно шоу, което приема и моите рецепти, и моя хумор. Очаквайте предаване, което сбъдва тайния блян на всяка класическа балканска манджа – да бъде толкова красива, колкото и вкусна! Надявам се дори бабите ни да гледат, да цъкат и премигат с умиление, удивление и ново вдъхновение.“, споделя Божана.\n\n\n \n                    ", "date": "2017.11.08", "title": "Божана от Master Chef с кулинарно предаване "}
{"url": "http://www.monitor.bg/a/view/88472-%D0%94%D0%B5%D0%B2%D0%B5%D1%82%D0%B8-%D0%B4%D0%BE%D0%BD%D0%BE%D1%80-%D0%B2-%D1%82%D1%8A%D1%80%D0%BD%D0%BE%D0%B2%D0%BA%D0%B0%D1%82%D0%B0-%D0%B1%D0%BE%D0%BB%D0%BD%D0%B8%D1%86%D0%B0/", "text": "\n                    \n                    ", "date": "2017.11.08", "title": "Девети донор в  търновката болница"}
{"url": "http://www.monitor.bg/a/view/28452-%D0%93%D1%80%D0%B8%D1%88%D0%BE-%D0%B2-%D0%B3%D1%80%D1%83%D0%BF%D0%B0-%D1%81-%D0%9D%D0%B0%D0%B4%D0%B0%D0%BB-%D0%B7%D0%B0-%D1%84%D0%B8%D0%BD%D0%B0%D0%BB%D0%B8%D1%82%D0%B5-%D0%B2-%D0%9B%D0%BE%D0%BD%D0%B4%D0%BE%D0%BD/", "text": "Българинът започва срещу Тийм в понеделник\n                    Шестият в света Димитров ще започне дебютното си участие сред 8-те най-добри през сезона срещне Доминик Тийм (№4) в понеделник от 16 ч.В другата група, която е кръстена именно на Бекер, водач е Роже Федерер (Швейц), а останалите в нея са Александър Зверев (Гер), Марин Чилич (Хърв) и Джак Сок (САЩ). В групите всеки играе срещу всеки, а първите двама се класират за полуфиналите, където първият от всяка група играе с втория от другата.Жребият може да се счита за благоприятен за Гришо, тъй като участието на Рафаел Надал в надпреварата все още е под въпрос. Световният №1 се оттегли от мастърса в Париж преди седмица заради болки в коляното, които все още не са отшумели. Ако той не участва, на негово място трябва да влезе първата резерва Пабло Кареньо Буста (Исп).Статистиката показва, че българинът е най-успешен от карето, когато става въпрос за игра на твърди кортове в зала, като тези в Лондон. Григор има 2 титли при подобни условия, колкото общо имат опонентите му в групата – Надал (1), Тийм (0) и Гофен (1). През сезон 2017 Димитров има 13 двубоя на хард в зала, като по този показател в групата изостава само от Гофен, който има 19. Именно белгиецът бе „жертвата“ на Гришо във финала в София през февруари, когато Димитров спечели втория си трофей за сезона и записа 14-ата си победа от 15 изиграни мача (титла в Бризбейн и полуфинал на Australian Open).В директните двубои Григор има отрицателен баланс срещу Надал (1-10 победи) и Доминик Тийм (1-2), но положителен срещу Гофен (3-1), припомни tennis24.bg.Според турнирния директор на Sofia Open Garanti Koza Пол Макнами времето на Григор е точно сега. „В ерата на Федерер, Надал, Джокович и Мъри той може да достигне дори четвърто или пето място в света. Настина е страхотно! Сега е неговият момент и той го знае“, заяви австралийската легенда пред телевизия BiT.„Григор има огромна подкрепа от своя треньор, от семейството си, което е огромен плюс за него. Не мисля, че целта на Григор сега е да стане номер едно. За него сега беше по-важно да играе на финалите в Лондон и го постигна. Според мен той трябва да започне да мисли за Голям шлем. Да си номер 1 не е невъзможно, но е много, много трудно“, допълни Макнами. \n                    ", "date": "2017.11.08", "title": "Бекер прати Гришо в група с Надал (ОБНОВЕНА)"}
{"url": "http://www.monitor.bg/a/view/14157-%D0%91%D0%B0%D0%BD%D1%81%D0%BA%D0%BE-%D0%BE%D0%B1%D1%83%D1%87%D0%B0%D0%B2%D0%B0-%D0%BA%D0%B8%D1%82%D0%B0%D0%B9%D1%86%D0%B8-%D0%B7%D0%B0-%D0%B4%D0%BE%D0%BC%D0%B0%D0%BA%D0%B8%D0%BD%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%9F%D0%B5%D0%BA%D0%B8%D0%BD-2022/", "text": "\n                    Организационният комитет за зимните олимпийски игри в Пекин през 2022 г. започна сътрудничество с Банско. Делегация, водена от Занг Джиандонг, изпълнителен вицепрезидент на комитета и заместник-кмет на Пекин, както и от Н.Пр. Джан Хайджоу, посланик на Китай у нас, посети най-добрия ни ски курорт с цел обмяна на опит и установяване на сътрудничество.\n\nГостите, сред които и още трима директори на сектори за зимните игри в Пекин, разгледаха съоръженията в ски зона Банско и се запознаха с опита и успешните практики в управлението й не само като туристически център, а и като домакин на професионални спортни състезания и събития от световен ранг. Разгледаха и автентичната част и забележителностите на града.\n\nОрганизационният комитет на Пекин 2022 търси партньори с опит, с цел планиране на обучение на китайски специалисти, за да осигури техническата подготовка за зимните игри. На работна среща при кмета на общината Георги Икономов присъстваха Цеко Минев, председател на БФСки и Белчо Горанов, гл. секретар на БОК. На нея беше отправено предложение от Община Банско, съвместно с БФСки и \"Юлен\" АД, за обучение на кадри и обмяна на опит, което гостите приеха категорично. Специалистите ще идват на място през зимния сезон в Банско, за да се запознават отблизо с работата на ски зоната и да бъдат обучавани.\n\nКитай иска да се подготви максимално добре за зимната олимпиада, както и за менажирането на зимните курорти, които изгражда в момента.\n                    ", "date": "2017.11.08", "title": "Банско обучава китайци за домакинството на Пекин 2022"}
{"url": "http://www.monitor.bg/a/view/28843-%D0%98%D0%B7%D1%80%D0%B0%D0%B5%D0%BB%D0%BA%D0%B8-%D1%81%D0%B5-%D0%B6%D0%B0%D0%BB%D0%B2%D0%B0%D1%82-%D0%BE%D1%82-%D0%BC%D0%B5%D1%80%D0%B0%D1%86%D0%B8%D1%82%D0%B5-%D0%BD%D0%B0-%D0%BC%D0%B5%D0%B4%D0%B8%D0%B5%D0%BD-%D0%B1%D0%BE%D1%81/", "text": "\n                    Израелските журналистки Нери Ливни и Ошар Котлър обвиниха члена на МОК Алекс Гилади в сексуален тормоз. Сега 74-годишният израелец е в елита на олимпийците от 1994 г., от 1996-а е първи заместник-председател на NBC Sports, а през 2005 г. оглавява израелската телевизионна компания Keshet. В момента е заместник-ръководител на Координационната комисия на МОК за подготовката за Токио 2020.\n\nНери Ливни твърди, че през 1999 г. е имала работна среща с Гилади в селска вила. Тя разказва, че по някое време шефът й се преоблякъл в халат, а малко по-късно го „отворил”, приканвайки я \"да си поговори\" с пениса му. Ливни му заявила да се прикрие и да й извика такси. Той обаче я изпратил с лимузината си, където разбрала от шофьора, че за пръв път жена си тръгва толкова рано, тъй като „обикновено отнема много повече време”.\n\nКотлър пък обвини боса, че преди 25 г. я е принудил да излезе с него след интервю във водещото сутрешно шоу на телевизията. \"Думите на Нери по принцип са верни, но това, което правят възрастните в домовете си, е тяхна лична работа, коментира Гилади. - Що се отнася до Котлър, нито през 1994-а , нито през 1995-а имаше сутрешно шоу по канала, не си спомням дори да съм говорил с нея. Във всеки случай никога не съм имал намерение да навредя на някого. И поднасям най-искрените си извинения, ако моето поведение е предизвикало неприятни чувства.\"\n                    ", "date": "2017.11.08", "title": "Израелки се жалват от мераците на медиен бос"}
{"url": "http://www.monitor.bg/a/view/62655-%D0%90%D0%BD%D0%B4%D0%B8-%D0%9C%D1%8A%D1%80%D0%B8-%D1%81%D1%82%D0%B0%D0%BD%D0%B0-%D0%B1%D0%B0%D1%89%D0%B0-%D0%BD%D0%B0-%D0%B2%D1%82%D0%BE%D1%80%D0%B0-%D0%B4%D1%8A%D1%89%D0%B5%D1%80%D1%8F/", "text": "Шотландецът загуби от Федерер в благотворителен мач за УНИЦЕФ\n                    Бившата първа ракета в мъжкия тенис Анди Мъри стана баща за втори път. Часове след като игра благотворителен мач с Роже Федерер в Глазгоу, Мъри научи радостната новина, че вече си има още едно момиченце. Анди се ожени през април 2015 г. за дългогодишната си приятелка Ким, а през февруари 2016 г. проплака първото им дете - София.\n\nМъри често е споделял, че с Ким Сиърс планират да имат две деца. Двамата са заедно от 2005 г., когато се запознават по време на Ролан Гарос и са на 17-годишна възраст. Ким е дъщеря на британския треньор по тенис Найджъл Сиърс.\n\nИначе Мъри и Федерер направиха невероятно шоу за близо 11 хиляди свои фенове на тениса в Глазгоу. Шотландецът се появи на корта за първи път от „Уимбълдън” насам. Той все още е далеч от добрата си форма, но поне показа, че болката вече е далеч в миналото. Швейцарският Маестро също стъпи на корта след отсъствие, но далеч по-кратко. За шоуто той се облече с традиционен шотландски килт, а пък за забавление на феновете Анди Мъри сложи добре познатата на всички шотландци рижава перука с шапка отгоре и клоунски нос.\n\nСамо за статистиката - Федерер победи след шампионски гейм. В отделните части резултатът беше 6:3, 3:6, 10:7 за него, но важно беше шоуто. А събраните пари ще бъдат дарени на инициативи на УНИЦЕФ, както и за благотворителни каузи в самата Шотландия.\n\n\"Имам още 8 седмици до първия си турнир, но се надявам да съм готов за него. Чувствах се добре да изляза на корта след такова дълго отсъствие, надявам се скоро всичко да е наред, каза Мъри след шоуто. - Дори на тези години Федерер е на върха на тениса и не спира да печели. Това се дължи на страхотните тренировки. Всички казват, че има талант, но той тренира здраво, за да го развива.\"\n\n\"Надявам се, че няма да е последният ми път тук. Ако Анди има нужда от мен, бих се върнал, защото обичам да играя за добри каузи Мъри направи много за Шотландия и тениса. Радвам се, че успях да помогна, беше огромно удоволствие за мен, наслаждавах се до последната секунда. Хареса ми да играя с килт, когато го свалих, се почувствах гол\", заяви и Федерер след двубоя.\n                    ", "date": "2017.11.08", "title": "Анди Мъри стана баща на втора дъщеря"}
{"url": "http://www.monitor.bg/a/view/60432-%D0%92-%D0%A5%D1%8A%D1%80%D0%B2%D0%B0%D1%82%D0%B8%D1%8F-%D0%BF%D1%80%D0%B8%D0%B7%D0%BE%D0%B2%D0%B0%D1%85%D0%B0-%D0%93%D0%BE%D1%81%D0%BF%D0%BE%D0%B4-%D0%B8-%D1%84%D0%B5%D0%BD%D0%BE%D0%B2%D0%B5%D1%82%D0%B5-%D0%B7%D0%B0-%D0%BA%D0%BB%D0%B0%D1%81%D0%B8%D1%80%D0%B0%D0%BD%D0%B5-%D0%BD%D0%B0-%D0%9C%D0%BE%D0%BD%D0%B4%D0%B8%D0%B0%D0%BB-2018/", "text": "Италия трепери преди битката с Швеция\n                    Ако Господ и феновете са с нас, ще се класираме на световното първенство в Русия. Това обяви треньорът на Хърватия Златко Далич преди ключовия плейоф срещу Гърция. Мачът на стадион „Максимир“ е утре вечер от 21,45 часа и поставя начало на финалните битки за класиране на мондиала.Преди балканското дерби всички в лагера на Хърватия са категорични, че тимът е по-добрият и трябва да се класира. „Разполагаме със силно поколение, което е гладно за успехи. Преди мача шансовете са равни, въпреки че според всички ние сме фаворит. Аз само се моля Господ да е с нас, както и феновете. С тяхна подкрепа ще се справим“, коментира Далич. Лоша новина за гърците пък е, че няма да могат да използват Костас Манолас. Той бе наказан от ФИФА заради това, че се е опитал да си изкара умишлен жълт картон, но играчът ще бъде на линия за реванша след 3 дни.В другия двубой утре вечер Северна Ирландия приема Швейцария, а букмейкърите са категорични в предимството за гостите. „Кръстоносците“ са абсолютни фаворити за краен победител, а прогнозите са, че ще решат всичко още в първата среща и ще направят реванша протоколен.Безспорно обаче най-чаканият мач от плейофите е между Италия и Швеция. В първия двубой скандинавците са домакини, а в лагера на „скуадрата“ демонстрираха сериозна предпазливост. Според „Газета дело спорт“ основната задача пред Италия ще е да не загуби това гостуване, като се очаква да играе предимно в защита. „Това е най-важният мач досега в кариерата ми, коментира нападателят на Италия Чиро Имобиле. - Знаем огромните очаквания и сме готови. Швеция е много сериозен отбор, но ние сме убедени, че ще играем на световното“, допълни звездата на „Лацио“.Последната двойка от плейофите в Зона Европа е Дания – Ейре, които ще изиграят първия си мач в събота. Заради студеното време в Копенхаген пък двубоят бе изтеглен за по-ранен час – 19. Утре от 21:45 ч.: Северна Ирландия – Швейцария (по Diema Sport 2), Хърватия – Гърция (Diema Sport)Петък от 21:45 ч.: Швеция – Италия (Diema Sport)Събота от 19 ч. Дания – Ейре (Diema Sport); 00 ч. Хондурас – Австралия; 05:15 ч. Нова Зеландия – Перу \n\n\n                    ", "date": "2017.11.08", "title": "В Хърватия призоваха Господ и феновете за класиране на Мондиал 2018"}
{"url": "http://www.monitor.bg/a/view/46241-%D0%A1%D0%BA%D1%80%D0%B8%D1%85%D0%B0-%D0%BD%D0%BE%D0%B2%D0%B8%D1%82%D0%B5-%D0%B5%D0%BA%D0%B8%D0%BF%D0%B8-%D0%BD%D0%B0-%D0%98%D1%81%D0%BF%D0%B0%D0%BD%D0%B8%D1%8F/", "text": "\n                    Няма да има официално представяне на новите екипи на испанския национален отбор. Презентацията беше предвидена за днес сутринта, но от Кралската испанска футболна федерация решиха да отменят събитието поради множеството критики, свързани със синята част на райето. Новият президент на федерацията Хуан Луис Лареа заяви пред AS, че е получил оплаквания за фланелката “от най-високо ниво”.“Фланелката няма да бъде представена, защото би предизвикала истинска бомба. Въпреки това очаквам Испания да играе именно с този екип на мондиала. Работим с тази компания (Adidas, - б.р.) от 30 години. Няма да си разваляме отношенията”, сподели босът на федерацията. Така националите тихомълком ще облекат новата фланелка, като дебютът й ще е на 11 ноември в приятелската среща с Коста Рика.\n\n\n                    ", "date": "2017.11.08", "title": "Скриха новите екипи на Испания"}
{"url": "http://www.monitor.bg/a/view/56477-%D0%9B%D0%B5%D0%B2%D0%B0%D0%BD%D0%B4%D0%BE%D0%B2%D1%81%D0%BA%D0%B8-%D0%B4%D0%B0%D1%80%D0%B8-%D0%BF%D0%B0%D1%80%D0%B8-%D0%BD%D0%B0-%D0%B8%D0%B7%D0%BC%D0%B0%D0%BC%D0%BD%D0%B8%D0%BA/", "text": "\n                    Жертва на нагъл измамник е станал полският нападател на „Байерн” (Мюнхен) Роберт Левандовски. Той се трогнал от съдбата на полско дете, чиито родители събирали пари за операция на тумор на окото.Футболистът превел 23 561 евро по сметка, която обаче впоследствие се оказала на мошеник, който искал да спечели от страданието на другите. Полицията е арестувала мъжа, по чиято сметка са постъпили парите. Футболистът пък е дал показания в прокуратурата във Вроцлав в ролята му на жертва на измама.Става въпрос за 23-годишния Михал Сиеницки, който събирал парите за двегодишния Антс Руджки. На момченцето трябвало да се направи операция в САЩ, която струвала милион и половина полски злоти. Според измамника родителите били събрали вече един милион, като продали жилището и колата си. За останалите 500 000 молели добри хора за помощ. Така Левандовски решил да помогне със 100 000 злоти, равни на споменатите близо 24 000 евро.Измамникът пък обещал да ги върне и действително впоследствие публикува снимка на превода в обратна посока.\n\n\n                    ", "date": "2017.11.08", "title": "Левандовски дари пари на измамник"}
{"url": "http://www.monitor.bg/a/view/74843-%D0%9C%D0%B0%D1%80%D0%B8%D1%86%D0%B0-%D0%B8%D0%B7%D0%BF%D1%83%D1%81%D0%BD%D0%B0-%D1%81%D0%BF%D0%B5%D1%87%D0%B5%D0%BB%D0%B5%D0%BD-%D0%BC%D0%B0%D1%87-%D1%81%D1%80%D0%B5%D1%89%D1%83-%D0%95%D0%BD%D0%B8%D1%81%D0%B5%D0%B9/", "text": "\n                    \"Марица\" (Пд) изпусна шанса да спечели първия мач срещу руския \"Енисей\" от Шампионската лига по волейбол за жени, игран пред над 1600 зрители в зала \"Колодрума\" в Пловдив. Носителките на титлата на България поведоха с 2:0 гейма, но допуснаха фатален обрат срещу опитния руски тим и загубиха с 2:3 (21, 18,-22,-20,-14) след общо 130 минути игра. Драмата беше най-голяма през тайбрека, когато пловдивчанки си върнаха самочувствието и поведоха дори с 12:11, но \"Енисей\" първи стигна до мачбола при 14:12. Домакините се спасиха на два пъти, но рускините грабнаха победата с 16:14.Топреализатор на мача стана Мария Фролова с 22 точки за \"Енисей\". За \"Марица\" по 21 отбелязаха Нася Димитрова и Кремена Каменова. Димитрова записа и цели 5 точкови блокади, колкото направи и Екатерина Ефимова за \"Енисей\".Реваншът в зала \"Арена Север\" в Красноярск е на 11 ноември, от 12:00 ч. българско време. За \"Енисей\" всякаква победа му гарантира продължаване в следващата фаза. При успех с 3:0 или 3:1 \"Марица\" ще бъде краен победител, а при 3:2 всичко ще се реши със \"златен гейм\".“Започнахме добре мача, спазихме докрай тактическите указания, дори повече от очакваното за мен, коментира старши треньорът на \"Марица\" Иван Петков. - Отиваме за втория мач с надеждата да спечелим и да продължим напред.”\n\n\n                    ", "date": "2017.11.08", "title": " \"Марица\" изпусна спечелен мач срещу \"Енисей\""}
{"url": "http://www.monitor.bg/a/view/83926-%D0%A1%D1%82%D0%BE%D0%B8%D1%87%D0%BA%D0%BE%D0%B2-%D1%81%D0%B5-%D0%B8%D0%B7%D0%B2%D0%B8%D0%BD%D0%B8-%D0%B7%D0%B0-%D0%B3%D0%BE%D0%BB%D0%B0-%D1%81%D1%80%D0%B5%D1%89%D1%83-%D0%9C%D0%B5%D0%BA%D1%81%D0%B8%D0%BA%D0%BE/", "text": "Забраниха на Камата да присъства на церемонията\n                    Христо Стоичков бе част от звездните футболни легенди, които бяха приети в Залата на славата в мексиканския град Пачука. Камата сподели, че е горд от признанието. Носителят на \"Златната топка\" за 1994 година обаче не присъства на церемонията, но не защото бе възпрепятстван от лични проблеми, а бе спрян от шефовете на \"Унивижън\". Мексиканският телевизионен канал, за който Стоичков работи, е в открита война с клуба от град Пачука.Стоичков все пак се включи с видеообръщение и се извини на мексиканците за отбелязания гол и победата на България над Мексико на Мондиал `94.\"Това е огромна гордост за мен, за моите приятели, за моето семейство, за треньорите ми, които имаха доверие в мен, че мога да играя футбол. Извинявам се за гола ми на световното в Америка. Поздравявам всички, които бяха приети в Залата на славата. Те са едни от най-добрите в света\", каза Стоичков във видеообръщението.В Залата на славата бяха приети 11 легенди, сред които бившият съотборник на Камата в „Барселона“ Пеп Гуардиола, мексиканците Алберто Гарсия Аспе и Рамон Рамирес, уругваецът Енцо Франческоли и световният шампион с Аржентина Хорхе Валдано.Както е известно, Стоичков можеше да не попадне в Залата на славата на футбола в Мексико заради интригите между \"Юнивижън\" и домакина на събитието - мексиканският „Пачука“. От клуба са в открита война с електронната медия. В крайна сметка скандалът беше загърбен и Камата получи голямото признание, макар и задочно. \n\n\n                    ", "date": "2017.11.08", "title": "Стоичков се извини за гола срещу Мексико"}
{"url": "http://www.monitor.bg/a/view/68715-%D0%9C%D0%B8%D0%BB%D0%BA%D0%BE-%D0%93%D0%B5%D0%BE%D1%80%D0%B3%D0%B8%D0%B5%D0%B2-%D0%A7%D0%B0%D0%BA%D0%B0%D0%BC%D0%B5-%D1%81%D1%8A%D0%B4%D0%B0-%D0%B8-%D0%BF%D0%BB%D0%B0%D1%89%D0%B0%D0%BC%D0%B5-8-%D0%BC%D0%B8%D0%BB%D0%B8%D0%BE%D0%BD%D0%B0-%D0%B7%D0%B0-%D0%B5%D0%BC%D0%B1%D0%BB%D0%B5%D0%BC%D0%B0%D1%82%D0%B0/", "text": "\n                    ЦСКА-София със сигурност ще плати 8-те милиона лева, с които спечели търга за емблемата и наследството на фалиралия „червен“ клуб. Това увери административният директор на „армейците“ Милко Георгиев, хвърляйки яснота върху наболелия въпрос. Както е ясно, в момента плащането на парите се бави заради обжалвания, като се чака думата на съда. „Нееднократно сме заявявали, че емблемата ще се върне у дома, коментира Георгиев в интервю за „Топспорт“. - Причината тези 8 милиона лева да не се платят още сега не е при нас, а при синдик Дора Милева. Моята информация е за възникнал проблем с единия имот. Има възбрана. Милева е подала жалба до съда, която е била отхвърлена. Мисля, че се води дело. Нещата не зависят от нас. Проблемът пак отива от болната на здравата глава. Чакаме да приключат всички дела и административни процедури, за да можем да платим тези пари и феновете да са спокойни“, допълни директорът. Той бе категоричен, че треньорът Стамен Белчев не е получавал ултиматум да спечели всичките мачове до края на годината. В близките дни пък ще има яснота и къде ще бъде зимният подготвителен лагер, като вариантите са Испания и Турция.\n\n\n                    ", "date": "2017.11.08", "title": "Милко Георгиев: Чакаме съда и плащаме 8 милиона за емблемата"}
{"url": "http://www.monitor.bg/a/view/65509-%D0%A2%D1%80%D0%BE%D0%B5%D0%BD-%D0%BE%D0%BB%D0%B8%D0%BC%D0%BF%D0%B8%D0%B9%D1%81%D0%BA%D0%B8-%D1%88%D0%B0%D0%BC%D0%BF%D0%B8%D0%BE%D0%BD-%D0%B8%D0%B4%D0%B2%D0%B0-%D0%BD%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%BE%D1%82%D0%BE-%D0%BF%D0%BE-%D0%B1%D0%B0%D1%82%D1%83%D1%82/", "text": "Кралев открива първенството утре\n                    Носителят на 3 олимпийски титли и 14 златни медала от първенства на планетата Донг Донг (Кит) идва за световното първенство по скокове на батут в столичната зала \"Арена Армеец\". Сред участниците са и други звезди - 7-кратната световна шампионка Анна Коробейникова (Рус) и 6-кратната Джиа Фангфанг (Кит). България ще бъде представена от един национал при мъжете - Ясен Иванов, чието участие обаче е под въпрос заради контузията на глезена му.Министърът на младежта и спорта Красен Кралев ще открие първенството утре от 10:00 ч. Състезанията са от 9 до 12 ноември. Официален гост ще е новият президент на Международната федерация по гимнастика (ФИГ) Моринари Ватанабе. В понеделник японецът, който е завършил НСА, ще бъде удостоен с почетното звание \"доктор хонорис кауза\" на академията.\n\n\n                    ", "date": "2017.11.08", "title": "Троен олимпийски шампион идва на световното по батут"}
{"url": "http://www.monitor.bg/a/view/33668-%D0%9B%D1%83%D0%B4%D0%BE%D0%B3%D0%BE%D1%80%D0%B5%D1%86-%D0%BC%D0%B0%D1%85%D0%B0-%D0%B0%D0%BA%D0%B2%D0%B0%D1%80%D0%B8%D1%83%D0%BC%D0%B0-%D0%BE%D1%82-%D1%81%D1%82%D0%B0%D0%B4%D0%B8%D0%BE%D0%BD%D0%B0-%D0%B2-%D0%A0%D0%B0%D0%B7%D0%B3%D1%80%D0%B0%D0%B4/", "text": "\n                    Секторът за гости на стадиона в Разград ще бъде изцяло реновиран и т.нар. „аквариум“ ще бъде премахнат. Това увери изпълнителният директор на „Лудогорец“ Ангел Петричев, след като в БФС беше депозирана жалба от 5 клуба от Първа лига. В подписката на ЦСКА-София, „Локомотив“ (Пд), „Ботев“ (Пд), „Берое“ и „Етър“ се настоява плексигласовите заграждания да бъдат премахнати и да има нормални условия за гостуващите фенове. \"Чакаме да завърши полусезонът, за да започне строителството на новия сектор \"Г\", който ще бъде огледален на трибуна \"Моци\", коментира Петричев. „Разбира се, ще има и някои неща, които касаят сигурността на стадиона. Но като цяло общата визия ще се спази, както е по проект. Как ще изглежда? В никакъв случай няма да е нещо, което да е притеснително за гостуващите фенове. Този сектор, поне по мнение на строителите, ще бъде по-лесен от строежа на сектор \"В\", така че предполагам този сектор ще бъде готов по-бързо\", заяви изпълнителният директор.В момента „аквариумът“ е в ремонт, след като феновете на ЦСКА-София го почупиха в дербито през уикенда. Ултрасите дори се опитаха да запалят огражденията, а от БФС задължиха клуба да възстанови щетите.\n\n\n                    ", "date": "2017.11.08", "title": " „Лудогорец“ маха „аквариума“ от стадиона в Разград"}
{"url": "http://www.monitor.bg/a/view/88758-%D0%A1%D0%BE%D0%BA%D1%8A%D1%82-%D0%BE%D1%82-%D1%86%D0%B2%D0%B5%D0%BA%D0%BB%D0%BE-%D1%81%D1%82%D0%B8%D0%BC%D1%83%D0%BB%D0%B8%D1%80%D0%B0-%D1%85%D0%B5%D0%BC%D0%BE%D0%B3%D0%BB%D0%BE%D0%B1%D1%83%D0%BB%D0%B8%D0%BD%D0%B0/", "text": "\n                    Сокът от цвекло е истински еликсир на здравето. Уникалните полезни свойства на това кореноплодно се дължат на балансирания комплекс витамини от група В, соли на желязото и кобалта. Този „триумвират” стимулира синтеза на хемоглобин, тъй като всички изброени вещества участват в този процес. Това го прави особено подходящ за хора, страдащи от анемии или такива, изгубили кръв. В червеното цвекло се синтезира и специфичен белтък – бетаин. Той е под формата на хлористоводородни соли, получили наименованието ацидол. Солено-киселият бетаин (ацидол) се прилага в медицината при ахилия (недостатъчна секреция на стомашен сок) и нарушаването на липидния обмен (затлъстяване). По експериментален път е установено, че ацидолът е способен да забави развитието на някои видове злокачествени образувания. Народните лечители често пъти прибягват към сока от цвекло, за да лекуват хипертония, някои заболявания на пикочната система и хроничен запек.Целесъобразно е той да се приема по 100 млл на ден, за предпочитане със сок от портокал, грейпфрут, ябълки или други плодове, в следните случаи:за лечение на язва на стомаха и профилатика на онкологичните процеси,= при авитаминози (цинга, дефицит на витамини от група В и др.), а също и с цел профилактика на настинки и грип в есенно-зимния сезон,= като противовъзпалително средство чрез гаргара с него при ангина или накапване в носа при ринит,= при запек,= подпомага разреждането на кръвта, затова е подходящ при разширени вени, атеросклероза и други проблеми на кръвоносните съдове,= препоръчва се в периода на менопауза с цел отслабване на неприятните симптоми, може да замени синтетичните хормонални препарати,= сокът от цвекло може да бъде прилаган външно за обработката на рани – травматично увреждане на кожата, изгаряния, синини.\n\n\n                    ", "date": "2017.11.08", "title": "Сокът от цвекло стимулира хемоглобин"}
{"url": "http://www.monitor.bg/a/view/68358-%D0%9F%D0%BE%D0%BB%D0%BE%D0%B2%D0%B8%D0%BD-%D0%BC%D0%B8%D0%BB%D0%B8%D0%BE%D0%BD-%D0%B1%D1%8A%D0%BB%D0%B3%D0%B0%D1%80%D0%B8-%D1%81-%D0%B4%D0%B8%D0%B0%D0%B1%D0%B5%D1%82/", "text": "220 000 деца са с наднормено тегло\n                    Близо половин милион българи са с диабет. Причината е недиагностициран и нелекуван навреме метаболитен синдром, излишни килограми и обездвиждане. Това съобщи проф. д-р Сабина Захариева, директор на Университетската специализирана болницата по ендокринология в София. Тревожен е фактът, че 220 000 деца също са с наднормено тегло, на практика те са застрашени да развият заболяването, допълни специалистът. Метаболитният синдром, който е резултат от обездвижването и напълняването, увеличава пет пъти вероятността от захарен диабет, показва проучване на ендокринолозите. Проф. Захариева обаче увери, че той може да бъде овладян, ако човек наблегне на повече плодове, зеленчуци, риба и не мазно месо в менюто си, и спортува поне четири часа седмично. Оказва се, че метаболитният синдром увеличава пет пъти вероятността, човек, дори да няма повишено ниво на кръвната захар, да се разболее от захарен диабет. Хората, които са със затлъстяване пък, дори без наличие на никакви други рискови фактори, като инсулинова резистентност, например, четири пъти по-често отключват захарна болест. Същевременно, по данни на Световната здравна организация, над 600 млн. души по света са със затлъстяване, а 1,9 млрд. - с наднормено тегло. Като обнадеждаваща новина, проф. Захариева посочи, че ако е открит рано,диабетът е лечим. Метаболитният синдром може да се окаже голям проблем за бременните. Напълно възможно е те да не успеят да износят плода или той въобще да попречи на жените да забременеят, предупреди началникът на Първа клиника по хипоталамохипофизни надбъбречни и гонадни заболявания доц. Атанаска Еленкова. Освен това съществува връзка между теглото на новороденото и риска от диабет. Има голяма вероятност жени, които са родили бебета с тегло над 4 кг. да развият заболяването, допълни тя. По думите на доц. Еленкова същият риск застрашава и родените с тегло под 2,5 кг. Като основен начин за справяне с метаболитния синдром, специалистите посочиха вътрешната мотивация, физическата активност, балансираното хранене и консултацията с ендокринолог. Сайт, посветен на метаболитния синдром - , представиха лекари от Университетската специализирана болница по ендокринология. На него чрез тестове посетителят може да определи дали е застрашен от метаболитен синдром и да научи към какви лекари трябва да се обърне, както и какъв режим на хранене трябав да спазва, за да не развие диабет.\n \n\n\n                    ", "date": "2017.11.08", "title": "Половин милион българи с диабет"}
{"url": "http://www.monitor.bg/a/view/82214-%D0%98%D0%B7%D0%BC%D0%B5%D1%80%D0%B2%D0%B0%D1%82-%D0%BA%D1%80%D1%8A%D0%B2%D0%BD%D0%B0%D1%82%D0%B0-%D0%B7%D0%B0%D1%85%D0%B0%D1%80-%D0%B1%D0%B5%D0%B7-%D0%BD%D0%B0%D0%BF%D1%80%D0%B0%D0%B2%D0%BB%D0%B5%D0%BD%D0%B8%D0%B5/", "text": "\n                    Ендокринолози от Александровска болница ще измерват кръвната захар безплатно и без направление на желаещите да се изследват за диабет. Това съобщиха от Центъра за превенция на захарния диабет и неговите усложнения, където ще бъде осъществена скрининговата кампания от 13 ноември до 1 декември. Ще бъдат измерван и гликирания хемоглобин, ще бъде изследван и телесния състав по биоимпедансен метод, който е един от най-надеждните за ранно откриване на риска от заболяването, поясниха от там.\n\nЛекарите поясниха, че е препоръчително за захарен диабет да се консултират хора, които не са правили измерване на гликиран хемоглобин досега и имат някой от рискови фактори наднормено тегло или затлъстяване, близък роднина с диабет (родител, брат, сестра), повишено кръвно налягане или друго сърдечно-съдово заболяване и са над 45 години.\n\nЗахарният диабет тип 2 е най-социално значимото ендокринно заболявание, което в много от случаите се диагностицира при настъпили вече усложнения и органни увреждания. Ранното му откриване дава възможности за по-успешно лечение и контрол на заболяването, казаха още от лечебното заведение.\n\nЖелаещите да се изследват не е необходимо да носят направление от личния лекар, но трябва да си запишат предварително час на телефон 0879 878 051 между 8.00 и 12.00 часа.\n                    ", "date": "2017.11.08", "title": "Измерват кръвната захар без направление  "}
{"url": "http://www.monitor.bg/a/view/29554-%D0%9E%D1%82%D0%BA%D1%80%D0%B8%D1%85%D0%B0-%D0%BF%D1%81%D0%BE%D1%80%D0%B8%D0%B0%D0%B7%D0%B8%D1%81-%D0%BD%D0%B0-35%D0%B0-%D1%81%D0%B0%D0%BC%D0%BE-%D0%B7%D0%B0-%D1%82%D1%80%D0%B8-%D0%B4%D0%BD%D0%B8-%D0%B2-%D0%9F%D0%BB%D0%BE%D0%B2%D0%B4%D0%B8%D0%B2/", "text": "\n                    Лекари откриха псориазис на 35 човека само за три дни в Пловдив. Това съобщиха от Центъра за кожно-венерически заболявания в града, който преглежда безплатно от 30 октомври до 3 ноември в рамките на кампанията „Какво става под кожата Ви?“, организирана от портала за най-честите автоимунни заболявания „Пробуди се“.при 26 човека от диагностицираните диагнозата е в начален стадий, а 9 са с тежки усложнения като псориатичен артрит и псориазцис на ноктите.\n\nОбщо 74 човека са се прегледали безплатно в Центъра за кожно-венерически заболявания по време на кампанията. Въпреки че най-честите прояви на псориазис (възпалени, сребристи, люспести петна) са по кожата, всъщност болестта е много по-всеобхватна и може да засегне всички органи в човешкото тяло. Около 30% от хората с псориазис развиват и псориатичен артрит – тежко автоимунно заболяване, което при забавено или неправилно лечение, може да доведе до инвалидизация. При половината от пациентите с псориазис се наблюдава и псориазис по ноктите, който в 80-90% от случаите води до появата на псориатичен артрит в бъдеще.\n\n \n                    ", "date": "2017.11.08", "title": " Откриха псориазис на 35-а само за три дни в Пловдив"}
{"url": "http://www.monitor.bg/a/view/34456-%D0%91%D0%B3-%D1%84%D0%B5%D0%BD%D0%BE%D0%B2%D0%B5-%D0%BF%D0%BE%D0%BC%D0%B0%D0%B3%D0%B0%D1%82-%D0%BD%D0%B0-%D0%9B%D0%B5%D0%BF%D0%B0-%D0%91%D1%80%D0%B5%D0%BD%D0%B0-%D1%81-%D0%B0%D1%80%D1%85%D0%B8%D0%B2%D0%BD%D0%B8-%D0%BA%D0%B0%D0%B4%D1%80%D0%B8/", "text": "\n                    Легендата на юго фолка Лепа Брена иска да включи в биографичния си филм архивни кадри от паметния си концерт на националния стадион „Васил Левски“ през 1990 г. За целта изпълнителката на Ti si moj greh отправи апел за помощ към феновете си в България – всеки, присъствал на историческия лайв, на който дивата дойде с хеликоптер, може да изпраща снимки и записи на имейл . Лентата, описваща вълнуващия път на певицата към върха, ще бъде излъчен непосредствено преди началото на Best Of шоуто й в „Арена Армеец“. Ентусиастите, предоставили най-интересен материал от един от най-мащабните концерти у нас в зората на демокрацията, ще бъдат поканени като специални гости на Брена в събитието на 18 декември и ще имат възможността лично да й стиснат ръката. Билети се продават в eventim.bg на цена от 20 до 55 лв.\n\n\n \n                    ", "date": "2017.11.08", "title": " Бг фенове помагат на Лепа Брена с архивни кадри "}
{"url": "http://www.monitor.bg/a/view/3884-%D0%93%D1%80%D0%B0%D1%84%D0%B0-%D0%B2%D0%B4%D1%8A%D1%85%D0%B2%D0%B0-%D0%9D%D0%B0%D0%B4%D0%B5%D0%B6%D0%B4%D0%B0-%D0%B7%D0%B0-%D0%B1%D0%B3-%D0%BC%D0%B5%D0%B4%D0%B8%D1%86%D0%B8/", "text": "\n                     „Това момче трябва да издаде нова книжка с поезия скоро.“, казвам си аз след първото прослушване на „Надежда“ на Влади Ампов-Графа. Изключително силното послание с фокус върху доброто и мисията да спасяваш животи е част от кампанията „#ПребориГнева“ на Българския лекарски съюз. Видеото бе представено в „Пирогов“ в присъствието на д-р Лъчезар Захариев от Втора клиника по ортопедична травматология, както и Теодор Цанков – парамедик от ЦСМП, като и двамата са били обект на агресия от страна на пациенти в практиката си.\n\n“В песента се говори за гнева и омразата, за агресията като цяло и как трябва да се справим с тези негативни емоции. Тук, обаче, говорим и за една велика професия - лекарската. Основния лайтмотив на „Надежда“ е да намерим светлината в себе си, да не забравяме, че сме хора, да помагаме на другите и да помним, че агресията не е път към успеха.“, споделя Графа.\n\nСюжетът на режисираното от Шошо видео проследява случая на семейство, в което майката ражда преждевременно след като приемат малкия й син с травма на крака. Основни герои в него са Антон Порязов („Под прикритие“) и Дани Ангелов („Ние, нашите и вашите“). \n                    ", "date": "2017.11.08", "title": "Графа вдъхва „Надежда“ на медици"}
{"url": "http://www.monitor.bg/a/view/27855-%D0%91%D0%B0%D1%89%D0%B0%D1%82%D0%B0-%D0%BD%D0%B0-%D0%91%D0%BE%D0%B3%D0%B4%D0%B0%D0%BD%D1%81%D0%BA%D0%B0-%D0%BE%D0%B4%D0%BE%D0%B1%D1%80%D0%B8-%D0%B7%D0%B5%D1%82-%D1%81%D0%B8/", "text": "\n                    Бащата на манекенката Александра Богданска кацна в любовното гнездо на „ВИП Брадър“. В мисия на Големия брат, в която съквартирантите трябваше да стоят като препарирани докато техни близки ги окуражават за финала, се появи и Милан Богдански. Противно на очакванията на моделката, че родителите й са се отрекли от нея заради отказа да присъстват на сватбата й с Даниел Петканов, нейният баща с радост прие новината, че бракът е законен. „Ако знаех, че наистина се жените, щях да дойда. Обичам ви и двамата!“, изповяда се той, целувайки щерка си. След подновяването на опцията звездите в Къщата да говорят, младоженецът, по-известен като Лудия репортер, поиска официално ръката на нежната си половинка. Последваха положителен отговор и мечешки прегръдки, с което пък в редовия зрител се зароди въпросът защо беше целият цирк около сватбения ден, щом Милан „толкова обича зет си“.\n\n\n                    ", "date": "2017.11.08", "title": "Бащата на Богданска одобри зет си"}
{"url": "http://www.monitor.bg/a/view/19576-%D0%9B%D0%B0-%D0%9C%D0%B0%D1%80%D0%B8-%D0%BE%D1%82-chambao-%D0%95%D0%BD%D0%B5%D1%80%D0%B3%D0%B8%D1%8F%D1%82%D0%B0-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%B5-%D1%81%D1%82%D1%80%D0%B0%D1%85%D0%BE%D1%82%D0%BD%D0%B0/", "text": "След прощалното ни турне започвам проект с приятели, на които наистина мога да разчитам\n                     Тя е висока малко под 160 см с вдигнати ръце, но енергията й планини повдига. В тембъра й има толкова първична емоция, че когато я чуеш за пръв път на живо, се чувстваш някак си неудобно, все едно са те хванали да тичаш гол по трамвайната линия. Това прави Ла Мари през последните 14 години с Chambao – разголва душата си под светлината на прожекторите, неизменно боса, винаги заразно позитивна и с морска сол в косите. Двигател на фламенко-чил спецовете от Малага, тя е готова да обвие с топлия си тембър душите на българските си фенове за последно. София е единствената спирка на Балканите от турнето Gira Nuevo Ciclo, което това лято премина през дузина фестивали в Испания. Ако мириса на зима и свирепите ветрове навън ви действат потискащо, то отскочете утре вечер до зала 1 на НДК, защото Мари и момчетата й ще върнат мириса на плажно безвремие с музиката си. „Монитор“ разпита малката жена с големя глас за повече подробности около събитието. - Преди да се разделя с групата ще направя един уникален концерт с много специални изненади. Това ще се случи на 13-ти януари 2018 г в Мадрид в стария дворец на спорта Wizink Center. След това ще пътувам, ще композирам и ще представя Ла Мари в един проект с истински приятели, на които мога да разчитам.- Най-незабравимият момент беше самото ни пристигане в България - от стъпването ни на българска земя на летището в София докато тръгнахме. В залата се почуваствах сякаш хората са ни чакали цяла веченост и за мен един от моментите, които ще помня вечно, е как публиката пееше песните ни от сърце. Енергията ви е страхотна! Начинът, по който се радвате на живота, е същият като в Малага и мисля, че Средиземноморието ни свързва. Второто нещо, което харесвам, е музикалното ви богатство и инструментите, а третото е храната ви. Вкусовете, които смесвате, са страхотни!- Не правя нищо специално. Обичам да съм с музикантите, те обикновено свирят, а аз загрявам гласа си. Планирам това да бъде един много емоционален и енергичен концерт. Ще направим доста от песните от последния ни албум Nuevo Ciclo, но и доста от добре познатите ни и обичани сингли.- Откровено казано, не. Обичам да правя музика, да композирам, да пея. Щастлива съм, че мога да правя това.Този албум е наистина ново начало за мен. Не исках да продължавам повече с електронната линия в музиката на Chambao при фламенко фюжън стила. Имах нужда от повече органичен, акустичен звук.- Това е чудесно! Обичам компанията на момчетата, а за музиката всички допринасяме, така че там няма шеф. Спорим най-често за музика. Обсъждаме и говорим как да подобрим песните, слушаме много музика.- Семейството, кучетата и музиката.- Перфектният ден? Да правя това, което най-много искам със или без компания. От това да създавам музика с приятели, да спортувам, да ходя на разходка с моите кучета...- Нямам идея, предполагам с повече бръчки (б.а. смее се).\n\n\n                    ", "date": "2017.11.08", "title": "Ла Мари от Chambao: Енергията на българите е страхотна "}
{"url": "http://www.monitor.bg/a/view/69812-%D0%90%D0%BA%D1%82%D1%80%D0%B8%D1%81%D0%B0-%D0%BE%D0%B1%D0%B2%D0%B8%D0%BD%D0%B8-%D0%95%D0%B4-%D0%A3%D0%B5%D1%81%D1%82%D1%83%D0%B8%D0%BA-%D0%B2-%D0%B8%D0%B7%D0%BD%D0%B0%D1%81%D0%B8%D0%BB%D0%B2%D0%B0%D0%BD%D0%B5/", "text": "\n                    Актрисата Кристина Коен обвини колегата си Ед Уестуик в брутално изнасилване. 27-годишната красавица, която се разписа с участие в сериала Ladies Like Us, се мотивира от скандалите за сексуален тормоз, които разтърсиха Холивуд и реши да излее своята мъка. Коен разказа във Фейсбук как преди три години е отишла в дома на звездата от „Клюкарката“, заедно с продуцент, с когото е била във връзка. Екранният Чък Бас предложил да направят тройка и въпреки нейното нежелание, приятелят й я помолил да остане още малко. „Бях заспала в стаята за гости, когато усетих, че Ед прониква с пръсти в мен. Казах му да спре, но той беше силен. Борих се с всички сили, но той сграбчи лицето ми и каза, че иска да ме ч**а. Бях парализирана и уплашена, а той ме изнасили“, написа във Фейсбук тя. Кристина оправда дългото си мълчание с факта, че получила заплаха – ако разкаже на някой, да забрази за кариерата си. По това време майка й умирала от рак, което допринесло за депресията й след случката.Уестуик пък увери феновете си, че цялата история е измислица. „Не познавам тази жена. Никога не съм посягал на жена по какъвто й да е начин. И със сигурност никого не съм изнасилвал“, заяви в Инстаграм актьорът.  \n\n\n                    ", "date": "2017.11.08", "title": "Актриса обвини Ед Уестуик в изнасилване"}
{"url": "http://www.monitor.bg/a/view/61975-%D0%94%D0%B5%D1%87%D0%B8%D1%86%D0%B0-%D0%BE%D0%B1%D1%81%D0%B0%D0%B4%D0%B8%D1%85%D0%B0-%D0%A0%D0%BE%D1%81%D0%B8-%D0%9A%D0%B8%D1%80%D0%B8%D0%BB%D0%BE%D0%B2%D0%B0-%D0%B7%D0%B0-%D0%9C%D0%B8%D0%BA%D0%B8-%D0%9C%D0%B0%D1%83%D1%81/", "text": "\n                    С особен сантимент към най-малките си фенове – така Росица Кирилова започна концерта по повод 35-тия си професионален юбилей в зала 1 на НДК вчера. След емблематичната за творчеството й „Боса по асфалта“, дребосъци напълниха сцената, за да танцуват и пеят на шлагери като „Мики Маус“ и „Мила кукла Барби“.\n\n„Благодаря ви, приятели, че отделихте от свободното си време и семейния си бюджет, за да бъдем тук сега заедно. За мен е чест“, каза Кирилова, която смени близо 7 тоалета за вечерта, в началото на концерта. Празникът й уважи и цяло съзвездие от естрадния небосвод, като с публиката се наслади на изпълнения още на Георги Христов, Мими Иванова, Панайот Панайотов, Боян Михайлов, Мустафа Чаушев, Джина Иванова, Милица Божинова, Ваня Костова, Христо Кидиков и др. Маргарита Хранова също напусна за кратко любовното гнездо на „Вип Брадър“, за да се присъедини към шоуто. Сред гост звездите беше и Веселин Маринов, който всъщност подтикнал Кирилова да отпразнува своята 35-а година на сцената.\n                    ", "date": "2017.11.08", "title": "Дечица обсадиха Роси Кирилова за \"Мики Маус\" "}
{"url": "http://www.monitor.bg/a/view/37173-%D0%9A%D1%80%D0%B8%D1%81%D0%BA%D0%BE-%D0%B8%D0%B7%D0%B4%D0%B0%D0%B2%D0%B0-%D0%BA%D0%BD%D0%B8%D0%B3%D0%B0%D1%82%D0%B0-%D1%81%D0%B8-%D0%B8-%D0%BD%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D1%81%D0%BA%D0%B8/", "text": "\n                    Само два месеца, след като биографията на Криско „Пътят нагоре“ излезе на българския пазар, за турболенциите в живота му ще могат да четат и македонци. Това обяви самият певец по време на премиерата на книгата си в София. Котирането на изданието в западната ни съседка не е изненадващо. След като записа дуетно парче с македонския изпълнител Слаткаристика и взе участие в турнето One Love, което обиколи някои от най-големите градове в двете държави, Криско се ползва със статут на истинска звезда зад граница.\n\n“Вътре може да намерите за моментите, в които бях доста финансово затруднен, но има и много мои мисли и съвети за тези, които искат да се занимават с музика и искат да правят песни на световно ниво“, обясни рапърът, като вдигна завесата, че планира да отпразнува настоящия си 10-годишен професионален юбилей с концерт в зала „Арена Армеец“ догодина.\n\nПреди това обаче Криско ще потегли на турне с „Пътят нагоре“. Той ще позира за селфита първо в София, където ще се срещне с феновете на 17 ноември. Останалите градове, в които хитмейкърът ще раздава автографи, са Варна, Пловдив и Русе.\n                    ", "date": "2017.11.08", "title": "Криско издава книгата си и на македонски"}
{"url": "http://www.monitor.bg/a/view/25466-%D0%92%D0%B0%D0%BD%D1%8F-%D0%9F%D0%B5%D0%BD%D0%B5%D0%B2%D0%B0-%D0%BD%D0%BE%D1%81%D0%B8-%D0%B4%D1%83%D1%85%D0%B0-%D0%BD%D0%B0-%D0%9D%D1%8E-%D0%99%D0%BE%D1%80%D0%BA/", "text": "\n                    Носителката на титлата Мис България 2011 г Ваня Пенева вмъкна между ангажиментите си в Милано и САЩ представянето на най-новата колекция на бранда Maison Tina. Хубавицата с ценз по българска филология е лице на линията, която Христина Ангелова създава вдъхновена от мултикултурния дух и енергията на Ню Йорк. Предпочитаните материи от дизайнерката са вълна,  памучно италианско кадифе, копринен плюш и сурова вълна с косъм от ангорска коза.\n\nСъбитието, което се проведе в столичния бутик на Ангелова, бе уважено от свита топ моделки, сред които Велина Узунова и Куини Алис, тв водещата Гери Дончева, Ива Екимова, певицата Боряна Баташова и др. За доброто настроение на гостите се погрижи гост миксолог Антон Сираков, който приготви авторски коктейли присъщи за нюйоркската клубна култура.\n                    ", "date": "2017.11.08", "title": "Ваня Пенева носи духа на Ню Йорк "}
{"url": "http://www.monitor.bg/a/view/75082-%D0%A1%D0%BA%D0%B0%D1%80%D0%B8%D0%B4%D0%B5%D0%BD%D0%B0-%D0%BF%D0%BE%D0%BB%D0%B8%D1%82%D0%B8%D0%BA%D0%B0-%D0%B2-%D0%BC%D0%B5%D0%BD%D1%8E%D1%82%D0%BE-%D0%BF%D1%80%D0%B8-%D0%BF%D0%BE%D1%81%D0%B5%D1%89%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%A2%D1%80%D1%8A%D0%BC%D0%BF-%D0%B2-%D0%AE%D0%B6%D0%BD%D0%B0-%D0%9A%D0%BE%D1%80%D0%B5%D1%8F/", "text": "\n                    Журналистите уловиха политически намек в менюто, подготвено специално за визитата в Сеул на президента на САЩ Доналд Тръмп, пише агенция \"Блумбърг\".\n \nСред ястията, включени за официалната вечеря, са царевична каша със зеленчуци, ориз с гъби мацутаке, отлежал соев сос и скариди, уловени край островите Токто. Тези острови отдавна са спорна територия между Южна Корея и Япония, която ги нарича Такешима. Според журналистите, по този начин корейските домакини се опитват да намекнат на американския президент с кого е по-добре да развива отношения.\n \n\"Блумбърг\" посочва, че една от целите на азиатската обиколка на Тръмп е подобряване на тристранните отношения между САЩ, Южна Корея и Япония на фона на заплахата от страна на КНДР и доминирането на Китай в региона. Но териториалните спорове, които продължават от началото на миналия век, могат да попречат на това.\n\nЖурналистите се обърнаха към японското правителство с молба да коментира въпроса със скаридите. В отговор представител на японските власти призова да се избягват всякакви действия, които може да предизвикат негативни последици за отношенията между Токио, Сеул и Вашингтон.\n\n\nКорейската страна, на свой ред заяви, че менюто е било съставено така, че да изрази уважение към американския президент и да засили връзките между президентската двойка в САЩ и тази в Южна Корея.\n \n\"Блумбърг\" нарича \"провокация\" и присъствието на вечерята на жени, които по времето на Втората световна война са били заставени да работят в публичен дом, посещаван от японски войници. Хиляди корейки, китайки, филипинки и жени от други държави са били принудени да обслужват войници от императорската армия. През 2015 г. Токио и Сеул сключиха сделка, според която Япония предоставя 8,8 млн. долара за създаване на фонд за помощ на жертвите на сексуално насилие в годините на войната.\n \n\nПрез януари т. г. японците временно отзоваха посланика си в Южна Корея заради това, че корейци поставиха в град Пусан срещу сградата на японското консулство паметник на жените, използвани като сексуални робини. Аналогичен паметник беше поставен в Сеул няколко години по-рано.\n                    ", "date": "2017.11.08", "title": "\"Скаридена\" политика в менюто при посещението на Тръмп в Южна Корея"}
{"url": "http://www.monitor.bg/a/view/57600-%D0%94%D0%B5-%D0%91%D0%BB%D0%B0%D0%B7%D0%B8%D0%BE-%D1%81%D0%BF%D0%B5%D1%87%D0%B5%D0%BB%D0%B8-%D0%9D%D1%8E-%D0%99%D0%BE%D1%80%D0%BA/", "text": "\n                    Нюйоркският кмет, демократът Бил де Блазио спечели втори мандат с 66 процента от гласовете на изборите вчера според неофициалните резултати от избирателната комисия на града, цитирани от ДПА.\n\nПри преброени 93 процента от гласовете основната му съперничка, републиканката Никол Малиотакис, получи едва 28 процента.\n\nПред привърженици, които празнуваха победата му на парти в музея Бруклин снощи, кметът се зарече да направи Ню Йорк \"най-справедливия град\" в Америка, обещавайки да увеличи инвестициите в детски ясли и достъпни жилища, да оборудва с камери всички полицаи и да се пребори за повече пари за подобряване на метрото.\n\n\"Видяхте някои важни промени през последните четири години, но още нищо не сте видели\", написа кметът в Туитър, празнувайки преизбирането си.\n                    ", "date": "2017.11.08", "title": "Де Блазио пак спечели Ню Йорк"}
{"url": "http://www.monitor.bg/a/view/19981-%D0%9A%D0%9D%D0%94%D0%A0-%D0%BC%D0%BE%D0%B6%D0%B5-%D0%B4%D0%B0-%D1%83%D0%B4%D0%B0%D1%80%D0%B8-%D0%A1%D0%90%D0%A9-%D0%B4%D0%BE-23-%D0%B3%D0%BE%D0%B4%D0%B8%D0%BD%D0%B8/", "text": "\n                    Северна Корея ще може да удари САЩ с междуконтинентални балистични ракети след не по-рано от 2-3 години. Това становище беше изразено в интервю за агенция \"Блумбърг\" от директора на отдела по въпросите на неразпространението и контрола на оръжията към руското външно министерство Михаил Улянов. Според него, ако не се намери политическо решение, властите на КНДР \"неизбежно\" в рамките на 2-3 години ще имат на разположение междуконтинентални балистични ракети.\n\"Трябва да спрем тези програми сега\", казва Улянов. Той също така посочва, че Русия \"никога няма да признае\" КНДР като ядрена държава и по този въпрос позициите на Москва и Вашингтон са \"близки\". В същото време САЩ апелираха всички страни, включително Русия и Китай, да намалят нивото на дипломатическите отношения с КНДР. Призивът бе отправен от американският президент Доналд Тръмп, който в сряда изнесе реч в парламента на Република Корея в Сеул. \"Призоваваме всяка държава, включително Китай и Русия, да се придържат изцяло към резолюциите на Съвета за сигурност на ООН, да намалят нивото на дипломатическите отношения с режима и да прекратят всички търговски и технологични връзки\", каза той. \"Нашата отговорност и наш дълг е да се изправим пред тази опасност заедно, защото колкото по-дълго чакаме, толкова по-голяма става заплахата и толкова по-малко варианти за действие ни остават\", добави американският президент.\n\nНапрежението на Корейския полуостров се запазва заради активното развитие на ракетните и ядрените програми на КНДР, както и на военните маневри на САЩ и нейните съюзници в региона. През юли в КНДР два пъти бяха тествани балистични ракети, на 29 август и 15 септември бяха изстреляни още две ракети, които прелетяха над територията на Япония, а на 3 септември Пхенян обяви успешното тестване на водороден заряд. Съветът за сигурност на ООН рязко затегна режима на международни санкции срещу КНДР във връзка с това.\n                    ", "date": "2017.11.08", "title": "КНДР може да удари САЩ до 2-3 години "}
{"url": "http://www.monitor.bg/a/view/75681-%D0%A2%D1%80%D1%8A%D0%BC%D0%BF-%D0%BF%D1%80%D0%B8%D1%81%D1%82%D0%B8%D0%B3%D0%BD%D0%B0-%D0%B2-%D0%9A%D0%B8%D1%82%D0%B0%D0%B9/", "text": "\n                    Китайски и американски компании сключиха сделки на стойност 9 млрд. долара при посещението на президента Доналд Тръмп в Пекин, предаде АП. Не бяха оповестени подробности за 19-те споразумения, подписани тържествено в присъствието на американския министър на търговията Уилбър Рос. Те са в области като бионауки, авиация и промишленост, уточнява китайската държавна медия \"Чайна нюз\".\nСпоред китайския вицепремиер Ван Ян тези сделки са само \"загрявка\" преди \"шоуто\" на 9 ноември, когато се очаква Тръмп и китайските лидери да сключат още договори.Самият президентът на САЩ Доналд Тръмп каза, че си прекарва страхотно в Китай.\nТова изявление той направи, след като заедно с първата дама Мелания Тръмп разгледаха Забранения град в Пекин, придружавани от китайския президент Си Цзинпин и от китайската първа дама Пън Лиюан. Там те присъстваха на музикална и танцова програма, в която участваха ученици по оперно майсторство, облечени в традиционни китайски оперни костюми. Този зрелищен спектакъл беше част от програмата по посрещане на Тръмп, който пристигна в Китай по-рано в сряда. След края на музикалната програма учениците приветстваха Тръмп с думите: \"Добре дошли в Китай! Ние ви обичаме\".Визитата на Тръмп, който е придружаван и от държавния секретар Рекс Тилърсън, приключва в четвъртък.Търговският излишък на Китай със САЩ, който е политически чувствителна тема, се е свил през октомври спрямо предходния месец на фона на забавянето в растежа на износа на най-голямата азиатска икономика, предаде АП. Американският държавен глава многократно призоваваше Китай да намали търговския си излишък със САЩ. Търговският излишък на Китай със САЩ, които са вторият му големина търговски партньор, миналия месец е намалял до 26,6 млрд. долара спрямо 28,1 млрд. долара през септември. Това обаче е растеж от 12,2 на сто спрямо октомври миналата година. Общият излишък в търговията със САЩ за първите девет месеца на годината е достигнал 223 млрд. долара.\nКитайският износ за САЩ е нараснал с 11,2 на сто, а вносът на американски стоки се е повишил със 17,4 на сто, сочат митнически данни.\nПосещението на Тръмп е първото в Китай. Това е третият етап от обиколката в Азия на Тръмп след Япония и Южна Корея. От Сеул Тръмп отправи предупреждение към Северна Корея, като я прикани никога да не подлага на изпитание решимостта на САЩ и съюзниците им.\nВ реч в Националното събрание в Сеул в края на посещението си в Южна Корея той призова всички отговорни страни по света да обединят сили, за да изолират \"бруталния режим\" на Северна Корея, като го лишат от \"всяка форма на подкрепа, снабдяване или признание\".\n\"Днес аз се надявам, че говоря не само от името на нашите страни, но от името на всички цивилизовани страни, когато казвам на Севера: Не ни подценявайте. И не ни подлагайте на изпитание\", заяви американският президент.По думите му режимът в Пхенян е изтълкувал сдържаността на Америка в миналото като слабост. \"Това би било опасна грешка. Сега САЩ имат напълно различна администрация от тази в миналото\", продължи той. \"Америка не търси конфликт или конфронтация, но няма да бяга от нея\", предупреди той.\n\"Няма да позволим американски градове да бъдат заплашвани с разрушение. Няма да бъдем сплашени. И няма да допуснем най-бруталните жестокости в историята да бъдат повторени тук, на тази земя, в защита на която сме воювали и умирали\", добави Тръмп, напомняйки за Корейската война от 1950-53 г. \"Светът не може да толерира заплахата на един неуправляем режим, който го заплашва с ядрено опустошение\", подчерта Тръмп, връщайки се към твърдата реторика срещу Северна Корея. \"Искам мир чрез сила\", заяви американският президент. Той спомена американското военно присъствие в региона, включващо \"трите най-големи самолетоносачи в света\" и ядрени подводници, разположени, \"където трябва\". САЩ напълно възраждат въоръжените си сили и харчат стотици милиарди долари за най-новото и добро оръжие, което може да бъде построено сега в света, заяви още той. Всички в НАТО са съгласни, че е необходим силен натиск над Северна Корея, заяви генералният секретар на пакта Йенс Столтенберг.\nНатискът е пътя към мира, особено ни е необходим икономически натиск, добави той преди началото на двудневната среща на министрите на отбраната от алианса. Столтенберг отбеляза, че в това отношение Русия и Китай имат ключова роля като съседи на КНДР. Лошото време попречи на Тръмп да посети т.нар. демилитаризирана зона, предаде АП. Президентският хеликоптер и хеликоптерът на малката група журналисти, придружаващи Тръмп, излетяха рано сутринта от базата Йонсан и изминаха почти целия път, но в в последния момент бяха принудени да се върнат обратно заради лошите атмосферни условия - гъста мъгла и видимост под една миля. Пилотите не можеха да виждат другите хеликоптери във въздуха, казаха представители на Белия дом. Според прессекретаря Сара Хъкаби Сандърс президентът Тръмп бил много разочарован. Обратно на названието си демилитаризираната зона, разделяща Северна и Южна Корея, е вероятно най-милитаризираната граница в света, отбелязва АФП. Разположената на няколко десетки километри северно от Сеул ивица земя, широка 4 км и дълга 248 км, е осеяна с електрически заграждения, минни полета и противотанкови стени. През последните три десетилетия посещаването на това място с голямо символично значение стана почти традиционен ритуал за всички обитатели на Белия дом. От Роналд Рейгън през 1983 г. насам само Джордж Х. У. Буш го пропусна. За първи път обаче президенти на САЩ и Южна Корея щяха да посетят заедно зоната.    \n\n\n                    ", "date": "2017.11.08", "title": "Тръмп пристигна в Китай "}
{"url": "http://www.monitor.bg/a/view/13629-%D0%9F%D1%80%D0%B8%D0%BD%D1%86-%D0%A7%D0%B0%D1%80%D0%BB%D0%B7-%D1%81%D0%BF%D0%B5%D1%87%D0%B5%D0%BB%D0%B8%D0%BB-%D0%BC%D0%B8%D0%BB%D0%B8%D0%BE%D0%BD%D0%B8-%D0%BE%D1%82-%D0%BE%D1%84%D1%88%D0%BE%D1%80%D0%BA%D0%B8/", "text": "\n                    Принц Чарлз, освен майка му Елизабет Втора, се оказва замесен в скандалните разкрития на т.нар. \"Парадайз пейпърс\".Частното имение на принца е получило милиони лири печалби от офшорни фондове и компании, включително и от своя дял, инвестиран в офшорна фирма на свой близък приятел. Решението на членовете на борда на имението да купи дялове в приятелска компания било взето с явното съзнание за деликатността на операцията, поради което те дали клетва да го пазят в тайна. Компанията, в която кралското имение решило да инвестира, билана принц Чарлз от университетските му години в Кембридж. Решението да инвестира в приятелска фирма, при това при строга тайна, повдига неудобни въпроси за имението на принца, отбелязва \"Гардиън\".Друг скандален момент е, че тази фирма се занимавала със залесителни проекти и търговия с въглеродни емисии от тропически гори, а принцът е известен като активен природозащитник, агитиращ за всякакви \"зелени\" проекти. Така, отбелязва \"Гардиън\", името му косвено се използвало за подкрепа на проектите, а следователно и за печалбите, на въпросната фирма. Принц Чарлз е лобирал за промяна в политиката по климатичните промени, без да разкрива, че има личен финансов интерес от това чрез офшорните си инвестиции, допълва „Индипендънт“.\"Според Би Би Си той инициира мощно популяризирана кампания за промени в две много важни споразумения, отнасящи се до околната среда, само две седмици, след като (бермудската компания) изпратила в офиса му документи за лобиране\", пише електронният всекидневник.Четири седмици, след като купил акции в компанията, принц Чарлз призова въпроса за търговията с въглеродни емисии от тропическите гори да бъде включен в Протокола от Киото и в системата на ЕС за търговия с такива емисии, защото това било пропуск, отбелязва \"Индипендънт\".Вестникът цитира бившия председател на Комисията за стандартите за поведение на обществените лица сър Алистър Греъм, според когото има \"конфликт на интереси между собствените инвестиции на имението на принца и онова, за което той публично се бори\".Преди разкритият на така наречените \"Парадайз пейпърс\" не е било публично обявявано, че имението на принца има офшорни интереси. Кралското интендантство публикува ежегодни отчети, но теи къде са направени те. Тези съзнателни \"пропуски\" винаги са били критикувани както в парламентарните комисии, така и от граждански активисти, отбелязва вестникът.Въпросната приятелска фирма била регистрирана на Бермудските острови през 1999 г. и търгувала с въглеродни емисии, като генерирала \"привлекателни доходи, ... инвестирайки в тропически и субтропически гори по света\". В нея инвестирали и други богати хора и публични личности.В. \"Гардиън\" обръща внимание също на факта, че кралското имение винаги е било освободено от данъци върху доходите си и върху печалбите от инвестиции. \n\n\n                    ", "date": "2017.11.08", "title": "Принц Чарлз спечелил милиони от офшорки "}
{"url": "http://www.monitor.bg/a/view/28562-%D0%9E%D1%82%D0%BA%D1%80%D0%B8%D1%85%D0%B0-%D0%BC%D1%8A%D1%80%D1%82%D1%8A%D0%B2-%D0%B0%D0%BD%D1%82%D0%B8%D0%BC%D0%BE%D0%BD%D0%BE%D0%BF%D0%BE%D0%BB%D0%B8%D1%81%D1%82-1-%D0%BD%D0%B0-%D0%9A%D1%80%D0%B8%D0%BC/", "text": "\n                    Ръководителят на кримското управление на руската Федерална антимонополна служба /ФАС/ Тимофей Кураев е бил открит мъртъв в дома му в Симферопол, информира Интерфакс, позовавайки се на официално съобщение на Следствения комитет. Разследващите не разкриват детайли по случая, но според агенциите водещата версия за смъртта на чиновника е самоубийство.\n\n          Междувременно популярният кримски блогър Дионис Апостолаки оповести подробности около кончината на чиновника. Във вторник вечерта Кураев се прибрал след работа в квартирата си, където вечерял заедно със съпругата, 12-годишната си дъщеря и 16-годишния си син. След това излязъл от вкъщи, за да измие колата си. Върнал се, пожелал на семейството си лека нощ и останал да гледа телевизия в кухнята, разказва Апостолаки, който е известен с близките си контакти с политическите кръгове на полуострова. Семейството не забелязало нищо странно в поведението на чиновника, пише в. „Комсомолска правда“. На сутринта съпругата на Кураев чула, че водата в банята тече. След като никой не й отворил вратата, тя счупила бравата и видяла безжизненото тяло на мъжа си. По думите на блогъра в банята е намерен таблета на чиновника, който е работил през цялата нощ и е записал на видео последните минути от живота на антимонополист №1 на Крим.\n\n          Бившите колеги на Кураев разказват, че преди смъртта си той им намекнал, че има проблеми, свързани с работата му. Според някои той дори искал да напусне поста си. Освен това през последните дни Кураев се оплаквал от прекомерна умора. Колегите на чиновника споделят, че покойният ин началник е бил спокоен и неконфликтен човек. През февруари т.г. Кураев заяви, че портовете на Крим се използват неефективно и това води до ръст на цените на продуктите в региона, припомня Ланта.ру. По същото време ФАС започна проверка на финансово-икономическата дейност на предприятията „Кримски морски пристанища“ и „Севастополски морски порт“.\n\n          Тимофей Кураев е роден през 1973 г. в Москва. Завършил е Московския държавен университет по съобщенията. Съгласно информацията на сайта на кримската антимонополна служба от 1996 г. той е работел във вътрешните органи. Три години по-късно завършва Руската академия по външна търговия. Кураев оглавява управлението на ФАС в Крим през 2014 г. \n                    ", "date": "2017.11.08", "title": "Откриха мъртъв антимонополист №1 на Крим "}
{"url": "http://www.monitor.bg/a/view/63653-%D0%9F%D1%83%D1%82%D0%B8%D0%BD-%D0%B5-%D0%B3%D0%BE%D1%82%D0%BE%D0%B2-%D0%B4%D0%B0-%D1%81%D0%B5-%D1%81%D1%80%D0%B5%D1%89%D0%BD%D0%B5-%D1%81-%D0%A2%D1%80%D1%8A%D0%BC%D0%BF/", "text": "\n                    Руският външен министър Сергей Лавров заяви, че президентът Владимир Путин е готов да се срещне с американския си колега Доналд Тръмп по време на форума на Азиатско-тихоокеанското сътрудничество във Виетнам. Дипломат №1 на Русия припомни и заявлението на US държавния глава, че планира разговори с Путин, предаде РИА Новости. „Протоколните служби на двете страни са в контакт. Когато графиците на лидерите бъдат окончателно ясни, то ще ви информираме“, обеща Лавров. Говорителят на Кремъл Дмитрий Песков също заяви, че вероятността за среща между Путин и Тръмп е висока. \n                    ", "date": "2017.11.08", "title": "Путин е готов да се срещне с Тръмп"}
{"url": "http://www.monitor.bg/a/view/79699-%D0%9E%D0%B2%D1%86%D0%B5%D1%82%D0%B5-%D1%80%D0%B0%D0%B7%D0%BF%D0%BE%D0%B7%D0%BD%D0%B0%D0%B2%D0%B0%D1%82-%D0%91%D0%B0%D1%80%D0%B0%D0%BA-%D0%9E%D0%B1%D0%B0%D0%BC%D0%B0/", "text": "\n                    Учени от университета в Кембридж доказаха, че овцете разпознават човешки лица, като ги тренираха със снимки на знаменитости. Това умение сред животните е характерно и за приматите.\nУчените са тренирали овцете да разпознават лицата на актьори като Джейк Джиленхол, Ема Уотсън, както и на бившия американски президент Барак Обама.\nОт предишни изследвания е известно, че овцете разпознават посестримите си и овчарите.\n\"Това, което ние проверихме, беше дали овцете могат да се научат да разпознават някого по снимки - каза ръководителят на изследването проф. Джени Мортън. - Фокусирахме се върху това дали животните могат да разпознаят човек в двуизмерен предмет\".\nВ експериментите са участвали осем овце. Те са гледали различни снимки на екран, като са тренирани да разпознават четири знаменитости от други хора. За награда е използвана храна. Овцете са избирали снимките, като са активирали с носа си инфрачервен лъч, за да получат наградата.\nОвцете са се научили дори да разпознават знаменитостите на снимки, направени под различен ъгъл. Те са разпознали и гледачите си на снимки.\nРезултатите показват, че уменията за разпознаване на лица на овцете са като на маймуните и на хората.\nУчените планират да проверят дали овцете могат да разпознават различни изражения на човешкото лице.\n                    ", "date": "2017.11.08", "title": "Овцете разпознават Барак Обама"}
{"url": "http://www.monitor.bg/a/view/17982-2-%D0%BC%D0%BB%D0%BD-%D0%B4%D0%BE%D0%BB%D0%B0%D1%80%D0%B0-%D0%BA%D0%B5%D1%88-%D0%BF%D0%BE%D0%B4%D0%BA%D0%B8%D0%BF-%D0%B2-%D1%80%D1%83%D1%81%D0%BA%D0%B0%D1%82%D0%B0-%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0-%D0%B2-%D0%9C%D0%BE%D1%81%D0%BA%D0%B2%D0%B0/", "text": "\n                    Руската прокуратура донесе 2 милиона долара в брой, представляваща според нея подкуп, на съдебно заседание по дело за корупция срещу бивш руски министър на икономическото развитие, предаде Асошиейтед прес.\nМиналата година Алексей Улюкаев, най-високопоставеният руски служител, арестуван за корупция откакто на власт е Владимир Путин, беше задържан в сградата на най-голямата петролна компания в Русия \"Роснефт\" при операция на разузнавателните служби. Според данни на Следствения комитет той е бил задържан при получаване на 2 млн. долара подкуп за издадената от министерството на положителна оценка, която позволи на \"Роснефт\" да купи от държавата 50,8 на сто от акциите на по-малкия производител на петрол \"Башнефт\". Улюкаев отхвърля обвиненията срещу себе си и отстоява тезата, че главният изпълнителен директор на \"Роснефт\" Игор Сечин го е набедил.\nНа днешното заседание прокуратурата донесе кашон, пълен с доларови банкноти, както съобщават руските осведомителни агенции.\nПопитан от прокурора дали е вземал парите, Улюкаев отказа да отговори.\nСъщо днес съдът постанови Сечин да се яви като свидетел по делото срещу Улюкаев, предаде Ройтерс.\n                    ", "date": "2017.11.08", "title": "2 млн. долара кеш подкуп в руската прокуратура в Москва"}
{"url": "http://www.monitor.bg/a/view/3853-%D0%98%D1%81%D0%BA%D0%B0%D1%82-%D1%83%D0%B7%D0%B0%D0%BA%D0%BE%D0%BD%D1%8F%D0%B2%D0%B0%D0%BD%D0%B5-%D0%BD%D0%B0-%D1%82%D1%80%D0%B5%D1%82%D0%B8%D1%8F-%D0%BF%D0%BE%D0%BB-%D0%B2-%D0%93%D0%B5%D1%80%D0%BC%D0%B0%D0%BD%D0%B8%D1%8F/", "text": "\n                    Най-висшата юридическа инстанция в Германия настоя днес да се легализира вписването на \"трети пол\" в актовете за раждане, с което Германия се очаква да стане първата европейска държава, признала това понятие, съобщи Франс прес.\nКонституционният съд даде на депутатите от долната камара срок до края на 2018 г. да гласуват за легално използване на графа за \"трети пол\" в регистрите за ражданията наред с думите \"мъжки\" и \"женски\", уточнява агенцията, като се позовава на съдебното решение.\nСъдът със седалище в Карлсруе приканва депутатите да въведат в съответните документи термини като \"междинен\", \"различен\" или всякакво друго \"позитивно определение на този пол\".\nОт май 2013 г. и досега в Германия бе възможно да се оставя празна графата за пол, а след това заинтересованите лица с течение на годините можеха да изберат мъжки или женски пол или да оставят полето непопълнено.\nПрез август 2016 г. обаче Федералният съд - по-долна инстанция от Конституционния, отказа да отиде по-далеч и да признае юридическото съществуване на трети пол с мнението, че това \"не е законно\". Така съдът отхвърли молбата на интерсексуално лице, родено през 1989 г. и регистрирано като човек от женски пол.\nС подкрепата на сдружение за подпомагане на хора от третия пол това лице се обърна към по-висша инстанция - Конституционния съд, и представи на върховните съдии хромозомни анализи, доказващи, че то не е нито мъж, нито жена.\nАко депутатите одобрят искането на конституционните съдии, Германия ще стане първата страна в Европа, признала официално съществуването на трети пол.\nПрез май Франция отхвърли термина \"неутрален пол\", предложен в молбата на лице, родено без пенис и без вагина, напомня АФП.\n                    ", "date": "2017.11.08", "title": "Искат узаконяване на третия пол в Германия "}
{"url": "http://www.monitor.bg/a/view/7673-20-%D1%81%D1%82%D1%80%D0%B0%D0%BD%D0%B8-%D0%BF%D0%BE%D0%B4%D0%BF%D0%B8%D1%81%D0%B2%D0%B0%D1%82-%D0%BF%D0%B0%D0%BA%D1%82%D0%B0-%D0%B7%D0%B0-%D0%BE%D0%B1%D1%89%D0%B0-%D0%BE%D1%82%D0%B1%D1%80%D0%B0%D0%BD%D0%B0/", "text": "\n                    Най-малко 20 страни от Европейския съюз ще се присъединят към нов пакт за обща отбрана, силно поощряван от Франция и Германия, демонстрирайки единство след решението на Великобритания да напусне общността, предаде Ройтерс.\nФранция и Германия се надяват, че споразумението, което се очаква да бъде подписано на 13 ноември в Брюксел, ще свърже страните в по-тясно сътрудничество в областта на отбраната, след като в Европа от години се извършват съкращения на разходите и силно се разчита на САЩ по линия на НАТО.\nПостоянното структурирано сътрудничество (ПЕСКО) може да бъде най-големият скок в отбранителната политика на ЕС от десетилетия.\nМежду Франция и Германия обаче все още има различия за това какво би трябвало да правят страните, обвързани в пакта, казаха дипломати от ЕС.\nПариж иска група от основни страни да предоставят пари и военни активи за ПЕСКО, както и готовност за намеса в чужбина. Берлин иска пактът да бъде по-широк, което според някои експерти може да намали неговата ефективност.\nДосега Франция, Германия, Италия, Испания и около 16 други държави от ЕС са обещали да се включат в пакта, чието официално начало може да бъде поставено на среща на върха през декември. Някои други страни членки, сред които Дания, Португалия и Малта, още не са се ангажирали открито.\nЯсно е обаче, че Великобритания, която възнамерява да напусне ЕС, няма да участва, казаха служители. Лондон отдавна се стреми да блокира сътрудничеството по отбраната в ЕС, страхувайки се, че то може да доведе до изграждане на армия на общността.\nФренски дипломати заявиха, че пактът би трябвало да има няколко области, в които страните ще се съгласят да работят заедно и да обещаят пари, включително военни операции на ЕС, инвестиции и изграждане на отбранителен потенциал като група.\nПредложенията за ПЕСКО включват работа по европейско медицинско командване и мрежа от логистични центрове в Европа, създаване на европейски център за реагиране на кризи и съвместно обучение на офицери.\nЕдна от целите е да се намали броят на оръжейните системи и да се предотврати дублирането, за да се спестят пари и да се подобрят съвместните операции.\nПактът също така може да служи като \"чадър\" за проекти, подобни на френско-германската инициатива за проектиране на нов изтребител, и съществуващи двустранни споразумения за военно сътрудничество като близките връзки между Германия и Холандия.\nГермански служител каза, че усилията ще бъдат тясно съгласувани с НАТО, за да се осигури прозрачност и да се избегне дублиране.\nЕдна от областите, където представители на НАТО и ЕС виждат допирни точки, е създаването на военна зона за свободно движение на войски и оборудване, донякъде наподобяваща Шенгенската зона за свободно пътуване.\n                    ", "date": "2017.11.08", "title": "Над 20 страни подписват пакта за обща отбрана "}
{"url": "http://www.monitor.bg/a/view/32837-%D0%9E%D1%82%D0%BA%D1%80%D0%B8%D0%B2%D0%B0%D1%82-%D0%9B%D1%83%D0%B2%D1%8A%D1%80%D0%B0-%D0%B2-%D0%90%D0%B1%D1%83-%D0%94%D0%B0%D0%B1%D0%B8/", "text": "\n                     \n\nДесет години след началото на проекта, в Абу Даби се открива филиалът на френския Лувър, който \"отвежда\" прочутото име на изток с идеята за \"универсален музей\" с послание за толерантност.\nСред гостите са президентът на Франция Еманюел Макрон, престолонаследникът на Абу Даби Мохамед бин Зайед, кралят на Мароко Мохамед Шести.\nРазположен на остров Саадият, музеят, проектиран от архитекта Жан Нувел, ще бъде отворен за посетители в събота. Очаква се през първите дни той да бъде посетен от около 5000 души.\nПразненствата по случай откриването на Лувъра в Абу Даби, който според директора на Службата за култура и туризъм Мохамед ал Мубарак е \"символ на толерантна нация\", ще продължат до 14 ноември.\nМодернистичният музей, чиято архитектура е вдъхновена от арабските медини (квартали), обхваща 55 постройки. Белите им стени улавят отражението от водата на Персийския залив. Бризът, долитащ от залива, охлажда тъмните коридори. Слънцето \"наднича\" през уникалните 7850 метални звезди в музейния купол със 180-метров диаметър и тегло 7500 тона, създавайки усещането за \"дъжд от светлина\", според архитекта Жан Нувел.\nПосетителят трудно може да придобие реална представа за внушителните размери на музея, докато не прекоси неговите постоянни галерии, разположени върху площ от 6400 квадратни метра. Подредбата на произведенията на изкуството не създава чувството за претрупаност, напротив, усещането е \"въздушно\".\nПрезидентът на френския Лувър Жан-Люк Мартинес споделя, че музеят в Абу Даби е замислен да обхване разнообразието в един многополюсен свят. С една дума - той е \"универсален\", казва Мартинес.\nЗа разлика от други музеи, подредбата в които е според стилове или цивилизации, Лувърът в Абу Даби обединява универсални теми и междукултурни влияния - от праисторически времена до наши дни.\n\n\"Този музей не е просто музей. Той разказва история\", казва Мубарак.\n\n \n\n \n                    ", "date": "2017.11.08", "title": "Откриват Лувъра в Абу Даби"}
{"url": "http://www.monitor.bg/a/view/29204-%D0%9E%D0%B1%D1%89%D0%B0-%D1%81%D1%82%D0%B0%D1%87%D0%BA%D0%B0-%D0%BD%D0%B0%D1%80%D1%83%D1%88%D0%B8-%D1%82%D1%80%D0%B0%D0%BD%D1%81%D0%BF%D0%BE%D1%80%D1%82%D0%B0-%D0%B2-%D0%9A%D0%B0%D1%82%D0%B0%D0%BB%D1%83%D0%BD%D0%B8%D1%8F/", "text": "\n                    \nДемонстранти подкрепящи независимостта на Каталуния блокираха пътища и спряха влакове в хода на обща стачка срещу арестуването на министри в уволненото каталунско правителство и дейци на движението за отцепване на областта, предаде Асошиейтед прес.\nБлокирани бяха много от пътищата към големи каталунски градове, включително регионалната столица Барселона, и важни автомагистрали, съобщиха регионалните транспортни власти в Каталуния. През цялата сутрин е било нарушено движението по над 60 участъка от пътната мрежа.\nНационалната железопътна компания на Испания \"Ренфе\" заяви, че движението на пътнически влакове по десетки направления с било нарушено, след като протестиращи препречили релсите. Засегнати са били и няколко линии на високоскоростни влакове.\nСтачката не беше подкрепена от двата най-големи синдиката в Испания и не се съобщава да е оказала сериозно въздействие върху промишлеността или туристическия сектор, който е един от основните за региона.\nТя беше свикана от синдикалната организация Се Ес Се първоначално заради трудови въпроси, но сепаратистките партии и неправителствени организации призоваха работниците да се включат в блокадите, за да протестират срещу действията на Испания по отношение на Каталуния.\nВ социалните мрежи беше съобщено за сблъсъци при опити на полицията да отстранява протестиращи, предаде Ройтерс.\n                    ", "date": "2017.11.08", "title": "Обща стачка наруши транспорта в Каталуния"}
{"url": "http://www.monitor.bg/a/view/66370-%D0%9C%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D1%89%D0%B5-%D0%B1%D1%8A%D0%B4%D0%B5-%D0%BF%D1%80%D0%B8%D0%B5%D1%82%D0%B0-%D0%B2-%D0%9D%D0%90%D0%A2%D0%9E-%D0%BD%D0%B0-1112-%D1%8E%D0%BB%D0%B8-2018-%D0%B3/", "text": "\n                    Македония ще бъде приета в НАТО на 11-12 юли 2018 г., съобщават гръцкият интернет портал дифернюз и вестник \"Вима\", цитирани от агенция МИА. Медиите твърдят, че има утвърден ред за решаване на проблема с името на Македония.\n\nСпоред портала, който се позовава на поверителни източници от гръцките дипломатически кръгове, редът предвижда Македония първо да махне статуите (от центъра на Скопие) и \"изцяло да унищожи проекта Скопие 2014\" с цел да влезе в НАТО.\n\nВъпросът за името на Македония навлиза във финалната права и на срещата на високо равнище на НАТО на 11 и 12 юли 2018 г. в Брюксел ще има окончателно решение за името, което ще даде възможност на страната да влезе в алианса, пише \"Вима\". Вестникът добавя, че ако всичко върви по план, в това ще има и символика, тъй като събитието ще се случи точно 10 години откакто Гърция наложи вето на срещата на НАТО в Букурещ през 2008 г.\n\n \n                    ", "date": "2017.11.08", "title": "Македония ще бъде приета в НАТО на 11-12 юли 2018 г."}
{"url": "http://www.monitor.bg/a/view/75585-%D0%9F%D1%80%D0%B8%D0%B1%D1%80%D0%B0%D1%85%D0%B0-60-%D0%B1%D0%BE%D0%BD%D0%B0-%D0%BE%D1%82-%D0%B1%D0%B0%D0%BD%D0%BA%D0%BE%D0%BC%D0%B0%D1%82-%D0%B2-%D0%A0%D0%B5%D0%B4%D1%83%D1%82%D0%B0/", "text": "\n                    Банкомат е бил взривен в столичния квартал „Редута“, а от него са били задигнати около 60 хил. лева Сигналът е подаден пет минути преди 5 сутринта в сряда. Живеещите в кооперация чули гръм, а пристигналите на място полицаи установили, че банкоматът на входа на хранителен хипермаркет е бил взривен.\nПо неофициална информация е използван сгъстен въздух. Откраднати са касетите с пари в банкомата. Хора от кооперацията са видели извършителите. В момента те се издирват.\nТова е поредния случаи на взривен банкомат, след като преди по-малко от месец беше разбито устрокство в „Дружба“, от което бяха откраднати над 50 000 лева, а по-рано и в „Младост 1“, откъдето крадци отмъкнаха 90 000 лева.\nВ края на миналия месец пък само за нощ бяха взривени цели три банкомата.\n                    ", "date": "2017.11.08", "title": " Прибраха 60 бона от банкомат в „Редута“"}
{"url": "http://www.monitor.bg/a/view/89336-%D0%A1%D1%8A%D0%B4%D1%8F%D1%82-%D1%88%D0%BE%D1%84%D1%8C%D0%BE%D1%80-%D0%BE%D1%82-%D0%B3%D1%80%D0%B0%D0%B4%D1%81%D0%BA%D0%B8%D1%8F-%D1%82%D1%80%D0%B0%D0%BD%D1%81%D0%BF%D0%BE%D1%80%D1%82-%D0%BF%D1%80%D0%B8%D1%87%D0%B8%D0%BD%D0%B8%D0%BB-%D1%81%D0%BC%D1%8A%D1%80%D1%82%D1%82%D0%B0-%D0%BD%D0%B0-%D0%BF%D1%8A%D1%82%D0%BD%D0%B8%D1%87%D0%BA%D0%B0/", "text": "\n                    Окръжната прокуратура във Варна е изготвила обвинителен акт, с който е предала на съд с 55-годишният Димитър Д. Като шофьор на автобус от градския транспорт той нарушил правилата за движение и с това причинил по непредпазливост смъртта на пътничка (престъпление по член 343, ал. 1, буква „в“, във връзка с член 342, ал. 1 от НК). Инцидентът станал на 4 август м.г. по време, когато подсъдимият изпълнявал задълженията си като шофьор на автобус по линия №148 във Варна. Около 11,30 часа Димитър спрял автобуса на една от спирките и лед като пътниците слезли, затворил вратите и потеглил, за да се включи в движението. При затварянето на третата врата на автобуса обаче, ръката на пътничка била притисната и тя паднала на пътното платно, а шофьорът потеглил. Задното колело на автобуса затиснало левия крак на падналата жена, а останалите пътници се развикали и Димитър спрял веднага. След това, за да освободи затиснатия крак на жената, преместил автобуса с около 30 см. назад. Ранената пътничка била отведена в болницата, където се наложило да бъде оперирана няколко пъти. Въпреки положените медицински грижи и лечение, починала на 7 септември същата година. Според изготвената по делото съдебномедицинска експертиза, причина за смъртта е полиорганна недостатъчност, вследствие на тежка генерализирана инфекция. Подсъдимият шофьор е с чисто съдебно минало и е санкциониран само веднъж през далечната 1994 година за допуснато административно нарушение по Закона за движение по пътищата.\n                    ", "date": "2017.11.08", "title": "Съдят шофьор от градския транспорт, причинил смъртта на пътничка"}
{"url": "http://www.monitor.bg/a/view/87411-%D0%9D%D0%B0%D0%BF%D1%83%D1%88%D0%B5%D0%BD-%D1%80%D1%83%D1%81%D0%BD%D0%B0%D0%BA-%D0%BF%D1%80%D0%B5%D0%B3%D0%B0%D0%B7%D0%B8-%D0%BF%D0%B5%D1%88%D0%B5%D1%85%D0%BE%D0%B4%D0%B5%D1%86-%D0%BD%D0%B0-%D0%90%D0%9C-%D0%A2%D1%80%D0%B0%D0%BA%D0%B8%D1%8F/", "text": "\n                     \n\n \n\nНапушен с марихуана руски гражданин със статут на временно пребиваващ в България е задържан за 24 часа по закона за МВР в РУ «Чирпан». Белезниците щракнали около китките на 37-годишния А.Е. малко след 21,00 часа на 7 ноември след обаждане на телефон 112 за пътно-транспортно произшествие по автомагистрала Тракия. При пристигане на местопроизшествието униформените служители на КАТ – Пътна полиция установили, че лекият автомобил «Хюндай» на чужденеца е връхлетял челно върху внезапно появил се на асфалта пешеходец. Мъжът, чиято възраст и данни са в процес на изясняване е загинал на място, цялата предница на автомобила е смазана и само отворилите се еърбеци спасили водача от нараняване или смърт.\n\nРуснакът сам е позвънил на спешния телефон и направил опит да окаже първа помощ на пострадалия, но той вече бил издъхнал. Проверката с дрегер не е установила алкохол, но драг-тестът открил следи от канабис.Образувано е досъдебно производство, няколко часа преминаването през участъка в района на км. 184 в посока изток-запад е било затруднено поради необходимостта от извършването на огледа.Това е трети случай на внезапно излизащ на пътното платно пешеходец по аутобана от началото на т.г. в зоната, контролирана от старозагорските пътни полицаи.\n                    ", "date": "2017.11.08", "title": "Напушен руснак прегази пешеходец на АМ Тракия  "}
{"url": "http://www.monitor.bg/a/view/54386-%D0%9A%D0%BE%D1%80%D1%83%D0%BC%D0%BF%D0%B8%D1%80%D0%B0%D0%BD-%D0%BF%D0%BE%D0%BB%D0%B8%D1%86%D0%B0%D0%B9-%D0%BA%D1%80%D0%B0%D0%B4%D0%B5-%D0%BC%D0%B0%D1%80%D0%BA%D0%BE%D0%B2%D0%BE-%D1%8F%D0%BA%D0%B5-%D0%BE%D1%82-%D0%BC%D0%BE%D0%BB/", "text": "Негов колега участва в незаконна сеч\n                    Полицай, заподозрян за участие в нерегламентирани контакти с бандити и вероятно корупция, открадна марково яке от мол. Цивилният служител на МВР бил следен във връзка с подозренията на колегите му от „Вътрешна сигурност“. Докато бил под наблюдение, той най-спокойно си влязъл в скъп магазин в мола на столичния бул. „Цариградско шосе“, премерил лъскаво яке за няколкостотин лева, след което си тръгнал с него, без да го плати.\nЗа последвалия му арест съобщи вчера по време на празника на МВР зам.-вътрешния министър Стефан Балабанов. Друг полицай пък е арестуван заради незаконна сеч.\n„Обидно ми е на празника, но от 47 000 души в системата, разбира се, че има и гнили ябълки”, призна Балабанов.\n„Хората се изкушават, променят манталитета си, но ние, за разлика от другите ведомства, не го крием, а го показваме, за да действа възпитаващо и дисциплиниращо, пък и гражданите да знаят, че се борим с вътрешната корупция с всички сили и средства”, каза още зам.-министърът.\nЗа гнили ябълки заговори и шефа на главна дирекция „Национална полиция“ главен комисар Христо Терзийски.\n„Виждате резултатите от работата на дирекция „Вътрешна сигурност“, посочи Терзийски. Шефът на полицията добави, че нито един случай на униформен престъпник не е бил скрит.\n„Важното е, че има и много честни служители и те са повече“, завърши той.\nМного от тези служители вчера бяха наградени заради заслуги. Само в Монтана те бяха 53, в 27 в Силистра, 25 в Кюстендил, 43 в Шумен. Много наградени имаше и в другите областни дирекции.\n„Ръководството на МВР е изпълнило почти всички искания на синдикатите в министерството. Униформите са подобрени и всички са облечени така, както трябва за зимния период, а има и такива в складовете за летния. Второ, поискаха увеличение на заплатите. Сега всички знаете, че има 55 милиона в перо „Персонал“, или за увеличение на заплатите. Лимитът за бензин вече не съществува. Това беше едно от техните основни искания“, каза още заместник-министърът на вътрешните работи Стефан Балабанов.\n                    ", "date": "2017.11.08", "title": "Корумпиран полицай краде марково яке от мол"}
{"url": "http://www.monitor.bg/a/view/23945-%D0%A0%D0%B5%D1%81%D1%82%D0%B0%D1%80%D1%82%D0%B8%D1%80%D0%B0%D1%82-%D0%BF%D1%80%D0%BE%D1%86%D0%B5%D1%81%D0%B0-%D0%B7%D0%B0-%D1%82%D1%80%D0%B0%D0%B3%D0%B5%D0%B4%D0%B8%D1%8F%D1%82%D0%B0-%D0%BA%D1%80%D0%B0%D0%B9-%D0%9F%D0%B5%D1%82%D0%BE%D0%BB%D1%8A%D1%87%D0%BA%D0%B0%D1%82%D0%B0/", "text": " На 5 юни 2012 година загинаха 3 души, други трима бяха ранени, щетите надхвърлиха 40 млн лв\n                    Нов обвинителен акт за трагедията от 5 юни 2012 г край пътен възел Петолъчката е внесен на 2 ноември в ямболския районен съд, съобщи окръжният прокурор на Ямбол Дойчин Дойчев .\n\nОбвинение за смъртта на трима души, раняването на други трима и нанасянето на огромни щети поради грубо неспазване на мерките за сигурност при работа с взривни материали е повдигнато срещу собственика на фирма „Берета трейдинг“ Делислав Делев; началника на производството в база „Стралджа - Мараш“ Иван Пеев и проектанта на взривните работи Иван Табов, който на предишното дело беше призован само като свидетел!/\n\nАко обвинението бъде доказано тримата ги очаква престой зад решетките за срок от 5 до 15 години.\n\nКазусът с взривовете в база „Мараш“, където са били утилизирани стари зенитни ракети „Двина“ вече веднъж мина през съда, като заседанията бяха при закрити врати заради уж секретна информация в кориците на делото.\n\nСлед серия от фалстартове, включително назначаването на нов съдия /заради заболяване на предходния / на 15 юни 2015 година двамата тогавашни обвиняеми Делев и Пеев бяха изцяло оправдани.\n\nС мотива , че вината за трагедията е изцяло на Министерството на отбраната, което доставило в базата боеприпас, който не е бил включен в договора за утилизацията.\n\nЗаради оправдателната присъда близките на загиналите Николай Гочев, Станимир Киров и Енчо Кремъков /за да бъде изяснена самоличността им се наложи да бъде правена ДНК-експертиза на останките, разпилени из цялата база!/ и ранените Димитър Чакъров, Иван Атанасов и Мирослав Маринов не получиха право на парична компенсация за преживените страдания и неимуществени вреди.\nСлед обжалване от частните ищци и обвинители и протест на прокуратурата окръжният съд в Ямбол отмени първоначалната оправдателна присъда и върна казуса за ново разследване от Националната следствена служба.\n\nВ хода на това разследване е била извършена нова комплексна експертиза, която е стигнала до категоричното становище, че доставените по договора с МО  бойни части за зенитно управляеми ракети за „ЗРК СА-75М Двина“ е трябвало да бъдат унищожени чрез вривяване. Случило се е точно обратното – ракетите са били рязани на струг, за да бъде извадена от вътрешността им страховитата смес от тротил и хексоген.\n\n/Според специалисти най-вероятно тя е щяла да бъде преизползвана, което гарантирало допълнителни печалби на фирмата!.За такова евентуално „преизползване с цел допълнителна печалба“ говори и тогавашният министър на отбраната Аню Ангелов./\nДо фаталният взрив отекнал малко след 14,30 часа на 5 юни 2011 г. се стигнало в резултат на десетки нарушения на всички възможни правилници и  разпоредби за работа с опасните боеприпаси.\n\nИстинско чудо било, че загиналите са само трима. Нанесените щети надхвърлят 44 млн лв /огромната част и до сега не е възстановена/, коментират запознати и припомнят, че в района са били складирани близо 1 000 авиационни снаряда, десетки хиляди патрони за различно огнестрелно оръжие, 3 т отпадъчен барут, 1 т тротил, стотици автомати, картечници, противотанкови граномети с др.\n\nНагорещените осколки са се разлетели на огромна територия, някои от тях са паднали по улиците и дворовете на съседни села, стотици са къщите и обществените сгради, които са останали без прозорци и покриви заради детонацията.\n\nНовият обвинителен акт от близо 200 страници е придружен от показанията над 50 свидетели и 32 вещи лица , като целият комплект е събран в 101 тома. Очаква се избраният на случаен признак съдия Георги Василев от районният съд в Ямбол в двумесечен срок да посочи дата за разпоредително заседание. Към момента с мярка за неотклонение „подписка“ е само Иван Табов .\n\n \n\nххх\n\nСпоред последните данни, публикувани в Търговския регистър на 5 ноември 2012 г. Делев и съдружничката му в „Берета трейдинг“ ООД са прехвърлили собствеността си на75-годишната по онова време  Хенриете Берта Алис Стефани Божилов, поданик на Германия като е запазен адресът в столичния квартал Мусагеница . За 2015-а година дружеството е отчело приходи в размер на 5 689 000 лв като е реализирало печалба от 822 000 лв.Активите му възлизат на 354 000 лв.\n\nПреглед по пожълтелите вече страници на вестниците показва, че преди да започне старото дело Делев е твърдял, че сред доставените за утилизация от МО боеприпаси е имало и такива, които не са били включени в договора. Според него точно такъв „неидентифициран снаряд“ е станал причина за взрива. Това на практика е била и основната защитна теза в хода на процеса, приключил с оневиняването му.\n\nНовата експертиза обаче е категорична, че на струга, откъдето тръгва взривната вълна е била една от общо 346-те зенитни ракети от типа „Двина“, предмет на договора с отбранителното ведомство.\n\n \n\nххх\n\nПрез януари 2015 г. жители на пострадалите села от община Стралджа настояха пред тогавашния президент Росен Плевнелиев да бъде направена законодателна промяна, когато да не позволява утилизация на стари боеприпаси в близост до населени места. Плевнелиев тогава пое ангажимент да постави въпроса на някое от следващите заседания на КСНС и пред политиците. Промяна в режима така и не последва, твърдят посетилите тогава временната му приемна в Сливен.\n\n \n\nххх\n\nТърговският регистър показва, че някогашният началник на производството в база „Стралджа Мараш“ Иван Пеев също е прехвърлил дяловете си от едната си фирма на съдружници. В момента той е едноличен собственик и управител на“ ИП Инженеринг““ ЕООД /уставният капитал е 20 лв!/, като последният публикуван финансов отчет е от 2012 г.\n\n \n\nххх\n\nФирма на новия , трети обвиняем Иван Табов се рекламира в интернет като „главен изпълнител по прочистването на територията на база Стралджа – Мараш от невзривени боеприпаси и взривни военни остатъци, вследствие на инцидента, станал на 5 юни 2012 г.. По време на операцията са прочистени и обезопасени около 50 000 м2 пътища, 250 000 м2 площадки и горски терени и са събрани и неутрализирани около 250 000 бр. невзривени боеприпаси и части от тях. „, установи репортерска проверка.\n\n \n\nххх\n\n От ямболската окръжна прокуратура очакват делото да стартира до края на годината, колко дълго ще продължи и какъв ще бъде финалът този път никой не се наема да коментира.\n\nСпоред прокурор Дойчев обемът на материалите е сходен с този по делото за катастрофата край Бакаджика на 28 май 2009 г., когато стар автобус „Чавдар“ погуби 18 души. То приключи 3 години по-късно с решение на ВКС, потвърждаващо 10-годишните присъди за двамата виновници: собственикът на транспортната фирма Слави Славов и водачът на таратайката Господин Димитров.Славов обаче така и не влезе в килията като по тайнствен начин напусна страната и потъна в неизвестност.\n\n \n                    ", "date": "2017.11.08", "title": "  Рестартират процеса за трагедията край Петолъчката  "}
{"url": "http://www.monitor.bg/a/view/79582-21-%D0%B3%D0%BE%D0%B4%D0%B8%D0%BD%D0%B8-%D0%B7%D0%B0%D1%82%D0%B2%D0%BE%D1%80-%D0%BF%D0%BE%D0%BB%D1%83%D1%87%D0%B8-%D1%83%D0%B1%D0%B8%D0%B5%D1%86-%D0%B2-%D0%A8%D1%83%D0%BC%D0%B5%D0%BD/", "text": "\n                    21 години лишаване от свобода при строг режим присъди Шуменският окръжен съд за 52-годишния Крум Димитров. от Кубрат. Димитров беше признат за виновен за убийство на свой колега по особено мъчителен начин и с особена жестокост под въздействието на алкохол. По време на досъдебното производство обвиняемият направил пълни самопризнания, а в хода на съдебния процес вече като подсъдим поискал делото да се гледа при съкратено съдебно следствие и без разпит на свидетели, като по тоя начин си осигурил намаляване на максималния размер на присъдата.\n\n\n\n\n\n\n\n\n                    ", "date": "2017.11.08", "title": "21 години затвор получи убиец в Шумен"}
{"url": "http://www.monitor.bg/a/view/58235-%D0%9F%D1%83%D1%81%D0%BD%D0%B0%D1%85%D0%B0-%D0%BF%D1%80%D0%B5%D0%B4%D1%81%D1%80%D0%BE%D1%87%D0%BD%D0%BE-%D0%99%D0%BE%D1%81%D0%BA%D0%BE-%D0%A1%D0%BB%D0%B8%D0%B2%D0%B5%D0%BD%D1%81%D0%BA%D0%B8%D1%8F-%D0%BE%D1%82-%D0%B7%D0%B0%D1%82%D0%B2%D0%BE%D1%80%D0%B0/", "text": "Държавното обвинение депозира светкавичен проест срещу освобождаването му\n                    \n\nПоредната скандална изцепка на съдиите от СГС обаче моментално бе атакувана от прокуратурата, която съобщи, че е внесла светкавичен протест срещу предсрочното освобождаване Сливенския. Пандизчията, който през 2011 г. уби двама мъже при катастрофа в София, бе пуснат от магистратите на свобода 4 месеца и 7 дни преди той да е излежал 6-годишната си присъда за инцидента.Сред мотивите на съда са, че има доказателства, че затворникът се е поправил и е изтърпял повече от половината си наказание, има трайно добро поведение, не е употребявал алкохол, има награди и участия в спектакли. От прокуратурата обаче посочват, че в хода на съдебното заседание наблюдаващият прокурор е изразил становище да се остави без уважение молбата на лишения от свобода, тъй като не са налице доказателства за поправяне на дееца, съгласно изискванията на чл. 70 от Наказателния кодекс. След постановяване на решението за допускане на условно предсрочно освобождаване и с оглед на това незабавно е бил изготвен частен протест. В него представителят на СГП е изтъкнал, че съдът е дал по-голям превес на данните в подкрепа на условното предсрочно освобождаване на Йосифов. Обективно не е отчел , че целите на наказанието все още не са постигнати в пълен обем, включително осъденият не е изпълнявал програмата за придобиване на междуличностни умения, толериране на различните и намаляване на агресията.\nКатастрофата стана през март 2011 г в столичния квартал Бояна, когато пиян Йосифов помете с джипа си \"Мерцедес G-500\" кола с четирима мъже, които отивали на работа. Загинаха двама от тях - на 31 и 51 години, а другите бяха тежко ранени. По-младият от убитите беше баща на малко дете\nУстановено бе, че по време на инцидента Йоско е карал с 2,6 промила алкохол в кръвта и скорост, превишаваща възможната за този пътен участък с 45 км в час. Съдът реши Йосифов да изплати на семействата на жертвите обезщетение в размер на общо 680 000 лева. \n                    ", "date": "2017.11.08", "title": "Съдът на Олигархията пусна и Йоско Сливенския, прокуратурата протестира (ОБНОВЕНА)"}
{"url": "http://www.monitor.bg/a/view/81824-%D0%90%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D1%81%D0%BA%D0%B8%D1%82%D0%BD%D0%B8%D0%BA-%D0%B7%D0%B0-%D0%BF%D0%B0%D0%BB%D0%B5%D0%B6-%D0%BD%D0%B0-%D0%B6%D0%BF-%D0%B3%D0%B0%D1%80%D0%B0/", "text": "\n                     \n\n \n\n\n\n\n\n\n\n\n                    ", "date": "2017.11.08", "title": "Арестуваха скитник за палеж на жп гара "}
{"url": "http://www.monitor.bg/a/view/50915-%D0%9D%D0%B0%D0%BC%D0%B5%D1%80%D0%B8%D1%85%D0%B0-%D0%B8%D0%B7%D1%87%D0%B5%D0%B7%D0%BD%D0%B0%D0%BB%D0%B0-%D0%B6%D0%B5%D0%BD%D0%B0-%D0%B2%D1%8A%D0%B2-%D0%B2%D0%B8%D0%BB%D0%B0%D1%82%D0%B0-%D0%BD%D0%B0-%D1%81%D0%B8%D0%BD%D0%B0-%D0%B9/", "text": "\n                     \n\n \n\nОбявена за издирване от близките й на 3 ноември страдаща от болестта на Алхаймер  старозагорка беше открита във вилата на сина й 6 дни по-късно. На премръзналата и обезводнена 65-годишна жена се натъкнал към 15,30 часа в сряда един от близо стоте доброволци от Стара Загора, които се организираха спонтанно в група под наслов „Да намерим Милка“. По думите на Кирил Марков повече от случайно той минал покрай къщичката във вилната зона и чул стонове отвътре.\n\nВеднага се свързал с телефон 112 и близките на Милка Андонова, жената е отведена в болнично заведение , първоначалният преглед не е установил фатални за здравето наранявания , нямало следи и от малтретиране,коментира администраторът на групата в социалната мрежа Милка Колдамова.\n\nВсе още в неизвестност е   84-годишният старозагорец Георги Костадинов Делчев , който е е напуснал дома си на 16 октомври.Мъжът е висок около 1,60 - 1,65 м., слаб, с къса бяла коса, сини очи.\n\nЗа последно е бил облечен с анцуг, светла блуза с дълъг ръкав и зелено-сив домашно плетен елек, носел е на краката си гумени цървули.\n\nПо думите на Колдамова информацията за дядо Георги е твърде оскъдна, подадената от МВР снимка е прекалено стара и не дава възможност за разпознаване.\n                    ", "date": "2017.11.08", "title": "Намериха изчезнала жена във вилата на сина й   "}
{"url": "http://www.monitor.bg/a/view/35728-%D0%A8%D0%B5%D1%81%D1%82%D0%B8%D0%BC%D0%B0-%D0%B8%D1%81%D0%BA%D0%B0%D1%82-%D0%B4%D0%B0-%D1%80%D0%B5%D0%BC%D0%BE%D0%BD%D1%82%D0%B8%D1%80%D0%B0%D1%82-%D0%B0%D0%BB%D1%82%D0%B5%D1%80%D0%BD%D0%B0%D1%82%D0%B8%D0%B2%D0%B5%D0%BD-%D0%BF%D1%8A%D1%82-%D0%BC%D0%B5%D0%B6%D0%B4%D1%83-%D0%9F%D0%BB%D0%BE%D0%B2%D0%B4%D0%B8%D0%B2-%D0%B8-%D0%90%D1%81%D0%B5%D0%BD%D0%BE%D0%B2%D0%B3%D1%80%D0%B0%D0%B4/", "text": "\n                    Шест са кандидатите да проектират и ремонтират пътя между Белица – Загражден. Третокласният път осигурява бърза връзка на жителите на селата Баните, Давидково и Загражден с област Пловдив и е алтернатива на път II-86 Пловдив - Асеновград. Парите за ремонта на участъка от 7,5 км са от бюджета на Агенция „Пътна инфраструктура\" (АПИ).\n\nОтворените оферти, по реда на тяхното постъпване в деловодството на АПИ, са на „Иса 2000\" ЕООД, сдружение между „Ела\" ЕООД и „Пътстрой\" ООД - ДЗЗД „Ела инженеринг\", „ПСТ груп\" ЕАД, „Галчев инженеринг\" ЕООД, „Мегаинвест – холд\" и сдружение между „Агромах\" ЕООД и „Пътища Пловдив\" АД - ДЗЗД „АПП Белица\".\n\nИндикативната стойност на обществената поръчка е 3.78 млн. лв. без ДДС. Срокът за изпълнение й е една година . С реализирането на проекта ще се подобрят технико-експлоатационните характеристики на третокласния път, ще се осигури безопасност на движение, ще се намалят амортизационните разходи на превозните средства и времето за пътуване.\n                    ", "date": "2017.11.08", "title": "Шестима искат да ремонтират алтернативен път между Пловдив и Асеновград"}
{"url": "http://www.monitor.bg/a/view/15599-%D0%94%D0%B0%D0%B2%D0%B0%D1%82-24-%D0%BC%D0%BB%D0%BD-%D0%BB%D0%B2-%D0%B4%D1%8A%D1%80%D0%B6%D0%B0%D0%B2%D0%BD%D0%B0-%D0%BF%D0%BE%D0%BC%D0%BE%D1%89-%D0%B4%D0%B5-%D0%BC%D0%B8%D0%BD%D0%B8%D0%BC%D0%B8%D1%81-%D0%BD%D0%B0-%D0%BF%D1%87%D0%B5%D0%BB%D0%B0%D1%80%D0%B8%D1%82%D0%B5/", "text": "\n                    Пчеларите ще получат държавна помощ „де минимис“ в размер на около 2,4 млн. лв. Това стана ясно на среща между зам.-министрите на земеделието, храните и горите д-р Цветан Димитров и д-р Лозана Василева с представители на пчеларски организации, съобщиха от пресцентъра на ведомството. Средствата се очаква да бъдат одобрени на заседание на Управителния съвет на държавен фонд „Земеделие“ в понеделник. Пчеларите ще получат парите до Нова година. Ставката на пчелно семейство ще бъде определена след подаването на заявленията.\n\nПомощта „де минимис“ ще бъде дадена за пчелини с от 20 до 200 кошери. В условията за отпускането й няма да се включва ангажимент за запазване на пчелните семейства с цел през пролетта стопаните да обявят реалните данни за смъртността на пчелите през зимния период.\n\nОбсъдено беше за следващата финансова година според възможностите на бюджета да се търси и възможност за целева кредитна линия, която да подкрепи пчелари, които са в преход към биологично производство. На срещата беше обявено и, че предстоят да бъдат направени проверки на пчелините у нас според анализа на риска от служители на земеделското министерство и Българската агенция по безопасност на храните.\n                    ", "date": "2017.11.08", "title": "Дават 2,4 млн. лв. държавна помощ „де минимис“ на пчеларите"}
{"url": "http://www.monitor.bg/a/view/72357-%D0%94%D0%B5%D0%BF%D1%83%D1%82%D0%B0%D1%82%D0%B8%D1%82%D0%B5-%D0%BF%D1%80%D0%B8%D0%B5%D1%85%D0%B0-%D0%B1%D1%8E%D0%B4%D0%B6%D0%B5%D1%82%D0%B0-%D0%BD%D0%B0-%D0%9D%D0%97%D0%9E%D0%9A-%D0%B7%D0%B0-2018-%D0%B3/", "text": "\n                    Парламентът одобри законопроекта за бюджет на Националната здравноосигурителна каса (НЗОК) за 2018 г. със 125 гласа „За“, 88 „Против“ и нито един не се въздържаха. В бюджета са предвидени 3,860 млрд. лв. приходи и трансфери и разходи в размер на 3,860 млрд. лв.\n\nСметката за догодина е с над 407 млн. лева повече спрямо този за 2017 година, като увеличението е основно за болнична помощ и лекарства.\n\nЗдравноосигурителните приходи са в размер на 3,818 млрд. лв., от които 2,556 млрд. лв. са приходи от здравноосигурителни вноски и 1,262 млрд. лв. са трансфери за здравно осигуряване. Очакваните приходи от здравни вноски са с 276 млн. лв. повече, отколкото през 2017 г.\n\nЗа медицински дейности са заделени 2,337 млрд. лв., а за дентални дейности - 157 млн. лв, като в сферата на денталната помощ е заложено осигуряване на 6,5 млн. броя дентални дейности, което е с 2,6 млн. повече от предходната година.\n\nЗа лекарствени продукти, медицински изделия и диетични храни за специални медицински цели – 1,098 млрд. лв.\n\nЗаложеният в проекта резерв за 2018 г. е в размер на 114 млн. лв., което представлява 3% от сумата на приходите от здравноосигурителни вноски и трансферите за здравно осигуряване.\n\nНародните представители обаче отбелязаха и факта, че за първи път здравен министър отсъства от дебатите за бюджета на Здравната каса. Както „Монитор“ вече писа здравният министър Николай Петров подаде оставка в края на октомври. До оставката му се стигна след като разследване на bTV показа, че министърът е дал две обществени поръчки за над 1,6 млн. лв. на зет си. От БСП също така отбелязаха, че в залата не присъства и председателят на Надзорния съвет на НЗОК и поради тази причина бюджетът не би трябвало да се разглежда.\n                    ", "date": "2017.11.08", "title": "Депутатите приеха бюджета на НЗОК за 2018 г."}
{"url": "http://www.monitor.bg/a/view/63195-%D0%A0%D0%B5%D0%BC%D0%BE%D0%BD%D1%82%D0%B8%D1%80%D0%B0%D1%82-12-%D0%BA%D0%BC-%D0%BE%D1%82-%D0%BF%D1%8A%D1%82%D1%8F-%D0%92%D0%B0%D1%80%D0%BD%D0%B0-%D0%97%D0%BB%D0%B0%D1%82%D0%BD%D0%B8-%D0%BF%D1%8F%D1%81%D1%8A%D1%86%D0%B8/", "text": "\n                    През тази и през следващата година ще се ремонтират над 12 км. от първокласния път I-9 Златни пясъци – Варна, съобщиха от Агенция „Пътна инфраструктура”. За подобряване на безопасността и удобството при пътуване ще бъде подновена асфалтовата настилка в отсечките от км 86+000 до км 88+780 и от км 90+764 до км 100+200.. До 15 декември т. г., при добри метеорологични условия, ще се извършват строително-монтажни дейности в участъка от кръстовището за Аладжа манастир до спирка „Миньор“ във Варна (от км 90+764 до км 95+403). Ремонтът ще се извършва без спиране на движението.\n\nЩе се работи в платното в посока „Златни пясъци“, а транзитният трафик се прехвърля двупосочно в платното за Варна. Местното движение се пропуска двупосочно на пътните възли „Ален мак“ и „Слънчев ден“. При ремонтите е педвидено преасфалтиране на пътя, подобряване на отводняването, подновяване на хоризонталната маркировка, пътните знаци и др. Със стартирането на новия строителен сезон през 2018 г. ще се ремонтират и участъците от пътя за „Златни пясъци“ в района на к. к. „Св. Св. Константин и Елена“, както и платното в посока Варна от кръстовището за Аладжа манастир до спирка „Миньор“. Изпълнител на ремонтните дейности е пътноподдържащото дружество във варненска област - ДЗЗД „ПОНТ“, с което АПИ има 4-годишен договор по ЗОП.\n                    ", "date": "2017.11.08", "title": "Ремонтират 12 км от пътя Варна - Златни пясъци "}
{"url": "http://www.monitor.bg/a/view/7676-750-%D0%BB%D0%B2-%D0%BD%D0%B0-%D1%87%D0%B0%D1%81-%D0%B7%D0%B0-%D0%B7%D0%B0%D0%BC%D0%B5%D1%81%D1%82%D0%B2%D0%B0%D1%89-%D1%83%D1%87%D0%B8%D1%82%D0%B5%D0%BB/", "text": "Пенсионери и безработни предлагат да взимат лекторските на отсъстващи колеги \n                    Банка за учители показва списък от педагози, които могат да заместват свои отсъстващи колеги по националната програма „Без свободен час“. От 1 октомври тази година е увеличено и заплащането, като за един взет час на колега вече се заплаща с 50 стотинки отгоре – до 7,50 лв. Това разказа за „Монитор“ шефката на Регионалното управление по образование в София Ваня Кастрева. Тя обясни, че в столичната банка за кадри имало около 50 лица с педагогическа правоспособност. Кастрева добави, че в списъка се включват както пенсионери, така и безработни лица с педагогическа правоспособност, които проявяват интерес да вземат часовете на свои отсъстващи колеги.\n\n \n\n\n\n \n\nкато те прибягват до него, когато не могат да осигурят заместващ учител от своето училище.\n\nПроверка на „Монитор“ показа, че банка за кадри има не само в София, но и в други градове в страната като Кюстендил, Габрово, Русе.\n\nИдеята на националната програмата „Без свободен час“, която вече действа от години, е учители да заместват свои колеги, които са в отпуск или пък болничен, така че учениците да нямат свободни часове.\n\n \n\n\n\n \n\nкакто и да се осигури непрекъснат учебен процес.\n\nВъзползвам се от възможностите на програмата, но заместващите учители са от нашето училище, разказа директорката на столичното 31-во СУЧЕМ, известно още като „Бастилията“, Надежда Николчева.\n\nТя обясни, че ако отсъства учител по математика например, приоритет е да бъде заместен от колега, който преподава по същия предмет. Ако обаче няма такава възможност, часът се води от друг педагог, само че има условие той все пак да преподава на съответната паралелка, за да е познат на децата. В такива случаи часът е посветен на здравно образование, екология или пък други важни теми за децата. Така на практика децата пропускат урока по съответния предмет, който са имали по програма.\n\nНиколчева разказа още, че парите за заместване се изплащат всеки месец на учителите, а разходите на школото се възстановяват на полугодие.\n                    ", "date": "2017.11.08", "title": "7,50 лв. на час за заместващ учител"}
{"url": "http://www.monitor.bg/a/view/17047-4-%D0%B4%D1%8A%D0%BB%D0%B3%D0%B8-%D1%83%D0%B8%D0%BA%D0%B5%D0%BD%D0%B4%D0%B0-%D0%BE%D0%BA%D0%BE%D0%BB%D0%BE-%D0%BF%D1%80%D0%B0%D0%B7%D0%BD%D0%B8%D1%86%D0%B8%D1%82%D0%B5-%D0%B4%D0%BE%D0%B3%D0%BE%D0%B4%D0%B8%D0%BD%D0%B0/", "text": "\n                    4 дълги почивни уикенда очакват работещите догодина. Според новите правила, разписани в Кодекса на труда, ако официален празник се падне в събота или неделя, то следващият понеделник ще бъде почивен. Заради това правило първият дълъг уикенд през 2018 г. ще бъде за 3-ти март, който се пада в събота. Така работещите ще получат три почивни дни – от 3-ти до 5-ти.\n\nВтората поредица почини дни ще месец по-късно, когато за Великден неработните дни ще са 4 – от 6-и април Разпети петък до 9-и април. Третият дълъг уикенд ще е в края на септември за Деня на независимостта, който следващата година е в събота.\n\nПоследната възможност за дълга почивка работещите ще имат около коледните празници. Заедно с уикенда преди Рождество Христово неработните дни ще са 5, до 26-и декември.\n                    ", "date": "2017.11.08", "title": "4 дълги уикенда около  празниците догодина"}
{"url": "http://www.monitor.bg/a/view/63449-%D0%91%D0%BE%D1%80%D0%B8%D1%81%D0%BE%D0%B2-%D0%BF%D1%80%D0%B5%D0%B4%D1%81%D1%82%D0%B0%D0%B2%D1%8F-%D0%B5%D0%B2%D1%80%D0%BE%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BD%D0%B8-%D0%B2-%D0%91%D1%80%D1%8E%D0%BA%D1%81%D0%B5%D0%BB/", "text": "Борисов иска ревизия на европейската отбрана\n                    Правителството е получили много висока оценка за подготовката на БГ председателството. Това заяви след срещите в Брюксел ресорният министър Лиляна Павлова и изтъкна, че сме готови да поемем председателството на Съюза. Страната ни е получили и пълната подкрепа по няколко точки – логото, европерспективата за Западните Балкани, приоритетът за бъдещето на Европа и новата финансова рамка, както и тези за сигурността и стабилността и единния цифров пазар. По думите й програмата ни е амбициозна. На срещата на върха през май пък трябва да се даде оценка за готовността на страните от Западните Балкани, без обаче да им даваме „фалшиви обещания”. Другата тема, която ще се обсъжда тогава е и енергийната , пътната и въздушната свързаност на страните в региона. Именно на 17 май ще бъде и подписана пътната карта за отпадането на роуминга за страните от Западните Балкани. Хъба „Балкан” също получил подкрепа на високо ниво. \n\n\n                    ", "date": "2017.11.08", "title": "Юнкер: България с положителен доклад от ЕК, готова е за Шенген (ОБНОВЕНА)  "}
{"url": "http://www.monitor.bg/a/view/30084-%D0%94%D0%B2%D0%B0-%D1%86%D0%B8%D0%BA%D0%BB%D0%BE%D0%BD%D0%B0-%D0%BD%D0%B0%D1%85%D0%BB%D1%83%D0%B2%D0%B0%D1%82-%D0%B8-%D1%80%D1%8F%D0%B7%D0%BA%D0%BE-%D0%B2%D0%BB%D0%BE%D1%88%D0%B0%D0%B2%D0%B0%D1%82-%D0%B2%D1%80%D0%B5%D0%BC%D0%B5%D1%82%D0%BE-%D0%BE%D1%82-%D0%B4%D0%BD%D0%B5%D1%81/", "text": "\n                    Над Централното Средиземноморие се е формирал циклон, който ще се придвижва бавно на изток и ще окаже влияние на времето у нас в сряда и четвъртък, когато първоначално над западните райони, а по-късно и на други места в страната ще има превалявания от дъжд и ще бъде предимно облачно, сочи краткосрочната прогноза за времето. Атмосферното налягане е около средното за ноември и ще остане без съществена промяна.\n\nДнес, в сутрешните часове, на места отново ще има ниска облачност или мъгла, но до обяд облачността навсякъде ще се увеличи и вплътни. От запад ще започнат валежи, които до полунощ ще достигнат и източните райони. Ще духа слаб, в източната половина на страната до умерен вятър от изток-югоизток. Максималните температури ще са в широки граници – от 7°-10° в Западна до 14°-16° в Източна България, гласи прогнозата на НИМХ при БАН. По Черноморието ще е предимно облачно.\n\nПрез деня ще е без валежи, а вечерта и през нощта срещу четвъртък на места слабо ще превали. Ще духа слаб до умерен вятър от изток-югоизток. Максималните температури ще са 13-14°, колкото тези на морската вода. Вълнението на морето ще е 2-3 бала. Над планините ще е предимно облачно. Около обяд от запад ще завали дъжд, над 2000 м – сняг. Ще духа до силен, по високите и открити части временно бурен вятър от юг-югозапад. Максималната температура на височина 1200 метра ще е около 10°, на 2000 метра – около 4°. В петък и събота вече времето ще бъде малко по-стабилно, с разкъсана облачност, но почти без валежи.\n\nВ неделя се очакват превалявания в западните райони на страната, както и в планинските части, но температурите през цялата седмица ще са сравнително високи за сезона. Следващата седмица след понеделник нов средиземноморски циклон ще окаже сериозно влияние на времето над страната. Ще има повече валежи. И все пак поне до средата на следващата седмица дневните температури ще бъдат над 10 градуса, само в крайните западни и северозападни райони могат да са около 8-9 градуса, но на Изток, особено по Черноморието ще има температури около 15-16 градуса. След средата на следващата седмица се очаква температурите да започнат да се понижават, а към края на следващата седмица и в началото на по-следващата (след 20 ноември) е възможно да има сериозно влошаване на времето. За момента не е ясно още кога и дали ще вали сняг скоро, но това със сигурност няма да стане в близките 10 дни, поне не и в равнинните части.\n                    ", "date": "2017.11.08", "title": "Два циклона нахлуват и рязко влошават времето от днес"}
{"url": "http://www.monitor.bg/a/view/50744-%D0%93%D0%95%D0%A0%D0%91-%D0%BF%D0%BE%D0%B8%D1%81%D0%BA%D0%B0-%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D0%BD%D0%B0-%D0%98%D0%B2%D0%BE-%D0%A5%D1%80%D0%B8%D1%81%D1%82%D0%BE%D0%B2-%D0%BD%D0%B0%D1%80%D0%B5%D0%BA%D1%8A%D0%BB-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%B4%D0%B5%D0%B1%D0%B8%D0%BB%D0%B8-%D1%82%D0%BE%D0%B9-%D1%81%D0%B5-%D0%B8%D0%B7%D0%B2%D0%B8%D0%BD%D0%B8/", "text": "\n                    Соцдепутатът Иво Христов бе принуден да поднесе публични извинения, след като на дискусия във вторник заяви, че „80% от българите са дебилни и не могат да се подписват“. Изказването си той направи, след като обяви също, че Червената армия наистина била спасила българските евреи. Така той подкрепи изказване отпреди няколко дни на говорителката на руското МВнР Мария Захарова, макар думите й да нямат нищо общо с историческата истина, а малко след изказването й руските институции сами поправиха твърденията, изречени от нея.Думите на Христов предизвикаха вълна от реакции в социалните мрежи, а в декларация в самото начало на пленарния ден вчера ГЕРБ настояха да подаде оставка и припомниха, че БСП направиха същото спрямо бившия вече техен колега Антон Тодоров. Тома Биков призова червените да не прилагат двойни стандарти и заяви, че изказването на Христов е символ на безродие и презрение към българския народ. „Поднасям извиненията си на всички, които са засегнати от думите ми“, заяви пък самият соцдепутат в кулоарите на парламента. Червеният депутат обясни, че прави извинението си след появили се \"спекулации\" за негови думи.\nЛюбопитното е, че самият Христов, който в публичните си изказвания демонстрира проруска линия, е ортак на претендиращия, че е „западно ориентиран“ разградски оригарх Иво Прокопиев. Проверка в системите на страната показва, че двамата са сред учредителите и са били в борда на НПО „Помощ за благотворителността в България“. Христов е бил и съдружник в миналата и с бизнеспартньорка на друг виден олигарх – Сашо Дончев. Това обаче са факти, които спестява в официалните си биографии.\n\n\n                    ", "date": "2017.11.08", "title": "Соцдепутат, ортак на Прокопиев, обяви българите за дебилни (ОБНОВЕНА)"}
{"url": "http://www.monitor.bg/a/view/56788-%D0%9E%D1%82%D1%87%D0%B0%D1%8F%D0%BD-%D0%BE%D1%82-%D0%B1%D0%BE%D0%BB%D0%B5%D1%81%D1%82%D0%B8-70%D0%B3%D0%BE%D0%B4%D0%B8%D1%88%D0%B5%D0%BD-%D0%BF%D0%B5%D0%BD%D1%81%D0%B8%D0%BE%D0%BD%D0%B5%D1%80-%D1%81%D0%BA%D0%BE%D1%87%D0%B8-%D0%BE%D1%82-8%D0%BC%D0%B8%D1%8F-%D0%B5%D1%82%D0%B0%D0%B6/", "text": "Кольо бил душата на квартала, шегобиец и добряк, но не издържал на напрежението да се грижи за прикованата на легло съпруга\n                    Отчаян от болести 70-годишен пловдивчанин сложи край на живота си, като скочи от осмия етаж на блока си в кв. „Изгрев”. Николай Босяков бил душата на квартала. Въпреки трудностите в живота си, намирал време и начин да каже добра дума на всеки съсед и да се пошегува. Самоубийството му потресе комшиите му, които са го видели за последно няколко часа преди фаталното му решение. Кольо е бил весел, играл е карти с приятели пред блока, след което се е прибрал у дома. На сутринта към 8,15 часа във вторник съседи са видели трупа му пред входа на блок на ул. „Зенит” 21 в „Столипиново” и са подали сигнал на 112. На адреса бил изпратен патрул на Шесто районно управление, който е установил, че човекът е мъртъв и че няма следи от насилие.„Писна ми вече от всичко”. Това признал пред най-близките си комшии Николай Босяков вечерта преди да сложи край на живота си. Пред останалите съседи той продължавал да е същият веселяк и добряк, какъвто бил от години. „Не можем да повярваме, още повече, че явно решението му да се самоубие, е било осъзнато. Много добър човек, кротък и майтапчия. Като се прибира по улицата, 15 човека да минат покрай него, той все е измислил нещо да им каже, за да създаде настроение. Аз точно заради това не мога да повярвам”, каза съседката му Румяна Русева. И тя, и други комшии обясняват, че Кольо е бил много кротък и неконфликтен човек. „Снощи си правеше майтап с мен. Играхме карти и той ме майтапеше, че като видя един друг съсед с бастуна, все искам да го черпя с ракия”, каза и Георги Велев, който живее в съседен блок. В последните 2 години самоубилият се Николай Босяков се грижел за прикованата си на легло съпруга Йорданка. Допреди няколко месеца жената ставала и се разхождала бавно около блока, но напоследък не излизала изобщо. Според комшиите тя боледувала от дълги години, но в последните две получила два инфаркта един след друг и се залежала. Самият Кольо също имал два байпаса на сърцето. Преди дни Йорданка лежала в болница, но когато изтекла клиничната пътека, я изписали и не пожелали отново да я приемат за лечение, казаха още съседите. „Тя каза, че са я върнали от болницата. Жена му получава кризи, световъртеж и лежи по болници. Дали заради това Кольо се самоуби, или просто му е натежало от всичко, няма как да разберем”, си говореха с тъга съседите му. Смъртта на Кольо Босяков е второто самоубийство в същия блок в „Столипиново”. Преди 5-6 години възрастна жена се е хвърлила от терасата си от 5-тия етаж и е починала на място. \n\n\n                    ", "date": "2017.11.08", "title": "Отчаян от болести 70-годишен пенсионер скочи от 8-мия етаж (ВИДЕО)"}
{"url": "http://www.monitor.bg/a/view/28889-%D0%A1%D1%8A%D0%B1%D0%B8%D1%80%D0%B0%D1%82-%D0%BE%D0%BF%D0%B0%D1%81%D0%BD%D0%B8-%D0%BE%D1%82%D0%BF%D0%B0%D0%B4%D1%8A%D1%86%D0%B8-%D0%B2%D1%8A%D0%B2-%D0%B2%D1%80%D0%B5%D0%BC%D0%B5%D0%BD%D0%BD%D0%B8-%D0%BC%D0%BE%D0%B1%D0%B8%D0%BB%D0%BD%D0%B8-%D0%BF%D1%83%D0%BD%D0%BA%D1%82%D0%BE%D0%B2%D0%B5/", "text": "\n                    Община Варна създава временни мобилни пунктове, където през ноември жителите на морския град могат да предадат по определен график опасни битови отпадъци. Там ще се събират почистващи препарати, дезинфектанти, препарати за растителна защита и за борба с вредители, бои, лакове и лепила. В тази категория попадат също лекарства с изтекъл срок на годност, живачни термометри, както и опаковки с остатъци от пренасяните в тях опасни вещества.\n\nВчера бе открит първият мобилен пункт, разположен на паркинга на улица „Цар Асен“ в района на пазар „Чаталджа“. Той работи там от 10 до 12,45 часа, а след това до 16,30 часа - на паркинга до спирка „Марек“. На 9 ноември от 10 до 12,45 мобилният пункт за опасни отпадъци ще бъде на Крайбрежната алея в кв. „Аспарухово“, а от 13,45 до 16,30 на площад „Лаврентий” в централния жилищен район „Одесос“. На 10 ноември от 10 до 12,45 часа мобилният пунк ще бъде на паркинга на ул. „Вяра”, а от 13,45 до 16,30 на паркинга до бл. 207 в „Кайсиева градина“, казаха още от Община Варна.\n                    ", "date": "2017.11.08", "title": "Събират опасни отпадъци във временни мобилни пунктове "}
{"url": "http://www.monitor.bg/a/view/51087-%D0%9F%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D0%B8%D1%81%D0%BA%D0%B0-47-%D0%BD%D0%BE%D0%B2%D0%B8-%D1%89%D0%B0%D1%82%D0%B0-%D0%B7%D0%B0-%D0%BC%D0%B0%D0%B3%D0%B8%D1%81%D1%82%D1%80%D0%B0%D1%82%D0%B8/", "text": "\n                    След прехвърлянето на делата за корупция по високите етажи на властта в спецсъда от 5 ноември т.г. прокуратурата поиска 47 нови щатове за спецпрокурори и 34 за съдебни служители. На заседание на прокурорската колегия на ВСС бе обсъдено предложение на ръководството на прокуратурата за обезпечаване на кадровото укрепване в спецпрокуратурите. „С измененията в чл. 411а от НПК се разшири компетентността на спецпрокуратурите. Там отиват и делата срещу кметове и общински съветници. В някои медии се появиха информации, че броят на делата не е голям, но това е некоректно, напротив – очаква се голямо натоварване“, съобщи главният прокурор Сотир Цацаров. Според разчетите, 5 нови щата ще отидат в апелативната спецпрокуратура, 27 – в спецпрокуратурата и още 15 следоватли към спецпрокуратурата. 30, 5 ще са новите щатове да съдебни служители в спецпрокуратурата и 3,5 – в апелативната спецпрокуратура. Обвинител № 1 обясни, че не става въпрос за разкриване на абсолютно нови щатове, а трансформиране на такива от ненатоварени прокуратури в страната и използване на незаети щатове.По отношение на сградния фонд ръководството на прокуратурата ще поиска от пленума на ВСС спецпрокуратурата изцяло да ползва блок 1В от НСлС. „Имаме готовност за пълен ремонт на цялата територия на НСлС.Не се предвижда използваните помещения на ул. „Черковна да бъдат освободени заради нуждите на спецпрокуратурите по време на съдебното производство“, каза още Цацаров. С 10 гласа „за“ и нито един „против“ прокурорската колегия прие за сведение исканията на прокуратурата. Предстои обсъждането им в подробности по комисии.Според промените в НПК спецсъдът ще разглежда делата за корупция срещу депутати, членове на МС и зам.-министри, шефове на агенции и държавни комисии, управителите на НОИ, НЗОК, НАП, Агенция \"Митници\", шефове на митници, митнически бюра и пунктове, членове на КОНПИ, областни управители и заместниците им, съдии, прокурори и следователи, членове на ВСС, главния инспектор и инспекторите в ИВСС, кметовете и зам.-кметовете на общини, кметовете и зам.-кметовете на райони и председателите на общински съвети.\n\n\n                    ", "date": "2017.11.08", "title": "Прокуратурата иска 47 нови щата за магистрати"}
{"url": "http://www.monitor.bg/a/view/29423-%D0%9F%D1%80%D0%B5%D0%B4%D0%BB%D0%B0%D0%B3%D0%B0%D1%82-%D0%BE%D1%82%D0%BD%D0%BE%D0%B2%D0%BE-%D0%91%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%BF%D1%80%D0%B0%D0%B2%D0%BE%D1%81%D0%BB%D0%B0%D0%B2%D0%BD%D0%B0-%D1%86%D1%8A%D1%80%D0%BA%D0%B2%D0%B0-%D0%B7%D0%B0-%D0%9D%D0%BE%D0%B1%D0%B5%D0%BB%D0%BE%D0%B2%D0%B0-%D0%BD%D0%B0%D0%B3%D1%80%D0%B0%D0%B4%D0%B0/", "text": "\n                    Номинацията на Българската Православна Църква за Нобелова награда за мир, за спасяването на 48 000 български евреи от лагерите на смъртта през Втората световна война, ще бъде внесена отново в началото на следващата 2018 година в Норвежкия нобелов комитет, който присъжда всяка година наградата за мир. Това стана известно при срещата на адвокат Моше Алони с председателя на Варненския апелативен съд Ванухи Аракелян.\n\nАдвокат Моше Алони е дългогодишен председател на адвокатската колегия на Израел, член на Колегията за приятелски връзки между адвокатурите на Израел и България и почетен председател на Сдружение „Благодарност“. Заедно с него във Варна са още съдия Меламед – наказателен съдия от Върховния съд на Израел, Николай Панков – секретар на Сдружение „Благодарност“ и адвокат Детелина Симеонова – председател на „Сдружение за изучаване на православието“. Авокат Алони и Сдружение „Благодарност“ са сред инициаторите за първото номиниране на БПЦ за Нобелова награда за мир в началото на 2017 година. След внасяне на първото предложение, чрез Петиция за подкрепа, нарочно създадена в Интернет, номинацията е била подкрепена от 2 500 души от цял свят, които не само са я подписали, но и са мотивирали подписа си. Благодарение на тази подкрепа, номинацията за заслугите на БПЦ е достигнала до 5-то място в класацията на Нобеловия комитет от общо 318 предложения. През октомври т.г. Нобеловата награда за мир получи Международната кампания за забрана на ядреното оръжие (ICAN). „Инициативата за повторната номинация за Нобелова награда за мир на БПЦ през 2018 година ще търси широка подкрепа сред институции, личности и общественици, както в България, така и сред международната общност. Това е награда за същностни човешки ценности. Награда за смелостта, толерантността и героизма на БПЦ, които могат да бъдат пример“, каза адвокат Алони. Инициативата ще търси обществена съпричастност и подкрепа отново чрез Петиция в Интернет, но и чрез нарочно създаден Международен комитет (съвет), в който ще бъдат поканени да влязат известни личности от цял свят. Номинацията ще бъде внесена официално в Норвежкия нобелов комитет в началото на 2018 година, като регламентът изисква това да бъде направено от един политик, от един общественик и от представител на академична общност. Сдружение „Благодарност“ вече е започнало да организира срещи с представители на различни общности и институции в България, в това число и с магистратурата.\n                    ", "date": "2017.11.08", "title": "Предлагат отново църквата за Нобелова награда"}
{"url": "http://www.monitor.bg/a/view/27697-27-%D0%BF%D1%80%D0%B5%D0%B4%D0%BF%D0%B8%D1%81%D0%B0%D0%BD%D0%B8%D1%8F-%D0%B7%D0%B0-%D0%BD%D0%B5%D0%B7%D0%B0%D0%BA%D0%BE%D0%BD%D0%BD%D0%B8-%D0%B7%D0%B0%D1%83%D1%81%D1%82%D0%B2%D0%B0%D0%BD%D0%B8%D1%8F-%D0%BF%D0%BE-%D0%A7%D0%B5%D1%80%D0%BD%D0%BE%D0%BC%D0%BE%D1%80%D0%B8%D0%B5%D1%82%D0%BE/", "text": "\n                    27 предписания за замърсявания по цялото Черноморие са издали през летния туристически сезон инспекторите от Басейновата дирекция за Черноморския регион във Варна. Заедно с експерти от Регионалната инспекция по околната среда и водите (РИОСВ) те са извършили общо 106 проверки, като почти половината са били край морската столица и на север от нея. Най-честите нередности са свързани със заустването на водни обекти. В един от случаите става въпрос за къмпинг в Бургаско, за който е разпоредено да се спре водовземане от повърхностен воден обект, стана ясно още по време на първото годишно заседание на Басейновия съвет. В него се включиха представители на областни и общински администрации, регионални структури на Министерството на здравеопазването, Министерство на вътрешните работи, Министерство на земеделието и храните, ВиК - дружества, БАН, висши учебни заведения, неправителствени организации и фирми - водоползватели. Преди началото на срещата стана ясно, че Басейновата дирекция за Черноморския регион е отличена с престижна награда от Норвежкия финансов механизъм, съобщи неговата шефка, инж. Десислава Консулова. Наградата е в категория „Партньорство“ за успешната реализация на три партньорски проекта за близо 4,5 млн.евро.\n                    ", "date": "2017.11.08", "title": "27 предписания за незаконни зауствания по Черноморието"}
{"url": "http://www.monitor.bg/a/view/41296-%D0%A6%D0%B2%D0%B5%D1%82%D0%B0%D0%BD-%D0%92%D0%B0%D1%81%D0%B8%D0%BB%D0%B5%D0%B2-%D0%B8-%D0%B1%D0%B0%D0%BD%D0%B4%D0%B0%D1%82%D0%B0-%D0%BC%D1%83-%D0%BF%D1%80%D0%B5%D0%B4-%D0%A2%D0%B5%D0%BC%D0%B8%D0%B4%D0%B0-%D0%BD%D0%B0-13-%D0%B4%D0%B5%D0%BA%D0%B5%D0%BC%D0%B2%D1%80%D0%B8/", "text": "\n                    Банкерът Цветан Василев, който издълба дупка от близо 4,7 млрд. лв. и ужилили 255 000 депознати както и държавата, ще трябва да се изправи пред Темида на 13 декември тази година. За тогава Специализирания наказателен съд е насрочил първото заседание по делото за срещу бандата на Българския Мадоф за източването на КТБ.\n\nСъдията, който пое процеса - Виржиния Петрова е насрочила делото за този ден, информираха от съда. Обвинителният акт във всичките му копия е над 210 000 страници. По делото са обвинени 18 лица, като окончателни и прецизни обвинения, описани в над 5000 страници, са предявени на всеки от обвинените. Пред съда като основен обвиняем трябва да застане банкерът беглец Цветан Василев, който обаче се укрива в Сърбия и затова се очаква делото срещу него да се гледа задочно. Българският Мадоф е обвинен за 76 деяния, като освен за организирана престъпна група, той отива на съд и за длъжностно присвояване в особено големи размери.\n\nВ обвинителния акт още са посочени Снежанка Стефанова, Маргарита Голева, Александър Панталеев, Красимир Хаджидинев, Георги Христов, Мария Димова, Борислава Тренева, Маргарита Петрова, Елка Стойкова, Елена Индежва, Рангел Стойчев, Светлана Георгиева, Илиан Зафиров и Георги Зяпков. Сред обвинените е бившият подуправител на БНБ Цветан Гунев. Той отива на съд за длъжностно престъпление.\n\nРазпитани са повече от 400 свидетели. Изготвени са над 90 експертизи от 27 вещи лица. Обемът на събрания доказателствен материал, заедно с веществените доказателства и приложенията, надхвърля 1360 тома.\n                    ", "date": "2017.11.08", "title": "Цветан Василев и бандата му пред Темида на 13 декември"}
{"url": "http://www.monitor.bg/a/view/72134-%D0%9D%D1%8F%D0%BC%D0%B0-%D1%80%D0%B5%D0%B3%D0%B8%D1%81%D1%82%D1%80%D0%B8%D1%80%D0%B0%D0%BD-%D1%81%D0%BB%D1%83%D1%87%D0%B0%D0%B9-%D0%BD%D0%B0-%D0%B3%D1%80%D0%B8%D0%BF-%D0%B2-%D0%91%D1%8A%D0%BB%D0%B3%D0%B0%D1%80%D0%B8%D1%8F/", "text": "\n                    Към момента няма регистриран случай на грип в България. В специализираната лаборатория в Центъра за заразни и паразитни болести изследваме много хора с подобна симптоматика, но не са установени положителни проби.\n\nТова каза днес в Русе главният държавен здравен инспектор д-р Ангел Кунчев. Той уточни, че в 10 европейски страни има потвърдени единични случаи на заболели от грип. Те не са в съседни на България държави, а в западната част на континента.\n\n„Това няма да е дълго така. Предполагам, че в края на ноември и особено през декември ще зачестят случаите, а в края на януари ще се сблъскаме с епидемията”, прогнозира д-р Кунчев.\n\nЕкспертът коментира и проблеми в българското здравеопазване. По думите му министерството на здравеопазването е все повече „министерство на лечението на болести” и ако продължава да се работи така, парите никога няма да стигат. Въпросът е да предпазим хората от заболяване, а не само да даваме милиони и милиони за тяхното лечение, каза д-р Кунчев. Според него системата на общественото здраве е докарана до такова положение, че специалистите не са сигурни докога ще могат да изпълняват задълженията си. Заплатите са изключително ниски. В Регионалните здравни инспекции до 40 процента от персонала е на минимална работна заплата. Няма как да мотивираме сериозни кадри да работят в тази област, допълни експертът, който се надява новият министър на здравеопазването да разреши тези проблеми.\n\nД-р Кунчев участва в работата на Деветата национална конференция по превантивна медицина, която започна днес в Русе. Председателят на Българското сдружение по превантивна медицина доц. д-р Андрей Галев връчи тазгодишната награда – статуетка на д-р Маргарита Николова, директор на Регионалната здравна инспекция в Русе. Отличието са дава заради изключително бързата реакция на екипа при откриването на източника на болестта малария, установена в края на миналата година при възрастен пациент в Русе.\n                    ", "date": "2017.11.08", "title": "Няма регистриран случай  на грип в България"}
