{"url": "https://www.monitor.bg/bg/a/view/uchenici-zavouvaha-72-medala-ot-olimpiadi-162938", "text": "Българските олимпийци по природни науки са завоювали 72 медала, сред които 18 златни, 33 сребърни, 21 бронзови, както и 8 почетни грамоти за изминалата 2018 година. Състезателите по математика, информатика, лингвистика, биология, химия, физика и млади физици, астрономия, астрофизика пропътували общо 84 174 км. в различни краища на света, за да се завърнат с отличията в страната ни. Така те допълват общия брой на медалите за България от 1959 г. до 893 медала, от които 167 златни, 308 сребърни, 418 бронзови. Това съобщиха за „Монитор“ от Сдружение на олимпийските отбори по природни науки. За децата, участвали в тях, както и тези от разширения състав на отборите, от просветното министерство подпомагат със едногодишни стипендии. За 2018-а МОН отпуска общо 381 възнаграждения, които съответно са 285 на ученици в общински училища, 90 в държавни и 6 в частни училища, уточниха от ведомството за „Монитор“. Стипендиите са в размер от 135 лв. за месец, което прави по 1620 лв. за дете или 617 220 лв. за година. Благодарение на програмата на мерките за закрила на деца с изявени дарби от държавни, общински и частни училища за миналата година просветното министерство пък е подпомогнало участието в международните състезания на олимпийците с 141 527 лв.", "date": "2019.04.18", "title": " Ученици завоюваха 72 медала от олимпиади (ТЕМАТА)"}
{"url": "https://www.monitor.bg/bg/a/view/rafael-specheli-kitaj-s-magnit-162945", "text": "Певецът Рафаел спечели публиката на китайския международен фестивал Silk Road & Young Dreams. Звездата от „Гласът на България“ представи песента си „Магнит“ в конкурса, но извая парчето в различен аранжимент, вдъхновен от местния фолклор. Изпълнението му завоюва бронзов медал, като Рафаел се превърна в единственият европеец в топ 3 на фестивала (другите победители са от Китай и Пакистан). Певецът се включи в Silk Road & Young Dreams по покана на българския консул в Китай. Организаторите са впечатлени от участието му в телевизионното шоу ,,Гласът на България“. След като очарова меломаните на терен, интерес към него проявиха редица местни и международни медии. Българският певец получи покана и следващата година да представи страната ни на събитието, с нова песен и в качеството си на един от победителите. Мисията на фестивала е обединяване на различните култури и ценности по света. Други категориите в международния форум за изкуства и обмен са рисуване с пясък, риторика и други. Участници в конкурса са изпълнители от над 70 държави, а сред гостите на фестивала са посланици, консули и премиер-министри от десетки страни.", "date": "2019.04.18", "title": "Рафаел спечели Китай с „Магнит“"}
{"url": "https://www.monitor.bg/bg/a/view/filchev-prashta-kostov-na-syd-za-plagiatstvo-obzor-162951", "text": "Бившият главен прокурор Никола Филчев ще съди за плагиатство Иван Костов заради части от книгата му „Свидетелства за прехода“, които според ексобвинител № 1 са откраднати от негови научни трудове. Това заяви самият Филчев в интервю за „Блиц“. „За престъплението плагиатство законът предвижда две години лишаване от свобода. Като имам предвид на какво равнище е правосъзнанието на Костов, възможно е той изобщо да не съзнава, че кражбата на чуждо произведение е престъпление“, каза Филчев, като допълни: „две години не са много време, ще минат като ден. Костов ще си излежи и ще излезе по-възмъжал от затвора“. Филчев обвини Костов в плагиатство веднага след като Командира направи първото представяне на книгата си – в София. Още тогава бившият главен прокурор цитира и конкретните откраднати пасажи. Това не попречи на експремиера да обвини самия Филчев в плагиатство на представянето на книгата си в сряда, в Пловдив, като заяви, че въпросните думи били казани от него още през 1997 г. В отговор Филчев разкри: „През 1997 г. бях зам.-министър на правосъдието и министърът Васил Гоцев ми поиска някакви материали за престъпността на прехода. Дадох му ксерокопия от моите статии....И в крайна сметка Костов прочете моята статия от трибуната на Народното събрание“. Иначе в самата книга Командира прави отчаян опит да опровергае излезлите през годините факти, че той е създателят на най-криминалната приватизация в историята на Източна Европа, като подминава с мълчание теми като участието си в създаването на КТБ, както и РМД-тата, с които Славчо Христов, Иво Прокопиев и още цяла дузина олигарси направиха първите си милиони. На конкретен въпрос защо не пише за „Златни пясъци“, за факта, че цената беше в минимална част платена от приближения му Славчо Христов, както и за евтините имоти на дъщерите си в курорта, Костов се опита да се измъкне с полуистини. Заяви, че договорената цена била толкова висока, че купувачите не могли да я платят за 15 г. Справките от Агенцията за приватизация обаче показват друго – че Христов е платил само около 70 млн. лева при договорени 197 млн. Командира изобщо не отговори за имотите на дъщерите си. Оказа се, че има амнезия и за участието си в създаването на КТБ. В същото време на поредната сбирка, която организира за промотирането на книгата си, този път в Стара Загора, пролича, че Командира е притеснен от разкритията на Филчев, като експремиерът за пореден път обърна гръб на медиите, отклонявайки и неудобните въпроси за бандитската приватизация по негово време с думите: \"Няма да ви отговаряме на въпросите! Никакви отговори няма да ви давам!“.", "date": "2019.04.18", "title": "Филчев праща Костов на съд за плагиатство (ОБЗОР)"}
{"url": "https://www.monitor.bg/bg/a/view/v-italija-ronaldo-njama-da-izpylni-dogovora-si-s-uventus-162947", "text": "Суперзвездата на \"Ювентус\" Кристиано Роналдо не възнамерява да изпълни целия период от договора си с клуба, твърди “Ла Република”. Още вчера “Кориере дела Сера” писа, че португалецът може да си тръгне през лятото, докато според авторитетното издание това ще се случи след края на следващия сезон. “Много е трудно CR7 да изпълни договора си докрай. Следващата кампания би трябвало да е последната му в Италия”, пише “Ла Република”. Контрактът на португалеца е до юни 2022 г., като взима годишна заплата в размер на 30 млн. евро. Той вече спечели Суперкупата на Италия именно след свой гол за 1:0 срещу \"Милан\", а още тази седмица може да си осигури официално и титлата в Серия “А” при успех в домакинството срещу \"Фиорентина\".  Роналдо обаче е много разочарован от отпадането от 1/4-финалите на Шампионската лига от \"Аякс\", въпреки че в миналия кръг именно той беше в основата на обрата срещу \"Атлетико\" (Мадрид) чрез хеттрика си във втория двубой. За първи път от сезон 2009/10 петкратният носителят на Златната топка няма да участва на полуфиналите на най-престижния клубен турнир.  ", "date": "2019.04.18", "title": "В Италия: Роналдо няма да изпълни договора си с \"Ювентус\""}
{"url": "https://www.monitor.bg/bg/a/view/omanskijat-fond-se-otkaza-ot-iska-za-ktb-162952", "text": "Държавният резервен фонд на Султаната Оман се е отказал от исковете си срещу българската държава за обезщетение в размер на 80 млн. евро.   Това съобщиха от Министерството на финансите днес. Оманският фонд бе завел исковете в качеството си на акционер в КТБ заради поставянето под специален надзор на банката и отнемането на нейния лиценз. Решението му да ги оттегли реално за пореден път потвърждава факта, доказан от цяла поредици одити, както и от разследването на аферата КТБ, че а банкерът беглец Цветан Василев всъщност е кредитен фараон. Както обяви в сряда зам.-главният прокурор Иван Гешев, криещият се вече пета година в Сърбия от българското правосъдие банкер-беглец е източил между 5 и 6 млрд. лева от влоговете на депозантите. Делото срещу България беше заведено на 22 октомври 2015 г. в Международния център за разрешаване на инвестиционни спорове. По време на делото Държавният резервен фонд на Султаната Оман твърдеше, че България е нарушила стандартите за третиране на чуждестранни инвеститори, установени в Договора за взаимно насърчаване и защита на инвестициите. След два тура писмени защити, през декември 2018-а Оманският фонд направил отказ от исковете си срещу България без възможност да ги предяви отново през този или друг международен трибунал. С това всичките му претенции могат да се считат за окончателно отпаднали, а делото – приключило в полза на България. Делото беше представяно от Цветан Василев и хора му от говорители като „доказателство“, че банката не била пирамида. Сега, с оттеглянето на исковете Василев тръбеше в блоговете и пред придворните си журналисти как едва ли не държавата ще бъде осъдена във Вашингтон по иска на Оманския фонд. Сега балонът се спука подобно на иска му по глобалния акт „Магнитски“, а според юристи същата съдба чака и инспирирания от него иск по закона „Рико“. По-рано през деня стана ясно, че в полза на България съвсем наскоро е приключило и друго арбитражно дело – това, което бе заведено от ЕВН в Международния център за разрешаване на инвестиционни спорове. Австрийската компания претендираше за 850 млн. евро. На 10 април арбитражният трибунал постановил решение, с което всички искове на ЕВН са напълно отхвърлени като неоснователни и обезщетение не е присъдено. От МФ отрекоха информациите в някои медии да е сключвано споразумение по това дело.", "date": "2019.04.18", "title": "Оманският фонд се отказа от иска за КТБ"}
{"url": "https://www.monitor.bg/bg/a/view/reporteri-bez-granici-v-ogledalnija-svjat-na-oligarhijata-162950", "text": "Базираната във Франция организация „Репортери без граници“ публикува в четвъртък годишния си индекс за свобода на словото, като за поредна година нареди страната ни на 111 място от общо 179 в класацията. Рейтингът от години е обект на критика заради неясния подбор на информацията, според която се подреждат страните, както и заради елементарната пропаганда, за която се използва. Напълно в синхрон с тези критики за поредна година индексът за България попада в огледалния свят на олигархията у нас и буквално които ползват бутиковите си издания като щит срещу разследвания на престъпленията им. Такива са казусите на подсъдимите за финансови и данъчни престъпления за милиони – Иво Прокопиев, Огнян Донев, че дори и избягалия в Сърбия банкер Цветан Василев, който официално не е издател, но финансира няколко медии, за да ги ползва за свой пресцентър. Тези случаи на недопустимо и грозно изкривяване на медийната среда у нас от страна на олигарси обаче не само не намират място в доклада на Репортерите, а дори в него фигурира твърдение, че подсъдимият Прокопиев и изданията му били обект на репресия. В доклада присъстват и още две откровени лъжи – за убийството на тв водещата Виктория Маринова и за депутата от опозиционната партия ДПС и издател на „Телеграф медиа“ Делян Пеевски. Като по всичко изглежда, че източниците и на двете са едни и същи - обвързаният с руската кремълска пропаганда сайт „Бивол“ и изданията на подсъдимите олигарси Прокопиев, Донев и Василев. Пеевски е отколешен враг на задкулисните кръгове у нас, а от медийните атаки срещу него ясно личи и каква е причината за настървението срещу него – законодателните му инициативи, с които се опитва да извади на светло финансовите недъзи на медийната среда у нас и да пресече престъпните схеми на олигарсите. В отговор той е обект на неспираща атака у нас и зад граница от тези кръгове, които използват всяка възможност, за да му изградят медиен Прави впечатление, че за пореден път самите Репортери си служат с неверни данни за депутата и медиен издател, които явно са получили от своите контрагенти у нас – в лицето на медиите от ветрилото на олигарсите. След като в предния доклад бе записана откровената лъжа, че Пеевски контролира близо 80% от разпространението на печатните медии у нас, този път се твърди, че „държи голям дял от разпространението на печатни издания у нас“. Което отново е лъжа, защото той няма какъвто и да било дял в разпространението. Всъщност първоизточник на фалшивото твърдение, че той има нещо общо с разпространението, се оказа „Икономедиа“ на Иво Прокопиев. Преди близо година екип на „Монитор“ разкри как съиздателят на „Икономедиа“ Теодор Захов дава инструкции по телефона на кореспондента на „Франс прес“ у нас как да излезе от положение, след като пуснала лъжата за разпространението в свой материал, но шефовете й настояли за доказателства. Друг абсурден момент в доклада за 2018 г. е, че според Репортерите Пеевски притежава 2 вестника (Телеграф и Монитор), „както и телевизионен канал (Канал 3) и новинарски сайтове“. Как изобщо са стигнали до това умозаключение остава загадка, но е ясно, че не умеят да работят както с цифри до 10, така и с официалните търговски регистри на страната. Ако бяха проверили, щяха да установят, че Пеевски е само издател на 6 печатни издания и два сайта и няма каквото и да било участие в други медии, в това число и в тв канал. Друга грозна инсинуация в доклада е положението и със зверското убийство на тв водещата Виктория Маринова, което бе използвано от „Бивол“ в уродлив опит да се саморекламират като разследващи журналисти, които са заплашвани заради работата им. Въпреки че разследващите власти в България и Германия категорично доказаха, че Маринова не е убита заради работата си, „биволите“ все още се опитват да пришият зверското престъпление от битов характер към професионалната си визитка на репресирани. Един от явните резултати е, че „Репортери без граници“ вече 3 пъти завъртат на 180 градуса становището си по случая. Първоначално обявиха, че ще включат Маринова в списъка си на журналисти, станали жертви на професията си. След това, когато категорично се доказа, че тв водещата е жертва на жестоко убийство, но нямащо общо с дейността й в телевизията, махнаха отметката, че у нас има убит журналист заради работата си. В доклада обаче тя отново е посочена като пример за посегателство върху представител на медиите. На фона на всичко това едва ли има учуден, че краткият пасаж за България, която е наредена в индекса до Мали и Етиопия по свобода на словото, е записано, че Прокопиев и неговата „Икономедия“ били пример за съдебен тормоз над независим издател и медия. Подобно твърдение би могло да бъде вярно единствено в огледалния свят на олигархията, където явно трайно са се настанили и от „Репортери без граници“. А целият вой е заради факта, че чрез вестниците си Незавидното 111-то място в класацията се дължи именно на тях и по-специално на Иво Прокопиев, който е завладял основния мейнстрийм, както сам призна в стенограмите от скандала АГРО-гейт. Като прибавим към въпросния телевизионен мейнстрийм и флагманите на Фабриката за фалшиви новини „Капитал“ и „Дневник“, както и ветрилните сайтове, спонсорирани щедро от олигарха се получава чудовищна машина за дезинформация, която срива имиджа на страната ни тенденциозно и упорито. На този фон „Телеграф“ и „Монитор“ имат незначителен процент, но са с огромно обществено влияние, заради факта, че разкриват истината за грабежите на олигархията като си служат винаги с факти и документи.", "date": "2019.04.18", "title": "„Репортери без граници“ в огледалния свят на олигархията"}
{"url": "https://www.monitor.bg:443/bg/a/view/pod-igoto-na-shliokavica-ni-uchelo-da-pazim-ezika-162940", "text": "Вазовата класика „Pod igoto“, издадена на „шльокавица“ преди две години, влиза в учебника по литература за 10-и клас, за да провокира учениците да оценяват и пазят родния език. Това е целта на издателство „Просвета“, обясни за „Монитор“ един от авторите на изданието Любов Шишкова. Тя уточни, че по учебна програма като очакван резултат се предполага ученикът да побира извлича и подготвя информация от различни източници, за да извърши дадена задача. При изучаването на романа по този учебник десетокласниците ще трябва да размишляват върху историята на четенето „Под игото“. За целта пред учениците са представени единственият комикс по романа „Под игото“, издаден във Франция през 60-те години на 20. век., и снимка на „Pod igoto“ без да бъде посочван текст на изданието от преди 2 години. След това децата имат за задача да проведат собствено разследване на случая интернет (като използват ключовите думи под игото, шльокавица, маймуница и др.) и да прегледат всички медийни съобщения, дискусии по форумите, видеа, публицистични статии и пр., до които достигнат. След това трябва да ги систематизират и да обяснят какво твърдят различните реакции в спора за уместността или неуместността на това издание, какво намерение на издателите се крие в този продукт, кое ражда възмущението или смях у хората. „Целта е да се провокира отношение и децата да вземат позиция. Предполагаме, че учениците с помощта на училите си ще стигнат до правилния извод, че трябва да пазим родния език“, коментира Шишкова. Според нея така те ще се научат да се информират, да вземат позиция, да отличават дали това което четат е правилно или не. От просветното министерство обясниха, че тепърва предстои оценяването на учебника от страна на учителите, които да преценят дали тези задачи към „Под игото“ са подходящи за изучаване в училище. Едва когато педагозите дадат „зелена светлина“ на издаването на учебника той може да бъде включен в заповедта на министъра с одобрените помагала за следващата учебна година.", "date": "2019.04.18", "title": "„Pod igoto“ на шльокавица ни учело да пазим езика"}
{"url": "https://www.monitor.bg:443/bg/a/view/izvadiha-tri-snarjada-ot-dunav-kraj-ruse-162931", "text": "Три снаряда и една мина бяха извадени от река Дунав при драгирането на дъното на водната артерия. Една от дълбачките на Дунавския драгажен флот е добивала вчера пясък в района на Русе и е попаднала на боеприпасите. Снарядите и мината, които са били силно корозирали, са изкарани на брега, а мястото е отцепено и обезопасено от полиция. „Пристигна и специализирана сапьорска група от Националния военен университет във Велико Търново. Специалистите ще кажат от кога са боеприпасите“, обясни изпълнителният директор на Дунавския драгажен флот инж. Валери Иванов. От пресцентъра на Министерството на отбраната съобщиха, че днес един от снарядите е бил транспортиран и обезвреден от специализиран екип от шестима военнослужещи от Националния военен университет. Утре работата по обезвреждането ще продължи. Инж. Иванов каза, боеприпаси са вадени от реката не за първи път при работата на дълбачките, добиващи на пясък от реката.", "date": "2019.04.18", "title": "Извадиха три снаряда и мина от Дунав "}
{"url": "https://www.monitor.bg:443/bg/a/view/s-88-po-skypo-parno-iskat-vyv-veliko-tyrnovo-162948", "text": "От 1 юли топлофикационните дружества в страната искат от КЕВР да им одобри поскъпване на топлинната енергия от 3,42 до 88,6%, като най-голямото поскъпване е поискано във Велико Търново, сочи справка в сайта на регулатора. В случай че заявката бъде одобрена, абонатите в Старата столица ще плащат по 211,656 лв. за мегаватчас топло, вместо сегашните 119,868 лв. Въпреки драстичния скок на парното за когенерацията си дружеството е поискало преференциална цена за произвеждания ток от 282,11 лв./мвтч, или с над 37 лв. повече от сега. Столичното парно е внесло заявление топлинната енергия от средата на годината да струва 115,176 за мегаватчас с ДДС, или увеличението да е 3,42 на сто. Сегашната цена е 99,86 лв. От средата на годината топлофикацията натрупала дълг от над 800 млн. лв., иска от КЕВР токът от когенерацията й да се изкупува с 255 лв. за мвтч или   Второто по големина и клиенти дружество - пловдивското, предлага увеличение с 14,7%, или мегаватчас топлинна енергия да е с цена 125,076 лв. за мвтч с ДДС, при сегашна цена от 101,24 лв. 16,49 на сто по-висока цена искат от топлофикацията в Бургас, или там топлата вода и централното отопление да са с цена от 97,98 лв. за мвтч, при сегашна 84,108 лв. Във Варна дружеството иска пределната цена на топлинната енергия да достигне почти 109,80 лв. при сегашни 100,56 лв. с ДДС, а за субсидираната цена се предлага регулаторът да одобри 233.25 лева / мвтч, без ДДС, при сегашно ниво от 189,15 лв. От 1 юли топлофикацията в  вместо сегашните 99,144 лв. За субсидирания ток се искат 261,38 лв./мвтч без ДДС, срещу 172,51 лв. в момента. Плевенската топлофикация  е поискала поскъпване на топлинната енергия с 9,7% - от сегашните 91,896 лв./мвтч до 105,552 лв. Дружеството се надява да бъде одобрена и цена за тока от когенерациятата от 218,89 лв./мвтч без ДДС, вместо сегашната от 181,50 лв. Именно цената на субсидираната енергия от комбинираното производство на топлинна енергия и ток може да е ключът за оцеляването на някои закъсали топлофикации. Енергийният експерт проф. Атанас Тасев обясни, че  на електроенергията, а също и преференциалната цена. „Заменя се с търговия на свободния пазар, като разликата с постигната цена ще се компенсира, но не както някои очакваха. Въведе се ограничение на пода на борсата, като целта е да няма далавери“, поясни той. По думите му, ще се компенсира само цената от определената за референтна цена нагоре, която вероятно ще бъде около 80 лв./мвтч, до определения лимит, а разликата под нея остава. „Има недоволство, защото наред с отпадането на задължителното изкупуване на свободния пазар ще продават и повече производители на субсидирана енергия и предлагането ще се увеличи“, обясни той. Според проф. Тасев има риск от намаляване на приходите на топлофикациите от комбинираното производство на ток и топлина и това да доведе до поскъпване на парното.", "date": "2019.04.18", "title": "С 88% по-скъпо парно искат във Велико Търново"}
{"url": "https://www.monitor.bg:443/bg/a/view/brojat-asansiorite-prez-imotnite-deklaracii-162893", "text": "Точната бройка на асансьорите в страната да се установи през имотните декларации, предлагат от Фондация „Асансьорна безопасност“ (ФАБ). Това стана ясно от информация за проведено работно съвещание в София на Консултативния съвет за безопасната експлоатация на асансьори към председателя на Държавната агенция за метрологичен и технически надзор (ДАМТН), съобщиха от контролното ведомство. Според представената концепция от ФАБ дори една подадена имотна декларация на някой от живущите във входа на жилищната кооперация е достатъчна да се локализира наличието на асансьор. След това от ДАМТН и лицензираните контролни фирми могат да проверят -  или това се върши с договор с етажната собственост. Данъчните от своя страна могат да видят дали фирмата си плаща редовно дължимото на бюджета. От техническия надзор пък ще могат да изискат от контролната фирма данни за състоянието на съоръжението. В случай, че бъде установено че има съоръжения, към които няма зададени фирми за техническа поддръжка/надзор, и съоръжението е в експлоатация, то тогава етажната собственост се счита, че е в нарушение на действащите държавни разпоредби и би трябвало да понесе съответната отговорност. От ФАБ, чиято концепция е качена на сайта на регионалното  министерство, предлагат също да се направи стройна система за управление на етажната собственост. Тя трябва да е един от трите елемента, обменящи си информация за асансьорите, заедно с Националната агенция по приходите (НАМ) и ДАМТН. От своят страна въпросната система ще подава и тази информация към сървър в дирекция „Жилищна политика” на регионалното министерство, в който да има и регистър на лицензираните домоуправители. Във ФАБ смятат още, че е от изключителна важност НАП и ДАМТН  в базата данни на електронния регистър на съоръженията, за да може да се прецени в какъв вид да бъде подавана вече съществуващата към информацията вече събрана от приходната агенция. Според Емануела Фролошка, изп. директор на фондацията една компютърна програма за бързо извличане на конкретната информация за асансьорите от имотните декларации може да бъде разработена за около месец, но важното е да се знае какво има в масивите на метрологията и данъчните. Председателят на Българската асансьорна асоциация Валентин Маринков смята, че информацията за наличието на подемници в сградите може да бъде намерена в регистрите на МРРБ и респективно на ДНСК. Според него сега на дневен ред е проблемът с размотавания с години проект за изменения и допълнения на Наредба за безопасната експлоатация и техническия надзор на асансьори (НАБЕТНА). „Трябват обаче не изменения, а  да се пише и да се правят свободни съчинения върху наредба от преди 1989 г.”, смята Маринков. „С написването му трябва да се заемат експерти от Българския институт по стандартизация, където са запознати с всички европейски норми, стандарти и директиви\", категоричен е той. Както „Монитор” писа половината от над 100 хил. асансьора в страната се поддържат нелегално. По информация от техници, ремонтиращи подемниците те са се натъквали на асансьори в плачевно състояние, които обаче дни преди поредната повреда са получили документ, че са минали технически преглед, установил „нормалното им” техническо състояние.", "date": "2019.04.18", "title": "Броят асансьорите през имотните декларации"}
{"url": "https://www.monitor.bg:443/bg/a/view/krisko-razdeli-fenovete-si-video-162935", "text": "За и против „Незаменим“ - така се разделиха феновете на хитмейкъра Криско. За по-малко от 24 часа новата песен на рапъра успя да събере коренно различни коментари. Парчето е с приятно звучене и с рядко смислен текст, спрямо това, което сме свикнали да ни сервират – липсват базуки, жилибомби и дупари. Точно това обаче не се понрави на част от почитателите на изпълнителя. „Къде отиде Криско, който гърмеше? Къде отиде неговия рап, с който гърмяха дискотеките? К,ва е тая помия? Моля те, погледни си песните от преди 10 години. Знам ти всичките песни и сега ти се кефя ама... Не знам, на мен лично тази песен и този стил на Криско не ми харесва.“ и „Хора, това е най-слабата му песен“, са само част от коментарите. „Незаменим“ обаче се радва на внимание и за броени часове стигна на трето място в „Набиращи популярност“ клипове в платформата за видеосподеляне YouTube. Музиката и текстът са дело на самия Криско, който участва и в аранжимента, заедно с Евгени Димитров-Маестрото. На режисьорския стол за клипа сяда Кирил Кирилов – Кико.", "date": "2019.04.18", "title": "Криско раздели феновете си (ВИДЕО)"}
{"url": "https://www.monitor.bg:443/bg/a/view/monahini-shte-prigotvjat-tajna-vecherja-za-papata-u-nas-162949", "text": "Монахини ще приготвят храната за папа Франциск по време на посещението му в България в началото на май, но информацията за менюто е поверителна.  Това съобщиха от пресслужбата на Католическата църква у нас, цитирани от Дарик. Светият отец ще пристигне на българска земя в неделната сутрин на 5-ти май, заедно с официална делегация от около десетина души, и придружаван от швейцарски гвардейци и ватикански жандарми. Все още не е ясно как ще бъде транспортиран папамобилът, с който папа Франциск ще направи обиколка на площад \"Княз Александър Първи\" в София.  С какво ще се храни Папа Франциск по време на тридневния си престой у нас и дали ще опитатрадиционни български гозби, можем само да предполагаме, тъй като информацията е част от мерките за сигурност и не може да бъде оповестена. Със сигурност обаче храната на светия отец ще се приготвя от монахини.   Папата ще пристигне в България със самолет и делегация, която ще включва държавния секретар на Ватикана и най-висшите представители на Светия престол. Освен това ще бъде придружаван от швейцарски гвардейци, от ватиканските жандарми и техните ръководители, от директора на пресслужбата на Светия престол, от директора на Министерството на комуникациите, както и от ръководителя на ватиканския вестник „Осерваторе романо“. Единствената историческа забележителност, която папата ще посети, е патриаршеската катедрала „Свети Александър Невски“, където ще се помоли пред иконостаса на светите братя Кирил и Методий.   Най-значимото и масово събитие с участието на светия отец ще бъде неделната литургия, която ще се проведе на площад „Александър Първи“ с участието на над 7 хиляди души. Именно този площад папата ще обиколи със своя папамобил, който ще бъде транспортиран до България с камион или със самолет.", "date": "2019.04.18", "title": "Монахини ще приготвят тайна вечеря за папата у нас "}
{"url": "https://www.monitor.bg:443/bg/a/view/blago-djizysa-i-nasko-kolev-stavat-3d-modeli-162942", "text": "Футболистът Благой Георгиев и рапърът Атанас Колев обединяват усилия в нов проект. Един от най-коментираните спортисти у нас и изпълнителят на „Нека“ си партнират в името на модата, като ще вземат участие в иновативно 3D ревю тази вечер. Гостите ще имат възможността да наблюдават дефилето на Desizo Monni Milano със специални очила като на реално кино. За целта Джизъса и Наско застанаха предварително пред професионалния обектив, за да заснемат фотосесии с актуалните модели от пролетно-лятната колекция на модната къща. Основната причина за влиянието му върху младежите е изтънченият му външен вид, който показва увереност, мъжественост и висок стандарт. Не е тайна, че голям процент от завършващите искат да се откроят с уникални абитуриентски костюми“, изтъкват от компанията.", "date": "2019.04.18", "title": "Благо Джизъса и Наско Колев стават 3D модели"}
{"url": "https://www.monitor.bg:443/bg/a/view/demi-mur-izdava-memoari-prez-esenta-162917", "text": "Холивудската актриса Деми Мур издава мемоари през есента. За това си намерение тя съобщи още преди девет години, но четивото ще е готово чак този септември. Издателство \"Харпър Колинс\" описа книгата като В нея 56-годишната звезда от „Неприлично предложение“ описва всички важни моменти от житейския си път - от бурната връзка с майка си, с която не поддържа контакт, до трите си брака, сред които с актьорите Брус Уилис и Аштън Къчър. Издателството отказа да разкрие сумата на договора, но се спекулира, че тя е 7-цифрена. Мур сключи договор за издаването на мемоара през 2010 г., когато още беше омъжена за Къчър. Те подписаха документите за развод няколко месеца по-късно.", "date": "2019.04.18", "title": "Деми Мур издава мемоари през есента"}
{"url": "https://www.monitor.bg:443/bg/a/view/12-novi-aparata-za-hemodializa-kupi-umbal-burgas-162933", "text": "С 12 нови апарата вече работи Отделението по хемодиализа на Университетската болница за активно лечение в Бургас, съобщиха оттам. Те са купени с целеви средства от Министерството на здравеопазването, като стойността на обществената поръчка е 249 000 лв. без ДДС. Това е добра новина за всички 120 пациенти на Отделението по хемодиализа, които търпяха неудобства заради старите и развалящи се апарати. Машините облекчават и работата на екипите, защото са съвременни и лесни за употреба. Въпреки наличието на други две частни хемодиализи в Бургаска област, потокът тук се увеличава. Не са редки ситуациите, когато по-сложни случаи се препращат от частните отделения тук. Сред пациентите има и деца - най-младият бургазлия на хемодиализа в момента е на 17 години. УМБАЛ Бургас приема пациенти от най-отдалечени населени места, като ги вози и връща обратно за всеки сеанс. През лятото отделението обслужва и чуждестранни туристи и летовници.", "date": "2019.04.18", "title": "12 нови апарата за хемодиализа купи УМБАЛ Бургас"}
{"url": "https://www.monitor.bg:443/bg/a/view/nadal-otnovo-prechupi-grigor-v-monte-karlo-162932", "text": "Краля на клея Рафаел Надал отстрани Григор Димитров в третия кръг на „Мастърс“ турнира на червени кортове в Монте Карло. Най-добрият български тенисист отстъпи с 4:6, 1:6 пред шампиона от миналата година и общо 11-кратен победител в надпреварата. Точно със същия резултат испанецът спря Гришо и преди 12 месеца, но на фаза полуфинал. Това беше 13-ти мач между двамата, а Надал вече води с 12-1 победи. Както често се случва в двубоите помежду им, Димитров показа борбен дух и на моменти дори надиграваше именития си съперник, но на края на издължа. Българинът изигра страхотен първи сет, в който успя да навакса изоставане 1:4 гейма и изравни за 4:4, изправяйки публиката на крака с фамозни точки. Сервирайки за 5:5, Димитров допусна няколко непредизвикани грешки, които му костваха сета. През втората част Надал проби рано и затвърди за 3:0, с което отказа съпротивата на българина. В следващата фаза Надал ще срещне аржентинеца Гуидо Пея, който победи с 6:4, 4:6, 6:4 полуфиналиста от “Ролан Гарос” Марко Чекинато (Ит) и в петък за първи път в кариерата си ще участва на четвъртфинал в турнир от „Мастърс 1000“ сериите. За Гришо това бе едва четвърти турнир през сезона, след като заради контузия не игра след Australian Open чак до Маями. Единствено в Мелбърн той записа повече от две победи, а сега в Монте Карло записа на сметката си успехи над Матео Беретини (Ит) и Ян-Ленард Щруф (Гер). Следващата седмица Димитров ще участва с „уайлд кард“ на турнира в Барселона, жребият за който ще се тегли в събота по обяд. Световният №1 Новак Джокович също се класира за 1/4-финалите в Монте Карло след победа над Тейлър Фритц (САЩ) с 6:3, 6:0. Следващият му съперник ще е №10 в схемата Данийл Медведев (Рус), който демонстрира впечатляваща форма от началото на седмицата. В Мелбърн само той и Шаповалов взеха сет на сърбина, а после Медведев стана шампион и в София. Сега той надви №6 в схемата Стефанос Циципас (Гър) с 6:2, 1:6, 6:4. Така Медведев вече има 4 победи от 4 мача срещу 19-годишния грък, като записа и победа №20 от началото на годината.", "date": "2019.04.18", "title": "Надал отново пречупи Григор в Монте Карло"}
{"url": "https://www.monitor.bg:443/bg/a/view/v-gorna-orjahovica-sa-arestuvani-petima-muleta-na-alo-izmamnicite-162925", "text": "Горна Оряховица  е само част от мащабна специализирана операция срещу телефонни измамници, която се провежда на тертиорията на България и Румъния, съобщи в Горна Оряховица заместник-главният прокурор Иван Гешев. При операцията, която започна тази сутрин в кварталите Калтинец и Гарата и към момента още продължава, е разбита една от най-големите и добре организрани престъпни групировки, занмаващи се с този род престъпления. Според прокуратурата групата до този момент е извършила поне 12 установени измами за 2 млн. лв. Разследването по случая обаче продължава. До този момент при акцията в Горна Оряховица са арестувани петима души, мулета на ало измамниците. Задържани са и шест лъскави лимузини, както и множество телефони и сим карти, от които са извършвани разговорите между престъпнициге и тежлтиве. По същото време в Румъния са арестувани петима от босовете на бандата, сред които е и тарторът, чието име към този момент от прокуратурата не оповестяват. Предполага се, че това е мъж с малко име Борислав, наричан още Бобито. Заедно с босовете в Румъния са арестувани и 23 от т.нар. „въртачи”. Това са хората, които наемат стаи в апартаменти и евтини хотели в Румъния и оттам по цял ден набират произволни телефони номера, в очакване да попаднат на предната жертва. „Задържаните са българки граждани от цигански произход, добре интегрирани в боществото. Това е видно от жилищата, които обитават, от многото луксозни коли, които се иззеха. Този стандарт най-вероятно се дължи на откраднатите пари  и пенсии на възрастните хора, което е лошо. Затова държавата досега бе в немалка степен длъжник на тези хора”, каза Иван Гешев. Той обяви, че след Горна Оряховица, скоро „ще прескокнат” и в други градове на страната. Като се надява след година вече този проблем да не е със същите „потресаващи размери”. Главният секретар на МВР Ивайло Иванов съобщи, че днешната акция в България и Румъния, част от която е и Горна Оряховица, е в резултат на разследване стартирало още през 2017 г., първо от търновските полицаи. „След като мащабите на извършените престъпления напускат територията на областната дирекция случаят се поемат от ГДНП. След това се включиха и специализираната прокуратура и колегите от Румъния. Изпитвахме големи трудности при документиранто на тези престъпления, тъй като „въртенето” се осъществяваше от територията на съседна страна”, каза главсекът. Предстои прокуратурата да реши на кои от задържаните да се повдигнат обвинения. Както и дали ще има отнемане на имущество, придобито от пране на пари и престъпна дейност. Акцията в Горна Оряховица започна окоо 7,00 ч. сутринта вчера в двата горнооряховки квартала Калтинец и Гарата. Кварталите са обитавани предимно от роми, повечето от които са трайно безработни от повече от 20 години, но притежавт 3-4 етажни къщи и луксозни лимузини за по стотици хиляди левове. Вчера сутринта кв. Калтинец беше целият заварден от полиция и жандармерия. Всеки влизащ и особено излизащ от квартала бе подлаган на основна проверка: документи за самоличност и ъдържание на багажа и багажника на автомобилите им. Основна проверка е извършена и в района на намиращата се в съседство жп гара която е главният разпределителе жп център на Северна България. Там полицаите са проверявали документите на пътниците, чакащи влаковете и дори на тези в автобусите, тръгващи от гарата по вътрешни и междуградски линии. Обискирани са и няколко къщи в кв. Калтинец, за които местите българи твърдят, че в тях живеят роми, занимаващи се с ало измами. Продмет на основна проверка са паркираните пред къщи луксозни возила на ромите, като основно се проверяват номерата на двигателя и рамата за да се установи дали колите не са крадени и обявени за издирване. Една от основно проверените къщи е тази на ромското семейство Николови. Главата на семеството Никола е криминално проявен и доказано замесен в телефонни измами. През ноември 2017 г. Никола, братовчед му Сергей и мулето Георги Георгиев задигат чрез измама 110 хил. лв. от пенсионер в София. По телефона пред жертвата си Никола се представя за „генерал Георгиев” и разиграл стандартния сценария, че пенсионерът трябва да помогне на полицита да заловят опасна банда телефонни измамници, състояща се от българин, циганец и чеченец. По телефона Николов успял да заблуди софиянеца, който дъбрал всички събрани средства и семейни златни накити, поставил ги в плик, който хвърлил до кошче за боклук на улицата. Циганинът Никола Николов официално се води безработен от години и не може да даде обяснения за доре обзаведената си и нагласена къща в ромския квартал, известен като „Меката на телефонните измамници” в цяла България. През 2016 г. племенникът му Станислав беше нападнат и отвлечен от лимузината си, на метри от фамилната къща в кв. Калтинец. След това от баща му беше поискан откуп. Въпреки предупрежденията на похитителите обаче, богатият циганин се свързва с полицията. Похитителите бяха заловени и вече са осъдени. Заради доказаните телефонни измами, за които има и ефективни присъди, къщата на Никола Николов бе отнета в полза на държавата и обявена за продан. Тъй като никой не иска да се замесва в конфликт с опасната ромска фамилия обаче, домът още не може да бъде продаден и семейство Николови продължават да живеят в него.", "date": "2019.04.18", "title": "В Горна Оряховица са арестувани петима мулета на ало измамниците"}
{"url": "https://www.monitor.bg:443/bg/a/view/papa-francisk-shte-poseti-francija-162927", "text": "Френският президент Еманюел Макрон съобщи днес, че папа Франциск ще посети Франция, потънала в скръб след опустошителния пожар в парижката катедрала \"Нотр Дам\", предаде Ройтерс. \"Вчера разговарях с папата по телефона. Поканих го на посещение и той ще дойде в удобно за него време\", каза Макрон. По-рано тази седмица папата изрази дълбока си печал от пожара и благодари на пожарникарите, рискували живота си, за да спасят вековната катедрала и безценните й артефакти. Франциск каза, че няма търпение да види \"Нотр Дам\" възстановена, а Ватиканът предложи експертна помощ за реставрирането й. Френският външен министър Жан-Ив Льо Дриан ще назначи посланик, който ще отговаря за координирането на международното съдействие за реконструкцията на \"Нотр Дам\", предаде Франс прес, като се позова на дипломатически източник. Постът ще бъде поверен на 72-годишния Станислас дьо Лабуле, бивш директор по политическите въпроси във външното министерство, бивш френски посланик в Русия, а после във Ватикана, уточни същият източник. Той ще оказва съдействие на големите чуждестранни дарители, ще осигурява връзката между френската държава и международни организации като ЮНЕСКО, както и координация на европейско равнище. Дьо Лабуле ще работи в тясно сътрудничество със специалния представител на президента Макрон по възстановяването генерал Жан-Луи Горжлен и с министъра на културата Франк Ристер. Опустошителният пожар предизвика вълна от съпричастност и приток на дарения, включително от чужбина. Много страни, сред които САЩ, Германия и Мароко, предложиха помощ под формата на техническа експертиза или финансиране. Руският президент Владимир Путин предложи да изпрати във Франция \"най-добрите руски специалисти с богат опит в реставрирането на паметници от световното културно-историческо наследство, включително образци на средновековната архитектура\". Компания \"Дисни\", получила приходи от милиони долари от анимационния си филм \"Гърбушкото от Нотр Дам\" от 1996 г., обяви, че ще предостави 5 милиона долара, а технологичният гигант \"Епъл\" обеща дарение с неуточнен размер.  През 2017 г. \"Нотр Дам\" е била посетена от 12 милиона туристи. От няколко месеца този шедьовър на готическата архитектура е обект на мащабна реставрация.", "date": "2019.04.18", "title": "Папа Франциск ще посети Франция "}
{"url": "https://www.monitor.bg:443/bg/a/view/do-50-bona-za-asansiori-za-invalidi-162930", "text": "Агенцията за хора с увреждания ще отпуска до 50 000 лв. за изграждане на асансьори и лифтови платформи за хора с увреждания, става ясно от проект за изграждане на достъпна среда на културните ни забележителности, който е публикуван за обществено обсъждане. Те трябва да бъдат изградени за не по-дълъг срок от 4 месеца. Целта на преокта е достъпът на инвалиди до културни, исторически и спортни обекти да бъде улеснен. Това означава, че от финансирането могат да се възползват музей, художествени галерии, опери, библиотеки, театри, стадиони и манастири. Учрежденията могат да кандидатствва и за изграждане на рампи, промяна на вътрешния дизайн, поставяне на сигнализация за хора със зрителни и слухови увреждания. Освен това чрез проект могат да бъдат адаптирани и санитарните помещения и съблекалните в спортни обекти. Сумата е от 12 000 до 15 000 лв., а срокът, в който трябва да бъдат изградение е 3 месеца.", "date": "2019.04.18", "title": "До 50 бона за асансьори за инвалиди "}
{"url": "https://www.monitor.bg:443/bg/a/view/dizela-zagrja-za-japonija-s-pobeda-kraj-carevec-162937", "text": "Кирил Николов - Дизела стартира с победа новия сезон на 25-километровата дистанция в състезанието край Търново \"Ултра 2019\". Планинският бегач и ориентировач спечели оспорваната битка с Александър Спасов, като пресече финала в крепостта Царевец с време 1 час и 43 минути. Спасов остана на над 2 мин. зад него, а трети е Дилян Бораджиев с 1.51 ч. Дизела беше доволен от представянето си по трасето над Велико Търново, където показа добра форма преди началото на световните серии по скайрънинг (вертикално бягане). Следващото му изпитание е в неделя в Япония, където се пуска планината над град Санджо заедно със световния елит, в който е сред най-добрите на планетата вече няколко години. През 2015-а беше дори трети в генералното класиране. Скайрънингът в Япония е с дължина 33 км и 2400 метра положителна денивелация. Съотборничката на Кирил Николов от клуб \"XCoSports Bulgaria\" Антония Григорова също спечели победа на \"Ултра 2019\". Трикратната участничка в зимни олимпиади стана първа на 45-километровата дистанция с време 4.28 ч., където втора е Христина Козарева с 4.34, а трета - Детелина Радославова - 5.44. На 65 км победи пък Камелия Георгиева с 10.37 ч., единствената жена от 4-те стартирали, стигнала до финала под дъжда. При мъжете първи е Богдан Якоб (Рум).", "date": "2019.04.18", "title": "Дизела загря за Япония с победа край Царевец"}
{"url": "https://www.monitor.bg:443/bg/a/view/izljazoha-snimki-ot-vtori-epizod-na-igra-na-tronove-vijte-gi-tuk-162909", "text": "Социалните мрежи са заляти с коментари, мемета и теории на фенове след първия епизод от финала на кървавата сага „Игра на тронове“. От НВО разбуниха допълнително духовете, като пуснаха в аванс и снимки от втори епизод на хитовия сериал, който у нас ще се излъчи идния понеделник. От кадрите става ясно, че ще видимза първи път от много време насам Джили и нейния вече поотраснал син Сам. Във втори епизод ще е излъчи и по-голяма сцена със Сив червей и Мисандей, като от трейлъра става ясно, че те ще разменят и целувка. По всичко личи и че Джон, Денерис, Санса и компания ще започнат да се готвят за битка.", "date": "2019.04.18", "title": "Излязоха снимки от втори епизод на „Игра на тронове“ (ВИЖТЕ ТУК)"}
{"url": "https://www.monitor.bg:443/bg/a/view/kandidatirame-se-za-sedalishte-na-evropejskija-organ-po-truda-162934", "text": "Правителството одобри намерението за издигане на кандидатурата на България за седалище на Европейския орган по труда, съобщиха от пресслужбата на кабинета.  От там припомнят, че обсъждането на предложението за регламент на ЕП и на Съвета за създаване на новата структура започна през март 2018 г. в рамките на БГ председателството. Органът ще подкрепя държавите-членки на ЕС в сътрудничеството, обмена на информация, съгласуваните и съвместните инспекции, медиацията, сътрудничеството в случай на трансгранични нарушения на функционирането на пазара на труда. Създаването на новата структура ще спомогне за гарантиране на правата на работниците и гражданите на равно третиране и равен достъп до възможности за заетост и социална закрила в трансгранични ситуации. С дейността си институцията ще осигури прозрачност за предприятията по отношение на местните трудови стандарти в целия вътрешен пазар. Със създаването на Европейски орган по труда се интегрират съществуващите структури и инструменти на Европейския съюз в областта на трансграничната трудова мобилност и координацията по въпросите на социалната сигурност. Очаква се новата структура да стартира своята дейност до края на 2019 г. Правителственото решение е взето неприсъствено.", "date": "2019.04.18", "title": "Кандидатираме се за седалище на Европейския орган по труда"}
{"url": "https://www.monitor.bg:443/bg/a/view/nencho-balabanov-chukna-39-s-nov-klip-162920", "text": "Ненчо Балабанов отпразнува 39-ия си рожден ден със своя най-близък кръг приятели и колеги на шумно парти в столичния клуб „Планет“. Пред тях звездата официално представи клипа на най-новата си песен „Тези пет неща“. Новото лятно парче на Ненчо със сигурност ще се превърне в един от хитовете на предстоящия хубав сезон. Специални благодарности за реализирането на песента и клипа изпълнителят изказа на един от най-талантливите ни композитори – Магомед Геланиевич-Мага, който е автор на музиката на парчето. Партньорка на актьора във видеото е Василена Радева – изключително талантлива и обещаваща гримьорка и художничка, а заснемането и монтажът са дело на Стефан Маринов от “Будабаз тейп кампъни”. Любопитен факт е, че клипът е заснет миналата година – в последните слънчеви дни от септември. Ненчо Балабанов е категоричен, че в песента си е държал да покаже част от красотата на българското Черноморие, затова видеото е заснето в невероятните комплекси \"Естебан\" между Равда и Несебър. А докато всички се чудеха има ли жена до чаровния рожденик, се появиха не една, а цели две дами, които се бориха за вниманието му и кандидатстваха за адреналинки в новия сезон на „Господари на ефира“.  ", "date": "2019.04.18", "title": "Ненчо Балабанов чукна 39 с нов клип"}
{"url": "https://www.monitor.bg:443/bg/a/view/edi-hyrn-pregovarjal-s-16-boksiori-10-otkazali-162936", "text": "Еди Хърн, промоутърът на световния шампион по бокс в тежка категория Антъни Джошуа, е преговарял за 24 часа с 16 души от елита на професионалистите за заместник на хванатия с допинг Джарел Милър. Оказало се обаче, че 10 от тях не са на разположение за боя на 1 юни в зала \"Медисън Скуеър Гардън\" в Ню Йорк. Сред избраниците в списъка е и Кубрат Пулев, за когото Хърн е питал Боб Аръм. Ситуацията около замразения лиценз на Кобрата заради скандала с целувката с Джени Суши и жалбата на Богдан Дину за удари зад врата обаче е доста объркана и засега без възможност за конкретен ангажимент. \"Ние дори не сме си и помисляли да отменим или пренасрочим за друга дата мача, коментира Хърн. - Вече сме продали 17 000 билета, 10 000 фенове ще пристигнат от Великобритания. Какво, да анулиране? Такъв вариант дори не сме обсъждали. Просто трябва да намерим добър опонент. Точка. В края на краищата хората купуваха билетите не заради Джарел Милър, а заради Антъни Джошуа. Това е неговото шоу. Милър пък категорично отрече да е приемал забранени вещества. \"Ще обжалвам това решение, тъй като никога не съм приемал забранени вещества и нямам нужда от тях\", изцепи се Голямото бебе в социалните мрежи.", "date": "2019.04.18", "title": "Еди Хърн преговарял с 16 боксьори, 10 отказали"}
{"url": "https://www.monitor.bg:443/bg/a/view/alen-delon-poluchava-pochetna-zlatna-palma-v-kan-162939", "text": "Великият Ален Делон ще получи почетна „Златна палма“ на тазгодишния филмов фестивал в Кан за значимото си присъствие в историята на седмото изкуство. Той принадлежи изцяло на киното, на неговите най-хубави творби и на неговите митове – така организаторите на фестивала мотивират решението си. „След Жана Моро, Уди Алън, Бернардо Бертолучи, Джейн Фонда, Клинт Истууд, Жан-Пол Белмондо, Маноел де Оливейра, Аниес Варда и Жан-Пиер Лео фестивалът в Кан има честта с гордост да обяви, че легендарният изпълнител от филма „Гепардът“ на Лукино Висконти („Златна палма“ от 1963 г.) се е съгласил да получи признанието на световната филмова общност“, казва се още в официалното изявление. 83-годишният днес легендарен актьор за пръв път се появява в Кан на 13 май 1961 г. като като участник във филма The Joy of Living, който има голям успех. Той е там и за „Затъмнение“ на Микеланджело Антониони (1962), разбира се – за „Гепардът“, за „Господин Клайн“ на Джоузеф Лоузи (1976), а през 1991 г. зрелищно пристига с хеликоптер, за да представи New Wave. През 2010 г. Делон ръка за ръка с Клаудия Кардинале се връща на червения килим по повод показа на реставрираното копие на „Гепардът“ 47 години след създаването на филма. Но отношенията на своенравния актьор с фестивала рядко са били идилични, ето защо президентът на форума Пиер Лескюр и генералният мениджър Тиери Фремо заявяват, че са „радостни за това, че Ален Делон е приел да бъде почетен от фестивала“. Преди време прочутият французин оповести оттеглянето си от киното след повече от 80 филма в кариерата си, сред които и касови шампиони като „Борсалино“, и авторски арт филми на Висконти, Антониони, Годар, влезли в класиката на седмото изкуство. Делон си е партнирал на екрана с великолепни актриси като Роми Шнайдер, Клаудия Кардинале, Урсула Андрес, Моника Вити, но фестивалните хроники са съхранили и едно негово откровение за неосъществена мечта: „Има нещо, което ми се изплъзна и което винаги ще ме преследва: би ми харесало да бъда режисиран от жена преди да умра“.", "date": "2019.04.18", "title": "Ален Делон получава почетна „Златна палма“ в Кан"}
{"url": "https://www.monitor.bg:443/bg/a/view/razsledvaneto-na-mylyr-njama-vryzka-mejdu-kampanijata-na-trymp-i-rusija-162926", "text": "Разследването на американския специален прокурор Робърт Мълър не е установило координация между президента Доналд Тръмп или представители на предизборния му щаб и Русия по време на кампанията за президентските избори в Съединените щати през 2016 г. Това съобщи днес министърът на правосъдието и главен прокурор на САЩ Уилям Бар, представяйки редактирана версия на доклада на Мълър, предадоха световните агенции. \"Разследването не е установило членове на щаба на Тръмп да са заговорничили или да са се координирали с руското правителство при неговите дейности за намеса в изборите\" в Съединените щати през 2016 г., каза на пресконференция Бар, цитиран от Ройтерс. Той обяви още, че Мълър не е открил доказателства американският президент да е възпрепятствал разследването срещу него за евентуален сговор с Русия по време на предизборната кампания. Министърът на правосъдието на САЩ заяви, че ще предаде редактираната версия на доклада на Конгреса в 11 ч. източноамериканско време (18 ч. българско време) днес, предаде Асошиейтед прес. Представители на Демократическата партия се оплакаха, че пресконференцията на Бар е опит да се повлияе на реакциите на доклада преди неговото представяне.", "date": "2019.04.18", "title": "Разследването на Мълър: Няма връзка между кампанията на Тръмп и Русия"}
{"url": "https://www.monitor.bg:443/bg/a/view/antonio-banderas-tyrsi-izbavlenie-chrez-heroin-v-kan-162916", "text": "Тежко болен артист, загубил творческата си муза – като такъв ще видим холивудския ас Антонио Бандерас в един от основните претенденти за приза „Златна палма“ тази година. Откривайки избавление от „черната си дупка“ чрез хероина, в „Болка и слава“ (Pain And Glory), екранният Зоро прави ретроспекция към някои от най-добрите заглавия във филмографията на режисьора на продукцията Педро Алмодовар. Сред тях – Volver („Завръщане“), Bad Education („Лошо възпитание“) и др. Това се случва чрез препратки към миналото на героя на Бандерас, а в част от кадрите, връщащи лентата назад в годините, в ролята на негова майка ще видим и Пенелопе Круз. Общо 18 заглавия влизат в основната конкурсна програма на 72-ото издание на филмовия фестивал в Кан, стана ясно след пресконференция в сряда. Сред лентите, които към момента предизвикват по-голям интерес е и откриващият The Dead Don’t Die, режисиран от Джим Джармуш. С участие в него се разписват Адам Драйвър и Бил Мъри, които ще видим в ролята на Жанрът на филма е комедия, а зрителите във Франция ще могат да го гледат за първи път на 14 май, когато официално ще бъде даден старт и на фестивала. Междувременно стана ясно, че Rocketman – биографията на Елтън Джон, режисирана от Декстър Флечър, ще бъде излъчена извън конкурсната програма на един от най-престижните кино форуми на световно равнище. Въпреки спекулациите, че Кан ще даде терен за световната премиера и на новата продукция на Куентин Тарантино „Имало едно време в Холивуд“, това така и не бе потвърдено в рамките на пресконференцията. Организаторите предупредиха все пак, че впоследствие. Начело на журито тази година ще застане авторът на „Завръщането“ и „Бърдмен“ Алехандро Иняриту.", "date": "2019.04.18", "title": "Антонио Бандерас търси избавление чрез хероин в Кан"}
{"url": "https://www.monitor.bg:443/bg/a/view/pravjat-sajtovete-na-administracijata-po-kalyp-ednakvi-162918", "text": "За по-лесна ползваемост от гражданите и бизнеса интернет страниците на администрацията ще бъдат обновени до еднаквост. Ведомствата ще трябва да спазват правила, с които да се гарантира, че „ориентирани към потребителя, с достъпни и ясни навигация и съдържание“. Това е записано в проект за изменение на Наредбата за общите изисквания към информационните системи, регистрите и електронните административни услуги, публикувана за обществено обсъждане на strategy.bg. С новата наредба се предлага председателят на Държавна агенция \"Електронно управление\" (ДАЕУ) да се заеме с тази дейност. В момента министърът на транспорта, информационните технологии и съобщенията отговаря за уеднаквяването на дизайна на интернет страниците на администрациите. Правомощията му за това са дадени в средата на 2009 г.", "date": "2019.04.18", "title": "Правят сайтовете на администрацията по калъп еднакви"}
{"url": "https://www.monitor.bg:443/bg/a/view/izdirvat-pobojnik-prebil-jena-si-162913", "text": "Побойник от Панагюрище е обявен за издирване, след като пребил жената, с която живеел на семейни начала. Пострадалата жена се оплакала в местното управление на МВР и оттам предприели действия за залавяне на насилника. Сигналът за нанесения побой бил получен в полицията в средногорския град в сряда вечерта. Около 20.30ч. 47-годишният панагюрец И.И. отишъл в апартамента,  обитаван от 46-годишна жена, с която са живеели на семейни начала. Мъжът изобщо не трябвало да припарва до жилището, тъй като имало заповед за незабавна защита, издадена от Районния съд в средногорския град. Магистратите се намесили, тъй като И.И. и преди посягал на жената и тя била подала жалба в прокуратурата за системния тормоз, на който била подложена. Насилникът разбил входната врата на жилището, проникнал вътре и нанесъл поредния побой  на жертвата. Жената е транспортирана за преглед в местната болница, след което е освободена за домашно лечение. Екипи от полицейското управление незабавно са реагирали на сигнала за случилото се. Органите на реда започнали да издирват побойника, за да го задържат, но той се бил укрил и затова полицията в Панагюрище го е обявила за издирване.", "date": "2019.04.18", "title": "Издирват побойник, пребил жена си"}
{"url": "https://www.monitor.bg:443/bg/a/view/hvanaha-288-kg-heroin-za-blizo-19-mln-leva-na-kapitan-andreevo-162919", "text": "Голяма пратка хероин от 288,380 кг хероин е задржана на ГКПП Капитан Андреево, като стойността на заловената дрога се оценява на близо 19 млн. лева. Опасната дрога е хваната в камион с иранска регистрация на 14-и април т.г. Камионът бил отклонен за проверка с рентгенов скенер заради рисковия маршрут. При последвалата пълна проверка митничари разбили  двата сандъка, в които бил товара. По документи това било машина за боядисване, тип камера. Товарът бил документално оформени като колети от Иран до България. Получател бил склад в Пловдив. о-голямата дървена каса съдържала самата камера за боядисване. След демонтиране на метална ламарина в пода на камерата се наблюдавали множество квадратни керамични плочи, залепени върху цялата долна вътрешна част към металната конструкция на камерата. Същите керамични плочи били залепени и върху цялата горна вътрешна част към металната конструкция на камерата. При демонтиране на керамичните плочи покриващи пода и тавана на камерата, във всяка една от плочите са открити общо 144 броя квадратни пакети. Бежовото прахообразно вещество в тях е реагирало на хероин при тестване с полеви наркотест. Задържан е иранският шофьор на камиона Сендмохамадхас Мирхосеин Рамазани, на 36 години. В хода на разследването е арестуван и получателят на пратката Селман Йоздемир, на 40 години, който е турски гражданин, но живее постоянно в Беларус. Двамата са обвинени в наркотрафик на изключително опасно наркотично вещество в особено големи размери, като Рамазани се счита за извършител, а Йоздемир за помагач. Ако обвиненията срещу тях бъдат доказани, законът предвижда решетки от 15 до 20 години и глоба от двеста хиляди до триста хиляди лева. По случая са използвани и специални разузнавателни средства. Късно следобяд в четвъртък Окръжният съд в Хасково реши да остави двамата чужденци за постоянно в ареста, защото има риск да се укрият и избагат зад граница. Разследването продължава, като тепърва ще се установи дали задържаната дрога е трабвало да бъде пренатоварена и транспортирана за страна от Западна Европа или е била предназначена за българския черен пазар.", "date": "2019.04.18", "title": "Хванаха 288 кг хероин за близо 19 млн. лева на Капитан Андреево"}
{"url": "https://www.monitor.bg:443/bg/a/view/vseki-mesec-shte-ima-fermerski-pazar-v-sofija-162924", "text": "Национален фермерски пазар ще се провежда всеки месец в София. Решението гласуваха днес общинските съветници в столицата. „Взехме решение за провеждането на Фермерски пазар Оборище всеки месец до края на годината. Защото това е не просто търговия, а културно- социално явление, туристическа атракция и ежедневна необходимост”, заяви зам.-председателят на СОС и председател на Стопанската комисия в Столична община Николай Стойнев. През годините този вид пазари се наложиха и са много харесвани от столичани и гостите на града, каза Николай Попов, изпълнителен директор на „Пазари ЮГ“ ЕАД. Организатори на събитията са “Пазари ЮГ” ЕАД, Столична община и няколко фермерски организации. Те са под егидата на столичния кмет Йорданка Фандъкова. Освен пазара, почти за всяко събитие е предвидена и културна програма. Тази неделя (21 април 2019 г.) фермерският пазар отваря врати в 10 ч. , а от 12 ч. е стартът на празничния концерт по случай “Цветница”. На площада ще свири “Софийски духов оркестър” заедно със солистите на музикален театър “Стефан Македонски”. Поканен е и представителният танцов ансабъл “Заря”. На отсечката на ул. Оборище, между храм паметника “Ал. Невски” и бул. Васил Левски се очакват над 100 сертифицирани български производители. На пазара ще има всичко необходимо за великденската трапеза.", "date": "2019.04.18", "title": "Всеки месец ще има фермерски пазар в София"}
{"url": "https://www.monitor.bg:443/bg/a/view/ni-lo-nabludava-bitka-v-kuhnjata-na-ada-162922", "text": "На сблъсъка между любимката на шеф Виктор Ангелов Варта и най-колоритния участник в Hell’s Kitchen Петко ще стане свидетел от една ръка разстояние и Николета Лозанова. Плеймейтката е сред ВИП гостите, които ще видим да мезят в Кухнята на Ада в епизода тази вечер. Тя ще е в компанията на своя любим – футболистът Ники Михайлов. Другото популярно лица, което ще гали небце с ястията на синия или червения отбор, е тв водещият Ники Кънчев. Той ще посети вечерната резервация в предаването със своята дъщеричка. Един готвач ще изгуби тотално контрол, друг ще се мобилизира до краен предел, отборите ще бъдат „заедно като един“, но дали ще е достатъчно? На края на вечерта един от участниците ще се сбогува с куртката си и мечтата да спечели Hell’s Kitchen.", "date": "2019.04.18", "title": "Ни Ло наблюдава битка в Кухнята на Ада"}
{"url": "https://www.monitor.bg:443/bg/a/view/aktioryt-dimityr-nikolov-s-nagrada-za-polet-v-izkustvoto-162915", "text": "Младият актьор Димитър Николов е носителят на голямата награда „Стоян Камбарев“ от десетото юбилейно издание на отличията за полет в изкуството, учредени от актрисата Деси Тенекеджиева. Деница Боева – художник и визуален артист, пък заслужи специалната награда. Победителят получи знакова бронзова статуетка на художника Кольо Карамфилов и парична премия в размер на 3000 лв. Николов е избран заради запомнящите си роли в театъра и киното, изградени с дълбока отговорност, професионализъм и тотална отдаденост; заради комплексния му талант, деликатност и фината актьорска игра, която се запечатва в съзнанието на всеки зрител. Публиката го познава с ролите му в постановката на Народния театър „Наблюдателите“, от „Стъклената менажерия“ в „Сфумато“, както и от филмите „Безкрайната градина“ и „Христо“. Във вторник актьорът имаше нова премиера на първата ни сцена – като Альоша Карамазов в мащабната драматизация по „Братя Карамазови“ на Достоевски. Боева е отличена за интригуващите си идеи и смели творчески търсения, които защитава с упоритост в академичната среда, за сериозната заявка да твори концептуално в областта на скулптурата и инсталациите, за експеримента и умелото преплитане на материали, знаци, символи, асоциации... Останалите номинирани тази година бяха операторът Теодор Фичев(част от екипа на филма „Ага“, завоювал множество международни награди), музикантът Сара Чакърова (ударни), режисьорът Петър Денчев (за спектаклите „Телефонът на мъртвеца“ и „Едноокият цар“ във Варненския театър). Всички те ще получат подкрепа за осъществяване на свои проекти. Вече 10 години фондация „Стоян Камбарев“ дава криле на младите и талантливи български творци, които развиват ярко своя индивидуален почерк и талант. Уникалното на наградата, носеща името на незабравимия режисьор, е, че тя не е строго профилирана, а обхваща широка селекция даровити творци от различни арт области.", "date": "2019.04.18", "title": "Актьорът Димитър Николов с награда за полет в изкуството"}
{"url": "https://www.monitor.bg:443/bg/a/view/kniga-razkriva-pyrvija-ugovoren-mach-v-bylgarija-162921", "text": "Макар от историческа гледна точка да е почти невъзможно да се определи кой е първият уговорен мач в България, един скандал на самия финал във Втора софийска дивизия през сезон 1933/34 получи гласност в излизащата днес на пазара книга „Как Цар Футбол превзе България“. Автор на творбата е колегата от „Меридиан мач“ и доктор по история Теодор Борисов, а заглавието не е никак случайно, защото изданието ще ни върне назад във времето, за да научим интересни и непознати неща около футбола у нас. Пред „Монитор“ Борисов разкри за читателите ни един от най-любопитните моменти в аванс. „Въпросната случка получава най-сериозен отзвук в печата преди 1944 г. Става въпрос за срещата между „Бенковски“ и „Борислав“ от последния кръг. Срещата има пряко отношение за първото място, което гарантира участие в Първа софийска дивизия на мястото на изпадналия „Раковски“. Преди кръга водач в подреждането е „България“ с 21 точки, следван от „Бенковски“ – с 19, а „Ботев“ и „Борислав“ имат по 18. На 19 юни „България“ посреща „Ботев“ и се нуждае от равен, за да си осигури промоция, а на следващия ден е сблъсъкът „Бенковски“ - „Борислав“, който може да стане безпредметен. Съдбата обаче е решила да има драма и изненадващо „Ботев“ печели с 3:1 визитата си на „България“, с което банишорци получават шанс да станат първи. За целта те се нуждаят от победа с четири гола разлика. Четирима играчи на „Борислав“ получават материални стимули (трима взимат 1300 лв. на ръка, а един получава полица за 1500), като освен това им е обещано да приберат приходите от мача. В същото време членовете на „Бенковски“ в реферската колегия гарантират, че всичко по отношение на съдията е уредено и фарсът може да стартира. На полувремето резултатът е само 2:1 за „Бенковски“, но през втората част се стига до 6:1, при който реферът не издържа и прекратява срещата, а публиката опитва да линчува злочестите артисти“, споделя Борисов. Скандалът придобива огромен отзвук, а какви са последствията за отборите може да научите в книгата  \"Как Цар Футбол превзе България\", чиято премиера е утре от 19 ч. в сградата на съюза на архитектите.", "date": "2019.04.18", "title": "Книга разкрива първия уговорен мач в България"}
{"url": "https://www.monitor.bg:443/bg/a/view/tri-firmi-s-oferti-za-mashinnoto-glasuvane-162923", "text": "Три фирми са подали оферти за участие в обществената поръчка на ЦИК за осигуряване на машините за гласуване за евровота на 26 май. Това съобщи говорителят на комисията Александър Андреев. Става дума за  \"Български машини за гласуване\" ООД, \"Лекс.БГ\" АД и \"Сиела Норма\" АД. Поръчката е за намене на 3000 машини, максималната стойност е 7,5 млн.лева.  До 26 април ще стане ясно коя фирма победител. Водещият критерий е най-ниска цена на доставката,  а другият - техническата спецификация.  В момента комисия от 7 члена разглежда техническата спецификация на офертите, като до 25 април трябва да препоръча на ЦИК коя от тях да избере.  Междувременно ЦИК и СЕМ подписаха споразумение за работа по време на предизборната кампания  за медиен мониторнг.", "date": "2019.04.18", "title": "Tри фирми с оферти за машинното гласуване "}
{"url": "https://www.monitor.bg:443/bg/a/view/karakachanov-kabinetyt-e-stabilen-162903", "text": "Кабинетът е стабилен. Това увери вицепремиерът и военен министър Красимир Каракачанов в кулоарите на НС.Поводът за коментара му е оставката на зам-икономическия министър Александър Манолев след скандала с имотите му, проверката на ВКП по случая и възложената проверка на КПКОНПИ от страна на прокуратурата.  И днес и утре ще бъде стабилен кабинетът, каза Каракачанов. По думите му това, че някой е подал оставка не е основание за дестабилизиране. Въпреки това той даде да се разбере, че удря по доверивето на кабинета.  Каракачанов отново подчерта своята версия за т.нар \"апартаментгейт\", който доведе до рокади в кабинета и ГЕЕБ. По думите му не е целта евроизборите или пък местните. \"Знаете какво трябва да избира Народното събрание в края на година - главен прокурор. Според мен това е основната част на тази операция\", каза той. Въпреки това Каракачанов отказа да коментриа откъде идва тази атака и лаконично заяви: \"Аз не съм врачка\". ", "date": "2019.04.18", "title": "Каракачанов: Кабинетът е стабилен"}
{"url": "https://www.monitor.bg:443/bg/a/view/sofija-kupuva-10-tramvaja-ot-praga-162902", "text": "София ще закупи 10 трамвая втора употребата от Прага, реши Столичният общински съвет (СОС). Мотрисите са 18 годишни и ще се движат по линиите 20 и 22, като заменят сегашните 30-годишни возила. Зам.-председателят на транспортната комисия на СОС Зафир Зарков обясни, че цената на единия трамвай е 40 000 лв., която по думите му е доста добра, защото само за транспортирането на извънгабаритния товар от Чехия са необходими по 10 000 лв. на мотриса. Финансирането на покупката е от специализирания общински приватизационен фонд. „Закупуването става благодарение на сътрудничеството между община Прага и София. В момента процедурата по договарянето е към края и се очаква да се подпише контракт. С новите мотриси ще се подобри комфорта на пътуване“, категоричен бе Зарков. През тази година предстои и доставката на 13 нови трамвая, които ще се движат по линия №5. Превозните средства ще бъдат нископодови и климатизирани, с платформа за детски колички и за хора с увреждания, ще разполагат със стоп бутон за слизане и звукова сигнализация за незрящи хора. Осигурено е и видеонаблюдение. С доставката на нови 13 трамвая ще се обновят изцяло превозните средства на трамвайна линия №5. Очаква се трамваите да пристигнат в София на две партиди до края на октомври да бъдат пуснати в редовна експлоатация до края на годината. Зарков коментира и изграждането електронната система за таксуване в градския транспорт. Фирмата, избрана да разработи тикет системата, в момента проучва наземния и подземен транспорт в града. „Договорът бе подписан през декември 2019 г. и срокът за изпълнение е 24 месеца. Така след 20 месеца трябва да бъде готова“, каза Зарков. През този период се предвижда въвеждане в експлоатация на повече от 15 000 устройства, на над 1 350 напълно оборудвани превозни средства от 4 типа транспорт, монтаж на оборудване в 11 депа, 52 метростанции, над 80 търговски обекта, интеграция на съществуващите системи, обучението на 3000 служители на ЦГМ и транспортните оператори. Новата система се очаква да спестява време за зареждане и да гарантира по-лесно удобно валидиране на потребителите в превозните средства. Все още не е ясно дали пътниците ще бъдат таксувани спрямо времето, което са прекарали в градския транспорт или на изминало разстояние. Всеки пътник ще може да зарежда превозния си документ от компютър, мобилен телефон или банкова карта.", "date": "2019.04.18", "title": "София купува 10 трамвая от Прага"}
{"url": "https://www.monitor.bg:443/bg/a/view/uchenici-risuvaha-krysta-i-deva-marija-vyrhu-gigantski-velikdenski-jajca-162910", "text": "Уникални великденски яйца изрисуваха талантливите ученици от двете художествени училища в Пловдив – НХГ „Цанко Лавренов“ и Националната гимназия за сценични и екранни изкуства за предстоящите празници. Освен традиционните за Възкресение Христово символи – кръст, икони, гълъб, дори трънен венец, в красивите картини място са намерили и символи и знакови места от Пловдив – Античния театър, църквата „Света Богородица“, паметникът на Съединението, Стария град и Хисар капия, кв. „Капана“ и неговите знаменца, Сахат тепе. Десетте пъстроцветни яйца с големина от 70 см. до 1.20 м са разположени в градинката пред Община Пловдив и веднага привлякоха вниманието на пловдивчани, които побързаха да ги снимат. Ученици от НУМТИ „Добрин Петков“ Пловдив свиреха за доброто настроение на творците и публиката. Миналата година, яйцата бяха изрисувани от известни пловдивски художници, членове на Дружеството на пловдивските художници. Тогава в инициативата се включиха Венета Маринова, Моника Роменска, Иван Чакъров, Деляна Димитрова, Жорж Сопаджиев, Снежана Фурнаджиева, Минчо Панайотов, Цвета Марова и Данчо Григоров. След като талантливите възпитаници на двете училища по изкуствата изпишат десетте великденски яйца, те ще останат да радват пловдивчани пред сградата на община Пловдив по време на предстоящите светли празници.", "date": "2019.04.18", "title": "Ученици рисуваха кръста и Дева Мария върху гигантски великденски яйца"}
{"url": "https://www.monitor.bg:443/bg/a/view/pusnaha-snimka-ot-kosmosa-na-izgorelija-notr-dam-162907", "text": "От името на Фондацията за френско наследство измамници се обаждат по телефона или изпращат имейли под претекст, че събират средства за реставрацията на опожарената катедрала Нотр Дам в Париж. Голям брой такива измами са засечени във Франция, но и в чужбина, сигнализираха представители на Фондацията. Министърът на културата Франк Риестер се присъедини към призивите към гражданите да бъдат внимателни. Междувременно Френският президент Емануел Макрон назначи свой специален представител, който ще отговаря за реконструкцията на пострадалата от пожар парижка катедрала Нотр Дам , съобщи Елисейският дворец. \"Френският президент назначи специален представител, отговорен за възстановяването на Нотр Дам, генерал Жан-Луи Жеоржелин. Той ще започне работата си от утре\", гласи комюникето. Междувременно европейската космическа агенция пусна в Туитър снимка на Нотр Дам след пожара от космоса.", "date": "2019.04.18", "title": "Пуснаха снимка от космоса на изгорелия Нотр Дам"}
{"url": "https://www.monitor.bg:443/bg/a/view/pavel-kolev-ljatoto-rejem-do-kokal-162908", "text": "Изпълнителният директор на „Левски“ Павел Колев призна, че кардиналните промени на „Герена“ ще започнат след края на сезона. „В момента паралелно с цялата всекидневна дейност, аз се занимавам да подготвям тези промени – те са свързани с преструктурирането на администрацията и с персонални промени. Трябваше да опозная обстановката и да опозная и хората тук, за да направя верните изводи, за да преценя, с кого можем да продължим напред и с кого ще се разделим. Тепърва предстоят промените, които всички очакват. А дали те ще са за добро, ще видим следващия сезон. Очаквах да е трудно, но не е и това, което заварих“, коментира Колев пред Diema sport. Той допълни още, че в момента целта пред клуба е да си изчисти репутацията и дълговете. „Ще направим инвестиции в школата. И другото, което няма да се хареса на някои е, че „Левски“ ще има нов стадион. Пътят ще е трънлив. Дали хората ще изтърпят процеса, никой не знае. Надявам се – да“, коментира още „синият“ шеф. В същото време на „Герена“ правят всичко възможно да вдигнат на крака голмайстора си Станислав Костов за дербито с ЦСКА. Нападателят е с болки още от гостуването на „Черно море“, но въпреки това игра срещу „Лудогорец“. На този етап лекарите споделят, че шансовете му да е титуляр са 50:50, но със сигурност ще е в групата за двубоя.", "date": "2019.04.18", "title": "Павел Колев: Лятото режем до кокал "}
{"url": "https://www.monitor.bg:443/bg/a/view/falira-parnoto-v-bukuresht-162911", "text": "Бyĸypeщĸaтa oбщинcĸa ĸoмпaния зa централно топлоснабдяване PAДET oбяви фaлит днec c съ съдебно решение, нo ĸмeтът нa pyмънcĸaтa cтoлицa Гaбpиeлa Фиpя yвepи, чe житeлитe нa гpaдa щe пpoдължaт дa пoлyчaвaт тoплa вoдa и oтoплeниe, пpeдaдe \"Aджepпpec\", цитиpaнa oт БHP. Tя зaяви, чe дeйнocттa нa PAДET щe бъдe пoeтa oт Гpaдcĸaтa тepмoeнepгийнa ĸoмпaния, ĸoятo бeшe ocнoвaнa c peшeниe нa Oбщинcĸия cъвeт нeoтдaвнa. Ocнoвeн пpeдмeт нa дeйнocт нa нoвото дружество щe бъдe пpoизвoдcтвoтo, диcтpибyциятa, тpaнcпopтът и дocтaвянeтo нa тoплoeнepгия. PAДET изпaднa в нecъcтoятeлнocт пpeз 2016 г. зapaди нaтpyпaни дългoвe в paзмep нa 3,7 млрд. лeи (около 1,520 млрд. лв.). ĸъм нaй-гoлeмия пpoизвoдитeл нa eлeĸтpичecĸa и тoплиннa eнepгия в cтpaнaтa - EЛЧEH Бyĸypeщ, нaпoмня caйтът \"Зиape\".", "date": "2019.04.18", "title": "Фалира парното в Букурещ"}
{"url": "https://www.monitor.bg:443/bg/a/view/bylgarija-v-top-5-na-evtinite-destinacii-za-ujnoafrikanci-162912", "text": "Страната ни е в топ 5 на евтините дестинации, които се препоръчват на съседите от Южна Африка. Това предават от новинарския сайт briefly.co.za. България привлича туристи с 3 града, всеки от които с уникални изкушения и забележителности. Според сайта не е тайна за никого, че пътуванията в популярни дестинации за южноафриканците са скъпи и не всички могат да си ги позволят. Затова и авторите представиха списък с топ 5 страни, които могат да се посетят, без да се харчат много пари за самолетни билети и за престой. На последно място е Кения, в която не е нужда виза дори за бизнес посещения в рамките на 30 дни. Плюс на страната са дружелюбните й жители, както и топлите води на Индийския океан и разходите сафари. След Кения е Танзания, известна с най-високия връх на континента – планината Килиманджаро. Освен възможността той да бъде изкачен, туристите могат да се насладят на разходка в дивата природа в националния парк Серенгети. На трето място е Босна и Херцеговина, която туристите наричат Тя предлага условия както за любители на градските разходки, така и за търсещите тръпка скиори, които могат да посетят Травник. „Посещението ще ви даде да надникнете в миналото, но да видите цялата картина на бъдещето“, пишат от сайта. На крачка от челната позиция е България, която впечатлява с Варна, Велико Търново и София. от шумни градове до зимни курорти“, смятат авторите. Освен тези три града, Жеравна и Бургас също са изредени като дестинации с вълнуващи гледки. На първо място е Русия, която винаги е била търсена от туристите. Причина за това е, че страната има богата култура и цели 28 места, защитени от ЮНЕСКО.", "date": "2019.04.18", "title": "България в топ 5 на евтините дестинации за южноафриканци"}
{"url": "https://www.monitor.bg:443/bg/a/view/lubo-kirov-sys-zlaten-sertifikat-za-kakto-predi-snimki-162914", "text": "Освен, че пълни зали и клубове като разпродава всички билети за появите си на сцена, Любо Киров получи доказателство, че е и един от малкото артисти, за който буквално си струва да прави музика. Днес последният му албум „Както преди“ се сдоби със златен сертификат по продажби, връчван от БАМП. „За мен и Вирджиния рекърдс (б.а. разпространителите на албума), една от големите награди за този албум, вече са продажбите. Вие сте виновни!:) Благодаря на всички, които харесаха песните в него и препълваха концертите през 2018! Гласувайте за \"Както преди\" и в категориите на БГ Радио“, призова изпълнителят на “Летим“, който ще се бори за 4 статуетки на Годишните музикални награди. Явно актуалният му проект е преминал летвата, определена от Асициацията още през януари. Или поне така е отбелязано на плакета, с който той се похвали в социалните мрежи. Това ще рече, че е реализирал отличните си продажби в рамките точно на половин година. \"Както преди\" с нареди по рафтовете на музикалните магазини на 7 юни 2018-та.", "date": "2019.04.18", "title": "Любо Киров със златен сертификат за „Както преди“ (СНИМКИ)"}
{"url": "https://www.monitor.bg:443/bg/a/view/samo-5-ot-bylgarite-gledat-kino-rodno-proizvodstvo-162905", "text": "Едва пет на сто от българите са отишли до киносалона, за да изгледат филм родно производство през миналата година. Според статистиката, това са 388 006 зрители на фона на почти 7-милионното ни население. Данните, разпространени от Националния филмов център, посочват още, че 2018 г. бележи спад от 24% на посещаемостта на българските заглавия на голям екран в сравнение с предходните 12 месеца. „Привличане“ е филмът, грабнал вниманието на най-много киномани у нас. Продукцията, отгледана от началото до края от Яна Маринова, е гледана от почти 113 хиляди зрители, като е генерирала печалби в размер на над 869 хиляви лева. Следва „Революция Х“ - лентата, която проследи съдбата на герои като Боби и Мира от тийн сериала „Революция Z”. С приходи от близо половин милион лева, филмът е грабнал интереса на 55 хиляди зрители. Бронзът в класацията отива при третия авторски филм на Ники Илиев - „Нокаут, или всичко, което тя написа“. Той има в архива си печалби в размер на 349 хиляди лева и е изгледан от почти 42 000 зрители. Впечатление прави, че „Възвишение“ провокира интереса на любителите на седмото изкуство у нас и тази година, като попада на осмо място в топ 10 в списъка. Припомняме, че филмът на Виктор Божинов се появи на голям екран в края на 2017 г., като бързо се превърна в най-гледаното родно заглавие тогава.", "date": "2019.04.18", "title": "Само 5% от българите гледат кино родно производство"}
{"url": "https://www.monitor.bg:443/bg/a/view/zapochvat-kastingite-za-bylgarija-tyrsi-talant-162906", "text": "Започват предварителните кастинги за новия сезон на предаването „България търси талант“, което тази есен ще се завърне в ефира на bTV. Първата дата е 6 май, а терен за ентусиастите ще даде столичен хотел. В София таланта си ще демонстрират мъже, жени и деца на всякаква възраст още на 7 и 18 май. Във Велико Търново и Бургас кастинги ще има на 9 май, а във Варна и Пловдив те ще се проведат на 11 май. Прослушванията започват в 9 ч. По традиция, награда в шоуто е 50 000 лева, която може да превърне победителя в най-скъпо платения артист у нас – като получи тази сума само за три появи на сцената. Късмета си на родна сцена могат да опитат и таланти от чужбина.", "date": "2019.04.18", "title": "Започват кастингите за „България търси талант“ "}
{"url": "https://www.monitor.bg:443/bg/a/view/vyzstanovjavat-s-4-mln-lv-voennoto-uchilishte-v-dolna-mitropolija-162901", "text": "Над 4 млн. лева ще струва възстановяването на висше военновъздушното училище в Долна Митрополия. Това стана яснот от думите на военния министър Красимир Каракачанов в кулоарите на НС. Точно преди това НС единодушно със 87 гласа \"за\" върна статута на авиационното училище, което  е било закрито през 2002 г. и превърнато в факултет към Военния нуниверситет във Веило Търново.  Каракачанов обясни, че парите ще дойдат от бюджета на МО. Той припомни, че са били отделили около 28 млн. лева за военните училища у нас, като над 4 млн.лева са били отделени за Долна Митрополия. Като начало обаче тези средства ще са достатъчно за възстановяване на сградния форнд.  Каракачанов уточни, че статутът на военното училище се възстановява от 1 януари 2020 година, а първия прием на курсанти ще е от есента догодина. По думите му въстановяването му е една справедливост след 17 години.  Целта е да се обучават не само военни пилоти, но и такива за гражданската авиация, включително и за РВД, като ще се привличат студенти от чужбина. Той даде за пример военоморското училище във Варна, където има много чудестранни студенти, включително от страни от ЕС, които идват да се обучават за моряци в България. Приходите на ВМУ във Варна пък са 3 млн. лева на година. Намекна, че причината за закриването на школото е заради частни интереси и възможността пилотите да се обучават в частни компании. Досега обаче не е имало политическа воля за възстановяването на школото.  Часовете нальот на курсантите пък ще се увеличи, ако има повече авиационна техника, визирайки покупката на нови изтребители и ремонт на старата техника, отговори пък Каракачанов на въпорос дали тези 60 часа ще бъдат увеличени, след връщането на статута на училището в Долна Митрополия. Правим всичко възможно да увеличаваме броя на хеликоптерите и самолетите, ремонтирайки ги, каза още той и припомни, че от миналата година има договор за Миг- 29, а сега предстои такъв за СУ-25 и други.  Каракачанов коментира и факта, че миналата година са били обявени 13 места за пилоти, но са приети само 6 във авиационния факултет. По думите му желаещи има много, но често те не издържат предварителните изпити и идват неподготвени, отделно падало и нивото на средното образование в страната. Отделно имало и случаи, когато студенти се отказват след още първата година заради тежкия материал, който трябва да отстояват.  По време на дебатите в залата министърът успокои депутатите, че възстановяването на училището в Долна Митрополия няма да стане за сметка на университета във Велико Търново или за артелирийския факултет в Шумен. Определи като политически спекулации, че ще взимат преподаватели от Шумен и добави, че е неизбежно и възстановяването на артелийското училище в Шумен, което преди години е имало съдбата на това в Долна Митрополия. \"Държавата показвам, че мисли не само за модернизацията, но за подготовката на качествени кадри\", каза той.  Иначе в кулоарите на парламента военният министър коментира и темата с ракетната атака по българската база в Афганистан. По думите му няма пострадали и за пореден път се разминаваме без поражения. Афганистан е театър на военни действия и риск винаги има, каза той и добави, че голяма част от територията на страната е в ръцете на талибани и други групировки. Въпреки това той увери, че всичко е под контрол. Според Каракачанов не е изненада включването на Андрей Слабаков и ген Шевиков в листата на ВМРО за евровота. Той определи това като съвсем закономерно, предвид че са хора, с които са имали близки идейни отношения през годините. ", "date": "2019.04.18", "title": "Възстановяват с 4 млн. лв. военното училище в Долна Митрополия"}
{"url": "https://www.monitor.bg:443/bg/a/view/ns-prie-doklada-na-ombudsmana-2-3-ot-preporykite-se-izpylnjavat-ot-instituciite-162899", "text": "Депутатите от Народното събрание приеха доклада на омбудсмана Мая Манолова  за 2018г. с 78 гласа „за“ без „против“ и с 3 „въздържали се“. Омбудсмана Манолова представи статистика, от която стана ясно, че 12 890 граждани са подали сигнали през миналата година,  а 36 892 души са потърсили съдействие от институцията. „Гражданите имат проблеми с администрацията и с начина, по който работят институциите. Те наистина имат нужда от институция, която да е на тяхна страна“, заяви тя пред депутатите. Тя допълни, че е посетила 139 места, 30 кръгли маси, 2-ти е свиквала Конституционният съд. Манолова подчерта, че в работата си като омбудсман разчита много и на гражданското общество у нас. „Вече работим с над 300 неправителствени организации, които разполагат с необходимата експертиза и които са наши партньори“. От доклада стана ясно, че най- много жалби са подавани срещу монополистите, а именно жалбите срещу топлофикация, ВиК, фирмите за бързи кредити, колекторските фирми, банките и частните съдебни изпълнители. На второ място са жалбите по повод на социални и трудови права. На трето място пък са тези, свързани с правото на собственост и екологичните проблеми, както и свръх застрояването. Тя даде да се разбере, че в рамите на 2-3 месеца около 100% от  казусите биват решавани. Манолова съобщи, че анализът показвал, че 2/3 от препоръките, които омбудсмана  дава  се  изпълняват от институциите.  Тя подчерта, че 12 000 граждани са се обадили по телефона в приемната,  тя самата приела над 3000 в София, а зам.-омбудсманa  Доц. д-р Диана Ковачев e приела над 2000 граждани. Тя поясни, че от 2015г. жалбите към нея са скочили 2-ти повече, а през 2009 са били 6-ти повече. „От кошмар се превърна в приятел“.  Това заяви омбудсмана  Мая Манолова във връзка с благодарността към министъра на труда и социалната политика Бисер Петков за помощта му в спечелената битката водена заедно с майките на деца с увреждания, довела да приемането на три нови законопроекта в социалната сфера.  Наред с другите инициативи, Манолова изтъкна изключително важната  Европейска кампания срещу двойния стандарт на храните, която бе успешно приключена.", "date": "2019.04.18", "title": "НС прие доклада на омбудсмана, 2/3 от препоръките се  изпълняват от институциите"}
{"url": "https://www.monitor.bg:443/bg/a/view/ekskurzii-v-kosmosa-predlagat-mladi-predpriemachi-na-tf-fest-2019-162900", "text": "Млади предприемачи предлагат космически екскурзии по време на изложението на учебно-тренировъчните  фирми ТФ ФЕСТ 2019. Това е една от новостите на форума, който  се провежда на 18 и 19 април в Международен панаир Пловдив. Участниците са над 800  от седем държави: България, Албания, Армения, Македония, Молдова, Румъния и Сърбия. 117 учебни предприятия към средни и висши училища, бизнес и неправителствени организации се включиха в 22-ото издание на ТФ ФЕСТ.  Изложителите осъществяващи дейност в различни сфери: финанси и застраховане; козметика, бижута и облекла; храни и напитки; подаръци и сувенири; организиране на събития и туризъм; реклама; информационни технологии и техника; автомобили и транспорт; образование и други. За първи път се представят и тренировъчни фирми от малки населени места. Една от новостите, презентирани  на ТФ ФЕСТ 2019,  е лятното европейско училище „Плюс“. Идеята на иновативния  проект е да предложи образователни занимания на български и английски език,  приключения  и спорт за деца на възраст от 6 до 10 години.  Те ще получат знания в различни тематични области и ще се забавляват. Училището ще функционира от 1 юни до 10 септември в  Европейското висше училище по икономика и мениджмънт-Пловдив, което създаде първата в България тренировъчна данъчна агенция. Образователни услуги, сред които обучение по китайски език и диетология, предлага и учебното предприятия „За бъдещето“ с амбицията да подготвя лидери.  Много посетители привлича атрактивният щанд на тренировъчна фирма, чийто екип се е заел да съчетае запазване на традициите с туризма, като предоставя възможности  за отдих в комплекс от шест реставрирани селски къщи.  Младите предприемачи от „Гранд роял“ търгуват с полускъпоценни камъни и изделия от тях, а щандът им е перфектен  до последния детайл, включително охрана. Смарт технологиите са вдъхновили много от участниците,  затова правят инвестиции в тях. Изложителите демонстрират продукти и услуги в широк спектър от браншове, но с обща тенденция – да изразяват креативното мислене на младите хора. Учебните предприятия са интересен и полезен метод да задържим децата в училище, да ги подготвим по-добре за тяхната професионална реализация, заяви Дария Маврудиева, директор на Центъра за учебно-тренировъчни фирми  към Министерството на образованието и науката, който е организатор на изложението „Млад предприемач“. Участниците в него показват своите компетентности в реална бизнес среда, като водят преговори, сключват сделки, презентират продукти и услуги, фиктивни са само разплащанията, добави тя. В програмата са включени 16 конкурса. Тук са бъдещите мениджъри, в чиито ръце ще поверим икономиката след няколко години,  коментира доц. д-р Иван Соколов, главен директор на Международен панаир Пловдив, който е партньор на проявата.  ", "date": "2019.04.18", "title": "Екскурзии в Космоса предлагат млади предприемачи на ТФ ФЕСТ 2019"}
{"url": "https://www.monitor.bg:443/bg/a/view/kapki-za-nos-lekuvat-alkoholizym-162897", "text": "Учени от Националния здравен институт в Бетесда, щата Мериленд, разработиха капки за нос, които могат да бъдат полезни срещу алкохолизма, съобщи в. \"Дейли мейл\". Специалистите са добавили окситоцин към назален спрей. При прилагането му се оказало, че той активира центровете на удоволствието в мозъка и позволява да бъде преодоляна алкохолната зависимост. Първоначалните опити били направени с опитни мишки. При тях употребата на спрея значително намалила нуждата им да употребяват алкохол в контролната група. Невробиолозите стигнали до извода, че впръскването на хормонален спрей в носната кухина позволява да се контролира синтезът на гама-аминомаслената киселина. Това снижава до нула потребността от редовното поемане на алкохол. Ако тестовете с мишки се увенчаят с желаните резултати, \"капките срещу алкохолизъм\" ще могат да бъдат приложени и при хората.", "date": "2019.04.18", "title": "Капки за нос лекуват алкохолизъм"}
{"url": "https://www.monitor.bg:443/bg/a/view/santra-pokazva-jivota-na-izvestnite-162891", "text": "След като се завърна от едногодишната си творческа пауза с нов сингъл, сега Сантра предприема и чисто ново професионално предизвикателство. Тя е новата водеща на предаването Close up по телевизия The Voice. В него тя ще предоставя близък поглед към делника на известните хора у нас. Освен кат водещ, Сантра ще се изяви и като продуцент на шоуто. Затова и моята цел е да се приближа максимално до човека зад името и да разбера повече за истинската му същност“, разказва за амбициозната задача, с която се е заела певицата. Все още обаче не издава кой е първият й гост, но обещава да е едно от най-големите имена в българската музика в момента. Обновената версия на предаването ще е one man show, като Сантра ще се грижи сама дори и за собствения си стайлиг. но нямаше да се справя без безценната помощ на екипа“, скромна е певицата. Close Up стартира на 22 април по The Voice TV. Всяка делнична вечер в предаването Your Voice от 18 ч. ще се излъчва 5 минутна рубрика Close Up, която ще е с повторения от 10 ч. на другия ден. Първата цяла серия ще се излъчи на 5 май в неделя от 21 ч.", "date": "2019.04.18", "title": "Сантра показва живота на известните"}
{"url": "https://www.monitor.bg:443/bg/a/view/grigor-dimitrov-nadal-prjako-po-max-sport-1-i-na-live-a1-bg-162898", "text": "Българската звезда в световния тенис Григор Димитров излиза за мача си от третия кръг на ATP Masters 1000 турнира в Монте Карло срещу Рафаел Надал днес следобед. Двубоят между двамата е трети в програмата на централния корт в Княжеството и ще започне най-рано в 15.00 часа и ще се излъчва пряко по MAX Sport 1, както и като на платформата live.a1.bg. Българинът достигна до мача срещу Краля на клея след успех в първия кръг с 2:0 сета срещу италианеца Матео Беретини и победа вчера във втория кръг, отново с 2:0 сета, срещу германеца Ян Ленард Щруф. Като втори поставен в надпреварата Рафа Надал пропусна първия кръг, а вчера разгроми своя сънародник Роберто Баутиста Агут със 6:1, 6:1. В общия баланс на мачовете между Григор и Надал, испанецът води убедително с 11:1 успеха. Последният сблъсък между двамата бе преди година именно в Монте Карло, но на полуфиналния етап на надпреварата, когато Надал надделя убедително със 6:4, 6:1. Димитров и Надал са излизали един срещу друг общо 4 пъти на червени кортове, като неизменно Краля на клея е триумфирал, докато българинът е спечелил само един сет през 2013 г. отново в Княжеството. Единствененият успех на българската звезда над носителя на 17 титли от Големия шлем е на твърдите кортове в Пекин през 2016 г., когато първата ни ракета триумфира със 6:2, 6:4.", "date": "2019.04.18", "title": "Григор Димитров - Надал пряко по MAX Sport 1 и на live.a1.bg"}
{"url": "https://www.monitor.bg:443/bg/a/view/marija-ilieva-kijt-flint-e-izvyn-choveshkite-vyzmojnosti-162889", "text": "„Необузданата енергия на Кийт Флинт, динамиката на поведението му на сцената, експресивността му надхвърлят човешките възможности...“, призна Мария Илиева по време на репетициите за новия й образ в риалити предаването „Като две капки вода“. „Работя много сериозно върху изграждането на най-ексцентричния ми образ дотук. Трудно ми е и съм изтощена физически, но е доста забавно. Ако успея да се доближа и на 50% от енергиятана Кийт, ще съм удовлетворена“, допълни изпълнитеката на „Всичко“. Именно на нея миналият понеделник Бутона на късмета отреди най-трудната трансформация. Освен, че ще трябва визуално да се преобрази в шантавия флинт, ще й се наложи да направи и една от най-великите и динамични песни на The Prodigy – Firestarter. „Кийт Флинт почина през март тази година, оставяйки милиони фенове и няколко десетилетия музикална история. Всички знаем колко изявен е на сцената, но границата на изопачаването на образа е тънка и Мария трябва да овладее лудостта, която ще се развихри в това изпълнение“, допълват педагозите на шоуто. На предстоящия лайф идния понеделник, повечето претенденти ще плуват в свои води. Дичо ще лепне брада за куптовите ZZ Top, а Милко Калайджиев ще се върне в младежките си години с Humperdinck. Деси Добрева ще се впусне в нов образ от фамилията Джексън с Краля на попа и песента „Man in the mirror“, а Папи Ханс отново ще се изправи пред големите хитове на десетилетието с Лейди Гага. Стефан Илчев ще опита фънка със Ceelo Green, а Петя Буюклиева ще трябва да избере между рап музиката и женския вокал с образите на Криско и Тита. Самата Тита няма да има много време да й помага, защотоа ще трябва да усвои безкомпромисното присъствие на Тина Търнър.", "date": "2019.04.18", "title": "Мария Илиева: Кийт Флинт е извън човешките възможности"}
{"url": "https://www.monitor.bg:443/bg/a/view/mnogodetna-majka-izostavi-7-godishnoto-si-momichence-v-bolnica-162894", "text": "Многодетна майка от панагюрско село изостави тежкоболното си 7-годишното момиченце в болница в Пловдив. Малката Стоянка е включена в списъка за трансплантации на сърце, тъй като здравословното й състояние е тежко. „Къде е мама? Кога ще дойде, мама, да ме види?”, питало всеки ден детето лекарите и медицинските сестри. С въпросите си и с искрената си надежда да получи майчина милувка и любов, късало сърцата на медицинския персонал. Стоянка била изоставена от майка си преди около три седмици в детската кардиология на УМБАЛ „Св. Георги”. Жената казвала, че има още три други деца и че трябвало да се грижи и за тях. Семейството на Стоянка от панагюрското село е от ромски произход и нямало средства да се грижи за тежкоболното си детенце. Родителите й де факто още не са взели решение какво точно ще правят. Дотогава, като придружител на момиченцето, в болницата е неговият дядо. Болестта при Стоянка – тежка сърдечна недостатъчност, била открита още миналия август. Оттогава до момента момиченцето е обиколило няколко софийски болници, откъдето потвърдили диагнозата, провели лечение на малката и я включили в списъка за трансплантации. Според лекари, при такава диагноза, има сериозен риск за живота на детето. „Това е много тежко сърдечно заболяване, което на практика поддържаме, но не знаем докога. И трансплантацията не е вълшебно решение, защото трансплантираните деца също са в риск за живота им. Това е сложно и трудно. Проблемът е и в липсата на донори. Държавата осигурява възможности това да се направи. Детето е включено в списъка за трансплантации, но не знаем как да се развият нещата”, обясняват медици. Стояна страда от „Дилатативна кардиомиопатия”, като не е ясна причината за възникването на заболяването. Докато е в болницата в Пловдив, Стоянка има всичко необходимо – доброволци от фондация й осигуряват храна, дрехи, медикаменти, които ги няма в болничната аптека и витамини. Оттам дори са купили таблет на Стоянка, за да има с какво да се забавлява. \"Нося му витамин В-5 в момента. Прекрасно момиченце, много хубава, тя просто отслабна напоследък. Подписали са документи пред социалното, че нямат възможност да му осигурят лечение\", коментира Емилия Христозова – доброволец от Фондация “Българска памет“ пред Нова телевизия. „Всичко си има детето, само майчина ласка си няма”, казват майки на деца от съседните легла. Те също помагат на изоставеното момиченце да не му липсва нищо. В отдел „Закрила на детето“ (ОЗД) на дирекция „Социално подпомагане“(ДСП) - Пловдив на 29.03.2019 г. постъпи сигнал от УМБАЛ \"Св. Георги\" - Пловдив за хоспитализирано дете в Детска клиника с тежки сърдечни проблеми. Пояснява се, че същото е включено в листата на чакащите за сърдечна трансплантация. Майката не желае да се грижи за дъщеря си. При среща на социалните работници с лекуващите лекари от отделението те информират за прогресиращо тежко сърдечно заболяване на малолетното 7-годишно момиче и вероятност от внезапно влошаване на здравословното му състояние. Препоръките им са биологичното семейство да бъде подкрепено в грижите за детето, а при необходимост от настаняване в приемно семейство то да бъде от гр. Пловдив или от гр. София, в близост до специализирана клиника, където да му се окаже спешна помощ от детски кардиолог и детски невролог. Според лекуващите лекари скоро не предстои изписване на детето. В разговор с майката и с биологичния баща на момичето те заявяват невъзможност да се грижат за нея, защото имат още три деца и не могат да й осигурят необходимите социално-битови условия. Майката желае дъщеря й да бъде настанена в Център за настаняване от семеен тип в гр. Пловдив, за да има възможност да я посещава и да поддържа контакт с нея. Независимо от заявеното от биологичното семейство работата с него продължава, така че детето да се отглежда от своите родители. В тази връзка майката на 18.04.2019 г. е подала молба за ползване на социална услуга „Семейно консултиране” в Център за обществена подкрепа – Панагюрище. Предвид липсата на подходящо приемно семейство от гр. Пловдив и областта е поискана информация за наличие на такова в ДСП Пазарджик и във всички ДСП в гр. София. При невъзможност момичето да бъде настанено в приемно семейство спрямо него ще се предприеме мярка на закрила - настаняване в Център за настаняване от семеен тип за деца и младежи с увреждания с постоянна медицинска грижа, където ще се посрещат адекватно нейните специфични здравни нужди и няма да се прекъсва връзката с близките й. Към настоящия момент при детето в отделението е дядото по бащина линия.  Майката  се  грижи за останалите три деца и заедно с тях и биологичния баща посещават дъщеря си в болницата. ОЗД, ДСП – Пловдив оказва подкрепа на малолетното момиче, като го посещава социален работник. С детето ще работи и психолог за стабилизиране на неговото психо-емоционално състояние.", "date": "2019.04.18", "title": "Многодетна майка изостави 7-годишното си момиченце в болница"}
{"url": "https://www.monitor.bg:443/bg/a/view/moleben-za-zdrave-otslujiha-v-dom-za-vyzrastni-hora-s-fizicheski-uvrejdanija-162896", "text": "Молебен за настанените в Дома за възрастни хора с физически увреждания „Хаджи Гьока Павлов” отслужи отец Ангел този четвъртък. Тържеството бе организирано за здравето на дарителите на социалната институция, на домуващите и на ръководството на дома от Миглена Трайкова, управител на фондация „Сан Марко – М” и от бизнесдамата Елена Кристиано. На присъстващите бяха раздадени три осветени питки, възрастните хора имаха и почерпка. „Всички домуващи, които бяха в състояние, присъстваха на молебена. Бе много трогателно, защото и тези от тях в инвалидни колички, също получиха благословия от свещеника”, разказа Меги Трайкова. Тя благодари на дарителите, които се отзоваха за обновяването на дома и за подготовката за предстоящия Великден – Овасим Хорикян, инж. Иван Вичков и Георги Цанков. С тяхна помощ и с помощта на Елена Кристияно паркът в дома е бил обновен с цветя и поставки за тях, с нови керамични фигури в парка. За възрастните хора те подготвят и празнична изненада – великденски обяд.  ", "date": "2019.04.18", "title": "Молебен за здраве отслужиха в дом за възрастни хора с физически увреждания"}
{"url": "https://www.monitor.bg:443/bg/a/view/12-5-mln-leva-za-turisticheska-reklama-prez-2019-g-162904", "text": "12.5 млн. лева са предвидени за туристическа реклама на България през настоящата година. Това каза министърът на туризма Николина Ангелкова във Велико Търново по време на международно изложение за културен туризъм. Средствата ще послужат както за вътрешни, така и за международни изложения. Освен тях, те ще обслужат и кампаниите ни, насочени към 16 страни. По време на събитието Ангелкова коментира и   основно заради голямата конкуренция. „Нашите конкуренти субсидират както седалките в чартърните полети, така и самите туроператори и хотелиери“, коментира Ангелкова. По нейни думи предстои сериозен анализ какви мерки може да приложи страната ни за насърчаване на организирания туризъм у нас, а резултатите от проучването ще излязат до месец и половина, за да може през септември, след обществено обсъждане, да се съобщят и конкретните стъпки. За първите два месеца на 2019 г. Приходите от международен туризъм възлизат на 425 млн. евро за периода декември 2018 г.–февруари 2019 г. В местата за настаняване с 10 или повече легла ръстът е 5.8%. Само за февруари тази година има ръст от 8.3 на сто в приходите от международен туризъм, като сумата достига 127 млн. евро. При международните туристи обаче има спад в размер от 1%. „Това означава, че идват по-малко туристи, които стоят повече и харчат повече“, поясни Ангелкова. Според нея това подпомага икономиката и затова туристическият министър изрази надежда тази тенденция да се запази, независимо от броя на чуждестранните туристи. „Важно е да върнем и българските туристи – желанието ни е те да изберат България – не само българското Черноморие, не само зимните ни курорти, но и такива прекрасни места като Велико Търново“, каза още ресорният министър. По време на откриването Ангелкова изтъкна, че България е сред трите най-богати държави в Европа по разкрити артефакти заедно с Италия и Гърция. \"Работим активно с общините и бизнеса, за да популяризираме това наследство, и за да може страната ни да се утвърди като предпочитана целогодишна дестинация\", завърши министърът.", "date": "2019.04.18", "title": "12.5 млн. лева за туристическа реклама през 2019 г. (ОБНОВЕНА)"}
{"url": "https://www.monitor.bg:443/bg/a/view/moshten-udar-vyrhu-alo-mafijata-v-g-orjahovica-162886", "text": "Силен удар срещу телефонната мафията в Горна Оряховица предприеха полицията и прокуратурата. В четвъртък сутринта местният цигански кв. Калтинец беше заварден от полиция и жандармерия. Всеки влизащ и особено излизащ от квартала бе подлаган на основна проверка: документи за самоличност и ъдържание на багажа и багажника на автомобилите им. Основна проверка е извършена и в района на намиращата се в съседство жп гара която е главният разпределителе жп център на Северна България. Там полицаите са проверявали документите на пътниците, чакащи влаковете и дори на тези в автобусите, тръгващи от гарата по вътрешни и междуградски линии. Обискирани са и няколко къщи в кв. Калтинец, за които местите българи твърдят, че в тях живеят роми, занимаващи се с ало измами. Продмет на основна проверка са паркираните пред къщи луксозни возила на ромите, като основно се проверяват номерата на двигателя и рамата за да се установи дали колите не са крадени и обявени за издирване. Една от основно проверените къщи е тази на ромското семейство Николови. Главата на семеството Никола е криминално проявен и доказано замесен в телефонни измами. През ноември 2017 г. Никола, братовчед му Сергей и мулето Георги Георгиев задигат чрез измама 110 хил. лв. от пенсионер в София. По телефона пред жертвата си Никола се представя за „генерал Георгиев” и разиграл стандартния сценария, че пенсионерът трябва да помогне на полицита да заловят опасна банда телефонни измамници, състояща се от българин, циганец и чеченец. По телефона Николов успял да заблуди софиянеца, който дъбрал всички събрани средства и семейни златни накити, поставил ги в плик, който хвърлил до кошче за боклук на улицата. Циганинът Никола Николов официално се води безработен от години и не може да даде обяснения за доре обзаведената си и нагласена къща в ромския квартал, известен като „Меката на телефонните измамници” в цяла България. През 2016 г. племенникът му Станислав беше нападнат и отвлечен от лимузината си, на метри от фамилната къща в кв. Калтинец. След това от баща му беше поискан откуп. Въпреки предупрежденията на похитителите обаче, богатият циганин се свързва с полицията. Похитителите бяха заловени и вече са осъдени. Заради доказаните телефонни измами, за които има и ефективни присъди, къщата на Никола Николов бе отнета в полза на държавата и обявена за продан. Тъй като никой не иска да се замесва в конфликт с опасната ромска фамилия обаче, домът още не може да бъде продаден и семейство Николови продължават да живеят в него. В момента началникът на специализираната прокуратура Иван Гешев пътува към Горна Оряховица. След като се запознае със случая той ще даде повече информация за него. Според непотвърдена от разследващите информация кланът Николови е „мозъкът” на добре организирана престъпна група за извършване на телефони измами. Като през последните няколко години за да не бъдат проследяване и залавяни извършителите на измамите, т.нар. „въртачи”, които се свързват с жертвите си по телефона, извършват тази дейност от хотелски стаи в съседна Румъния, където телефоните им не могат да бъзат проследени.", "date": "2019.04.18", "title": "Мощен удар върху ало  мафията в Г. Оряховица"}
{"url": "https://www.monitor.bg:443/bg/a/view/vdignaha-na-krak-po-tymno-letishte-varna-162882", "text": "Предвид факта, че 20% от трафика на Летище Варна се извършва в тъмната част на денонощието, за първи път през нощта на аеропорта се проведе пълномащабно учение по аварийно-спасителни дейности. То започна снощи в 21,30 часа с участието на над 20 аварийно спасителни средства и над 70 служители, включително и външни организации и ведомства. За организацията и подготовката на учението бяха ангажирани служителите във всички смени, като общото време за организация, тренировки, инструктажи, разбори и тестване на оборудването отне около 1400 човекочаса, съобщиха от Летището. Сценарият на тренировката пресъздаде  авиационно произшествие. Реалистичната тренировка стартира с пожар във двигателя, разположен предварително метри зад самолета, като за първи път се включи елемента гасене на жив огън, чрез симулатор. Той е метален, работи с керосин, бензин и текстилни отпадъци, като разпръскването на горивото се подпомага от ежектор със сгъстен въздух. Преместваем генератор с осветителна мачта с мощност 50 kW и осветление 3х3000 W освети терена на упражнението. Аварийният оперативен център бе свикан в обособената и оборудвана през 2018 г. специализирана зала на Терминал 2 с капацитет 30 седящи места. „Наранените пътници“ бяха 45  манекена, всеки един придружен с легенда, в която се вписват име, медицинското състояние, националност, видима възраст и пол. В рамките на учението беше проверена комуникацията между отделните групи, тествана бе автоматичната система за оповестяване, гасене на пожар, подхождане на превозните средства към мястото на „произшествието”, евакуация, оказване на медицинска помощ на „пострадалите”, обслужване на ненаранени пътници, реакция в случай на инфекциозно заразно заболяване, взаимодействие с външни сили и средства, работа на аварийния оперативен център. Участие в пълномащабното занятие взеха аварийно-спасителните групи на летище Варна и екипи от авиокомпания „Бългериън еър чартър“, Летищен център за обслужване на въздушното движение (ЛЦ за ОВД), сектор Пожарна безопасност и спасяване, Гранично полицейско управление, РД „ПБЗН“, Център за спешна медицинска помощ, МБАЛ „Света Анна“, Български червен кръст и Единната спасителна система 112.", "date": "2019.04.18", "title": "Вдигнаха на крак по тъмно Летище Варна  "}
{"url": "https://www.monitor.bg:443/bg/a/view/manolova-zasega-njama-da-smenjam-pozicijata-si-162885", "text": "Към момента не обмислям никакъв вариант за смяна на моята позиция. Това заяви омбудсманът Мая Манолова в кулоарите на НС, а повод за коментарът бяха намеците за нейни политически амбиции от страна на депутати по време на дебатите по доклада й за 2018-та. В пленарна зала Владимир Тошев от ГЕРБ похвали Манолова, че е хиперактивна и привнася динамика в работата на омбудсмана. Именно това обаче според него е причината за твърденията в публичното пространство, че тя има политически амбиции и гледа към кметския пост. В отговор Манолова даде да се разбере, че към момента няма такива, но намекна, че след известно време може да реши и друго. „Благодарих на парламента за възможността да работя за българските граждани, но това не означава, че не бих могла да го правя и от друга позиция. Ясно е , че всеки човек е свободен да взема своите решения. В момента аз не обмислям никакъв вариант на тази позиция на омбудсмана“, каза тя. Иначе по думите й приписването на резултатите от работата на цялата институция само на нея, създавало страхове у много хора, най-вече партийни централи, без обаче да посочи кои точно има предвид. „Те биха искали предварително да знаят има ли някакви планове и намерения. Няма как да им кажа нещо, което не съм решила“, каза още Манолова. Омбудсманът коментира и призива на друг депутат от ГЕРБ Тома Биков, който е пленарна зала определи соцдепутатите като „жертва на модерното робство“, тъй като не могат да идват на робата и призова Манолова да им помогне. „Аз защитавам всеки БГ граждани, но депутатите са достатъчно овластени, за да могат сами да се погрижат за правата си. Някак си не се чувствам ангажирана, особено когато не са се обърнали към мен, да ги защитавам в аванс“, заяви тя. Манолова даде да се разбере, че не гледа и към депутатско място в НС. „Седяла съм на различни места в тази зала, но смятам, че това време вече е минало. Имам други предизвикателства и друго развитие.Местата от другата страна на парламентарната трибуна в момента не ме интересуват“, заключи тя. Иначе в пленарна зала продължават да дебатират доклада на Манолова за работата на омбудсмана за 2018-та, който е билизо 400 страници.  Планът на Манолова през тази година са банките, бързите кредити, колекторските фирми и закона за частния фалит, за част от които вече е внесла законодателни текстове в НС. ", "date": "2019.04.18", "title": "Манолова: Засега няма да сменям позицията си"}
{"url": "https://www.monitor.bg:443/bg/a/view/i-irina-miteva-napusna-otkradnat-jivot-162883", "text": "Броени дни, след като Юлиан Вергов се раздели завинаги с медицинската драма „Откраднат живот“, феновете се сбогуваха и с друг ключов актьор от сериала – Ирина Митева. До края на участието й в поредицата се стигна, след като героинята й Ина Фотева се хвърли от скала край Радомир, притисната от бившия си съпруг Иво (Васил Бинев) в излъчения в сряда вечерта епизод. Въпреки че последните кадри от серията показаха окървавеното тяло на финансовия директор на „Света Анастасия“, зрителите се надяват инцидентът да е част от нечий сън. Според част от фенове Митева се разделя с образа си в „Откраднат живот“, за да може да обърне внимание на семейството си, след като съвсем наскоро вдигна сватба. Друга теория пък гласи, че след смъртта на Ина, се отваря прозорец за напускането и на Наум Шопов-мрадши, който игра нейният любим д-р Борис Тасев в поредицата. Припомняме, че синът на Христо Шопов е вече дипломиран лекар, като започна специализация в отделението по пластична хирургия в „Пирогов“. Младият актьор неведнъж е казвал, че бъдещето му е в медицината, а кариерата му пред камера рано или късно ще приключи.", "date": "2019.04.18", "title": "И Ирина Митева напусна „Откраднат живот“"}
{"url": "https://www.monitor.bg:443/bg/a/view/blysnaha-kolata-na-aleks-syrchadjieva-162884", "text": "Актрисата Алекс Сърчаджиева е претърпяла пътен инцидент тази сутрин. Това разказа самата тя пред Нова тв, като успокои феновете си, че не е пострадала при удара на автомобила й. Минавах през ромската махала. Бях спряла и ме удариха. Седя и си мисля: \"Ей, как ще ме удари това момиче!\". И то си ме удари. Разбрахме се, че ще се оправим после, защото бързах за интервюто“, разкри Сърчаджиева, която към момента забавлява редовия зрител с участието си в комедията „Господин Х и морето“. Актрисата допълни, че за щастие нанесените щети са само материални. Междувременно романтичен уикенд за двама във Варна могат да спечелят най-запалените фенове на „Господин Х и морето“. Единственото условие е да отговорят на въпроса „Кои са семейните двойки в криминалната комедия?“ под публикация в официалната страница на поредицата във Фейсбук.", "date": "2019.04.18", "title": "Блъснаха колата на Алекс Сърчаджиева"}
{"url": "https://www.monitor.bg:443/bg/a/view/ivo-arykov-si-partnira-s-kyvanch-tatlytu-v-turski-serial-video-162892", "text": "Колко опасен враг е Къванч Татлъту? Отговор на този въпрос ще си даде актьорът Иво Аръков, тъй като се разписва с участие в сериал, в който главната роля е поверена на турската суперзвезда Къванч Татлъту. Поредицата носи името „Сблъсък“ и е голям хит в южната ни съседка. Там Аръков се подвизава под името Иван Сокуров – руски мафиот и който ще се превърне в основен опонент на Кадир Адалъ (Татлъту) и другия основен персонаж в „Сблъсък“ - Вели Джевхер, изигран от Онур Сайлак. Премиерата на „Сблъсък“ се състоя през есента на 2018 г. в ефира на „Шоу ТВ”. Сюжетът на сериала се завърта след като четири коли се сблъскват. Героят на Тътлату губи жена си и детето си при терористичен като и поради скръбта си решава да сложи край и на своя живот в катастрофа. Сблъсъкът с другите автомобили обаче променя съдбата му. В поредицата с криминални нотки участват още актьорите Елчин Сангу от „Любов под наем” и Мелиза Аслъ Памук от „Черна любов”. Родната звезда е на турски терен вече близо две седмици, което означава, че на малкия екран. „Монитор“ видя още, че Аръков забавлява колегите си в Инстанбул, където е разпънат снимачния сет на „Сблъсък“, с песни. Той припява хитове на Таркан с тях, а едно от видеата с изпълненията му стана достояние и за последователите му в социалните мрежи. .", "date": "2019.04.18", "title": "Иво Аръков влиза в „Сблъсък“ с Къванч Татлъту  (ОБНОВЕНА) (ВИДЕО)"}
{"url": "https://www.monitor.bg:443/bg/a/view/syjiviha-kletki-v-mozycite-na-myrtvi-praseta-162895", "text": "Екип от САЩ успя да съживи клетки в мозъците на мъртви прасета в експеримент, който може да намери приложение в изследването на болестта на Алцхаймер и други мозъчни травми, съобщиха световните информационни агенции, позовавайки се на публикация в сп. \"Нейчър\". \"Настоящото изследване показва, че при подходящи условия изолираният и непокътнат мозък на бозайник притежава недооценен капацитет за възстановяване на микроциркулация и молекулярна и клетъчна активност часове след смъртта\", пише сп. \"Нейчър\". Изследователите отдавна знаят, че функциониращи клетки могат да бъдат извлечени от мозъци часове след настъпването на смъртта. Авторите на настоящото проучване обаче са се запитали дали клетките могат да бъдат изследвани, докато все още се намират в мозъка. За да направят това, учените са разработили специална техника и са я тествали върху мозъците на 32 прасета, предоставени от кланица. Техниката се състои в снабдяването на клетките с \"коктейл\" от кислород, хранителни вещества и различни други защитни химикали. Първоначално остатъчната кръв е била прочистена от свинските глави и охладена още в кланицата. След това мозъците на животните са били отстранени и транспортирани до лаборатория. Четири часа след смъртта на прасетата изследователите са започнали да \"наливат\" специалния химически коктейл в мозъците. Полученият резултат не е бил \"жив мозък\", а \"клетъчно активен мозък\", отбелязва Ненад Сестан от изследователския екип от Йейлския университет. Целта на учените не е била да възстановят съзнание или възприятие поради етични съображения. С оглед на това те са били подготвени да използват анестезия и охлаждане, за да спрат всяка подобна активност, възникнала по време на изследването. Подобен експеримент неминуемо поражда фантазии за зомбита и зли учени, които съживяват мозъци с инжекция. В опит да успокои страховете, германският в. \"Велт\" пише, че те са неоправдани. Според изданието подобен подход може да помогне на учените да проумеят по-добре как мозъкът функционира и се възстановява. \"Ако бъде създадена течност, подобна на използваната в изследването с прасета, тя може например да бъде използвана за лечението на увреден участък в мозъка при пациенти, прекарали инсулт. Това ще е чудесно\", пише изданието, цитирано от ДПА.", "date": "2019.04.18", "title": "Съживиха клетки в мозъците на мъртви прасета"}
{"url": "https://www.monitor.bg:443/bg/a/view/ubiha-aktior-ot-trejnspoting-2-162887", "text": "Британският актьор и бивш боксьор Брадли Уелш беше застрелян на улицата. Звездата от „Трейнспотинг 2“ е издъхнал, след като е получил куршум в главата в западната част на Единбург. Полицията потвърди смъртта, определи случая като \"подозрителен\" и образува следствие. Сигнал за изстрели е подаден снощи около 20 часа местно време. Районът бил отцепен, на мястото пристигнали въоръжени полицаи и парамедици, но 42-годишният Уелш издъхнал преди да бъде закаран в болница. На младини Уелш е отявлен футболен запалянко, през 1993 година става шампион по бокс в лека категория на Британската асоциация по бокс за непрофесионалисти. Актьорските му изяви включват и участие в епизод от документалната поредица \"Дани Дайър: най-страшните мъже\", посветен на известни борци и боксьори. Уелш е ръководил благотворителни проекти в помощ на младежи от Единбург, с насоченост към здравето, психичната устойчивост и против неравноправието. Притежавал е и зала за бокс в града.", "date": "2019.04.18", "title": "Убиха актьор от „Трейнспотинг 2“"}
{"url": "https://www.monitor.bg:443/bg/a/view/slavka-kalcheva-se-orientira-kym-etno-roka-162890", "text": "Да съчетае мотива за сватбата и рока – с тази задача ще се нагърби фолклорната певица Славка Калчева в следващия си проект. Изпълнителката на „Бяла роза“ все още не издава какво ще е заплавието на песента й, но разкрива, че ще е в размер 9/8. Музиката към творбата е готова от вече няколко години, призна още Калчева. Аз по принцип много харесвам звука на китара и жици, а и вече имам една подобна песен “Ти си“, по текст на Мариета Ангелова. Затова сега искам да осъществя идеята за тази песен, чийто аранжимент ще е стъпил здраво на основата на фолклора, а темата за българската сватба отново ще присъства“, обяснява певицата. Тя разкри, че се чувства горда от факта, че нейното творчество съпътства неизменно почти всяка българска сватба. „Щастлива съм, че моите песни правят този момент още по-истински и по-български“, допълни още Калчева.", "date": "2019.04.18", "title": "Славка Калчева се ориентира към етно-рока"}
{"url": "https://www.monitor.bg:443/bg/a/view/gyrcite-si-slojiha-statuja-na-aleksandyr-veliki-v-centyra-na-atina-162888", "text": "Конна статуя на Александър Велики беше поставена вчера в центъра на гръцката столица, съобщи телевизия Скай. Статуята с височина 3,5 метра е дело на известния гръцки скулптор Янис Папас (1913 - 2005) и е била изработена през 1993 г. Досега обаче се е намирала в двора на музея \"Бенаки\", където е било и ателието на скулптора. Творбата е била закупена от министерството на културата на Гърция и подарена на атинската община. Телевизията поставя въпроса дали закъснението от 26 години, които са били необходими, докато статуята намери мястото си в публично пространство, се дължи на напрегнатата атмосфера в отношенията между Атина и Скопие и дали разполагането й сега има връзка със сключването на Преспанското споразумение. Фигурата на древния македонски пълководец се издига на кръстовището на булевардите \"Амалиас\" и \"Василисис Олгас\" близо до храма на Зевс Олимпийски. Официалното откриване на монумента ще бъде в петък.", "date": "2019.04.18", "title": "Гърците си сложиха статуя на Александър Велики в центъра на Атина"}
{"url": "https://www.monitor.bg:443/bg/a/view/selo-plashi-s-protest-zaradi-voenen-poligon-162881", "text": "Жителите на пазарджишкото село Црънча обмислят протестни действия заради учебния военен полигон досами населеното място. Те са написали декларация и върви подписка с искане базата да бъде закрита, съобщи един от инициаторите Трендафил Величков. Депешата е адресирана до президента, премиера, шефа на парламента, военния министър, омбудсмана и областния управител на Пазарджик. Петицията е внесена при кмета на община Пазарджик Тодор Попов и до ситипарламента в града, откъдето от Обществения комитет в село Црънча се надяват да получат съдействие и полигонът да спре да функционира. Според местни жители полигонът от години пречи на живота в околните села, тъй като по време на учения на Специалните сили от взривовете къщите на хората се тресат, а взривните вълни се чуват на разстояние над 10 километра. Над главите на живеещите в Црънча прелитат хеликоптери и местните се чувстват все едно са на война, особено най-малките жители в селото, които дори плачат като видят ниско прелитащите военни машини. Црънчани се тревожат и от въпроса дали не са опасни за здравето им отделяните при експлозиите химични вещества, как са отразяват на зеленчуците в градините им и на домашните животни, с които се хранят. Носят се слухове, че обектът се ползва и за утилизация на излезли от употреби боеприпаси. Преди време на няколко пъти стрелбите на полигона станаха причина за полски пожари, а ловците пък се тревожат, че гърмежите прогонват дивеча от естествените му местообитания. Тази част на Родопите е много живописна и с прекрасна природа, която се предпочита за туризъм- местностите„Ланджова кория”, ”Червена могила” и „Влай”.. Жителите и гостите на селата ни обичат да се разхождат сред прекрасните гори, да берат билки, гъби и диворастящи плодове и др., а обученията на полигона само стряскат решилите да излязат на излет.За пореден път хората настояват полигонът да бъде премахнат. Величков припомня, че след закриването на казармата в Пазарджик той дори не е необходим. Местните имат идеи да превърнат закритото си преди години училище в база за ученически отдих, екотуризъм за деца, комплекс за екологично и духовно развитие. Полигонът прави невъзможно осъществяването на тези намерения. Подписката очаква подкрепа и от съседните села Паталеница и Дебръщица.", "date": "2019.04.18", "title": "Село плаши с протест заради военен полигон"}
{"url": "https://www.monitor.bg:443/bg/a/view/dvama-s-opasnost-za-jivota-pri-pytni-incidenti-vyv-varna-162874", "text": "Двама души са с опасност за живота след пътни инциденти във Варна, съобщават от ОД на МВР-Варна. Първата от тях е станала вчера около 18,40 часа на бул. „Трети март”, до автобусна спирка „Осъм”. Според информацията по случая, 23-годишен неправоспособен мотоциклетист от Варна със „Сузуки”, блъска пешеходка, пресичаща пътното платно на пешеходна пътека и при наличието на пешеходна светофарната уредба. Вледствие от инцидента, пострадалата жена е настанена в Реанимацията на МБАЛ „Света Анна” със съчетана травма и опасност за живота. При сблъсъка е пострадала и 27-годишна пътничка от мотоциклета, която е настанена за лечение с фрактура на глезен и други дребни контузии, без опасност за живота й. С контузни травми е насочен за домашно лечение и 23-годишният моторист, който обаче е задържан от полицията за 24 часа. Той отказал да му бъде направен тест за употреба на наркотични вещества. При извършената проверка е установено, че мотоциклетът е с прекратена регистрация, а поставените на него регистрационни табели са издадени за друго превозно средство, което се издирва. Работата по изясняване на детайлите и обстоятелствата около случая продължава. По случая е образувано досъдебно призводство. По-рано през деня, при инцидент в автобус от масовия градски транспорт, 82-годишен мъж  пада след рязко спиране и получава фрактура на черепа и травма на мозъка. Мъжът е настанен за лечение с опасност за живота също в МБАЛ „Света Анна”.", "date": "2019.04.18", "title": "Двама с опасност за живота при пътни инциденти във Варна"}
{"url": "https://www.monitor.bg:443/bg/a/view/strojat-detska-gradina-i-uchilishte-v-manastirski-livadi-162878", "text": "Ще строят ново училище и детска градина в столичния квартал \"Манастирски ливади\". Това заяви кметът на София Йорданка Фандъкова по време на десета национална отчетно-изборна конференция на Синдикат \"Образование\" към КТ \"Подкрепа\".  \"Имам уверението на държавата, че ще бъде предоставен терен за строежа на училище и детската градина в един от най - натоварените столични квартали - \"Манастирски ливади\".\",заяви Фандъкова.  Тя посочи, че тази година за първи път бюджетът на общината за образование е достигнал 75 млн. лв. Фандъкова отбелязва двоен срок на заплатата на столичните учители за 10 г. \"Стартовата заплата на един учител преди 10 г. беше 450 лв. Днес тя е 920 лв. - повече от два пъти.\", каза Фандъкова. Според нея това не е достатъчно, но е важна стъпка. За детските градини пък стартовото възнаграждение било 680 лв., а днес педагозите вземат 1320 лв.\"Нашата професия е трудна, но и приятна. Когато един човек е мотивиран и подготвен, той е лидер в класната стая и прави всичко възможно за нашите деца.\", обърна се към присъстващите на конференцията учители. ", "date": "2019.04.18", "title": "Строят детска градина и училище в \"Манастирски ливади\""}
{"url": "https://www.monitor.bg:443/bg/a/view/djenifyr-loryns-se-zavryshta-na-ekran-162789", "text": "Актрисата Дженифър Лорънс се завръща на екран, след като през 2017 г. излезе в „дълъг отпуск“ от киноиндустрията. Носителката на „Оскар“ ще поднови работата си на снимачния сет с драматичен филм. Лентата засега няма заглавие. Известно е само, че именитата млада театрална режисьорка Лила Нойгебауер ще дебютира с нея в света на киното. Звездата от поредицата „Игрите на глада“ ще бъде сред продуцентите на филма, редом до Скот Рудин и Илай Буш. Снимките за продукцията ще започнат в средата на юни, а терен за тях ще даде Ню Орлиънс. Припомняме, че по време на творческата си пауза,   за директор на арт галерия в Ню Йорк - Кук Марони.", "date": "2019.04.18", "title": "Дженифър Лорънс се завръща на екран"}
{"url": "https://www.monitor.bg:443/bg/a/view/mashtabna-akcija-sreshtu-telefonni-izmamnici-v-sofija-i-gorna-orjahovica-162873", "text": "Мащабна акция на Специализираната прокуратура, ГДНП и ОДМВР-Велико Търново, със съдействието на Дирекция „Жандармерия“ в МВР,  се извършва срещу членове на организирана престъпна група за телефонни измами в София и Горна Оряховица. В ход са претърсвания и изземвания на адреси и в автомобили. Провеждат се разпити на свидетели.  Заподозрените са част от престъпна група, която е действала безскрупулно с телефонни измами. Разследващите са стигнали до самите върхове на криминалната структура, които по неофициална информация са от ромски произход. Най-често досега залавяни бяха т.нар. „мулета”.  По непотвърдени данни мащабът на престъпната дейност се е разпростирал и извън България. Запознати уточниха, че в акцията на прокуратурата помага и спецпрокуратурата на Румъния. Целта на акцията е да се проверят скъпи имоти на криминално проявени хора, срещу които се водят производства за телефонни измами. Претърсват се и автомобили. По неофициална информация се претърсват около 15 къщи. В акцията участват полицейски екипи от други градове. Все още няма информация за задържани лица по време на акцията.  Горна Оряховица и Ветово се считат за градовете с най-голям брой \"ало\" измами.", "date": "2019.04.18", "title": "Мащабна акция срещу телефонни измамници в София и Горна Оряховица"}
{"url": "https://www.monitor.bg:443/bg/a/view/martin-choj-zapochva-sezon-2019-s-unikalen-po-lek-i-po-moshten-motor-162876", "text": "Само 2 дни делят най-добрия български мотоциклетист в клас 1000cc Мартин Чой от старта на писта „Серес“, където се очаква да дебютира с новия си мотор BMW S 1000RR. Именно заради чисто новия си мотоциклет, още този уикенд Мартин ще има шанс да запише името си в световната история на моторните спортове. Това разкри самият пилот днес на специална пресконференция, заедно с партньорите си от ЕКО България, които ще го подкрепят за девета поредна година. На 20 и 21 април българският шампион ще влезе в оспорвана надпревара с конкуренцията по време на Трети и Четвърти кръг от Източноевропейския Шампионат. Ако Чой запише първо място, това ще бъде първата в света победа на новия модел на BMW S 1000RR по време на официално състезание. а стартът с новия е дългоочакван за него и екипа му. Моторът е с около 15 килограма по-лек от предишния и с около 20 конски сили по-мощен. „С нетърпение очаквам този уикенд защото това е моментът на истината. Звучи странно, но връзката състезател-мотор е нещо специално. Затова дори и сега изпитвам вълнение. В Серес ще покажем наживо „как се разбираме“ с новия BMW S 1000RR, имаме уверението на BMW SBK Official Team, че ще ни подкрепят с тяхната електроника. И се надявам да финиширам първи“, каза Мартин Чой. През миналата година най-добрият български мотоциклетист в клас 1000сс успя да защити републиканската си титла за 24-ти път и да запише изключително успешно участие в най-трудното състезание за издръжливост – „24-те часа на Льо Ман“. В предстоящите предизвикателства за Мартин и екипа му през сезон 2019 отново е Световното първенство по мотоциклетизъм със стартове в Германия, Словакия и Малайзия. на EKO BMW Motorrad Racing Team в предстоящите стартове. „За нас е чест да подкрепяме шампион като Мартин. Сигурен съм, че му предстои добър сезон. EКО e близо до спорта, а ние промотираме честната игра. Мартин е нашият посланик в инициативите ни за безопасност на пътя. Едно е да си бърз, а съвсем друго – да си спокоен докато шофираш. Можем да уверим Мартин, че ЕКО е зад гърба му, а другото зависи от него. Точно каквото искаме и от останалите водачи – да шофират разумно, а ние ще се погрижим за качественото гориво“, заяви търговският директор на ЕКО България Василис Макрис. На събитието беше представен и „следващият Чой“, който в момента се обучава с екипа на Мартин. 9-годишният Никола Мирославов – Коко е новата надежда в българския мотоспорт, категоричен е мениджърът на Чой Михаил Иванов. в Шампионата на Испания по Supermoto за деца във Валенсия преди броени дни. След пресконференцията Чой и компания се отдадоха на специална демонстрация. Шампионът записа показна обиколка на Sofia Karting Ring от 41.00 секунди, след което журналисти и партньори на екипа се пуснаха в картинг-предизвикателството „срещу Чой“. Целта им беше да запишат своята рекордна обиколка, а тестовото време беше това на Мартин с хендикап от 9 секунди – точно толкова, колкото са и годините на партньорството му с ЕКО България.", "date": "2019.04.18", "title": "Мартин Чой започва сезон 2019 с уникален по-лек и по-мощен мотор"}
{"url": "https://www.monitor.bg:443/bg/a/view/sveja-super-hrana-prez-cjalata-godina-162877", "text": "Днес, не всеки притежава или разполага с достъп до достатъчно земя за отглеждането на зеленчуци, което прави устройствата за вътрешно отглеждане привлекателна възможност за желаещите прясна продукция през цялата година. През годините се появиха различни варианти на домашни градини, сред които AeroGarden през 2006 г., Windowfarms през 2011 г. и впечатляващата  , която беше подобрена по-рано тази година. Най-новата  градина за дневната се нарича Cell One. Използването на Cell One изглежда доста лесно. Потребителите трябва да напълнят резервоара за вода, да отворят отгоре биоразградимите кашпи, пълни с култури, и да ги поставят в отделенията на устройството. Всички кашпи са без почва и съдържат органични семена, без ГМО.   Горното отделение използва дневна и LED светлина, за отглеждането на репички, люцерна, кресон, синап и броколи. В средното отделение може да покълнат елда, овес, нахут, леща и фасул. Докато ориз, бял боб или ядки могат да бъдат оставени да покълнат в долното отделение. Cell One в момента набира средства за производство в Kickstarter, където може да  бъде подпомогнат със € 139, като очакваната цена ще € 399. Ако всичко върви по план, доставките трябва да започнат през февруари 2020 г.  ", "date": "2019.04.18", "title": "Свежа супер храна през цялата година"}
{"url": "https://www.monitor.bg:443/bg/a/view/vlak-blysna-chovek-pri-gara-lakatnik-162875", "text": "Човек е бил блъснат от влак в района на Искърското дефиле при гара Лакатник. Инцидентът е станал около 07.45 часа тази сутрин. Човекът е блъснат от влак, пътувал от Лом за София, в участъка между Елисейна и Лакатаник. Движението на влакове в участъка е спряно до приключване на следствените дейстивия, предаде Фокус. Към момента на място в различни участъци престояват 5 влака - в Лакатник престоява бърз влак от София за Варна, в Елисейна престоява бърз влак от Горна Оряховица за София, в Своге - бързият влак от София за Видин, а в Зверино бързият влак от Видин за София.", "date": "2019.04.18", "title": "Влак блъсна човек при гара Лакатник"}
{"url": "https://www.monitor.bg:443/bg/a/view/nad-30-000-antichni-predmeta-se-vryshtat-v-bylgarija-162880", "text": "Иззетите в Испания над 30 000 незаконно изнесени от България антични предмета ще бъдат върнати и приобщени към националното ни културно наследство в резултат на съвместната операция „Сердика“ на Специализираната прокуратура, ГДБОП, ГДНП и испанските полицейски и съдебни власти, съобщиха от пресцентъра на Специализираната прокуратура. На 23 октомври 2018 г., с подкрепата на Европол и Евроджъст, на територията на Испания и България бе неутрализирана организирана престъпна група, осъществявала трансграничен трафик на антики от страната към Иберийския полуостров и продажбата им на местния черен пазар. Съвместното разследване се води срещу 16 български граждани, 8 от които и до момента са задържани под стража в град Торенте, област Валенсия. Събраните доказателства сочат, че групата е действала от януари 2016 г., като първоначално е изкупувала артефакти от иманяри и от дилъри на антики в България. Впоследствие организирала изнасянето им от страната и транспортирането им в Испания. Движимите културни ценности са били предлагани за продажба чрез „Ebay.com“, в т.ч. чрез наддаване от фалшиви профили. При съвместната операция бяха намерени и иззети общо 30 600 артефакта (около 600 от тях в България) - гръцка и римска керамика, шлемове, погребални урни, стрели, копия, монети, както и 180 000 евро в брой. Резултатите от назначените до момента експертизи показват, че става дума за автентични културно-исторически ценности с произход България, които съгласно международните договорености трябва да бъдат върнати у нас след приключване на делото срещу участниците в групата. Ако сред артефактите има фалшификати, предлагани на клиенти като оригинали, ще им бъдат повдигнати обвинения и за измама. На координационна среща на разследващите, проведена на 11 април 2019 г. в централата на Евроджъст в Хага, е постигната договореност съдебното дело срещу членовете на престъпната група да се води в Испания, където са задържани повечето от участниците. Събраните в България доказателства ще бъдат предоставени на испанските съдебни власти и приобщени към тамошното досъдебно производство.", "date": "2019.04.18", "title": "Над 30 000 антични предмета се връщат в България "}
{"url": "https://www.monitor.bg:443/bg/a/view/filchev-dava-komandira-na-syd-za-plagiatstvo-162879", "text": "Екс главният прокурор Никола Филчев ще съди за плагиатство Иван Костов заради части от новата му книга „Свидетелства за прехода“, които според бившият обвинител № 1 са откраднати от негови научни трудове. Това заявява самият Филчев в интервю за „Блиц“. „За престъплението плагиатство законът предвижда две години лишаване от свобода (чл. 173 НК). Като имам предвид на какво равнище е правосъзнанието на Костов, възможно е той изобщо да не съзнава, че кражбата на чуждо произведение е престъпление“, категоричен е бившият главен прокурор и допълва, че „две години не са много време - ще минат като един ден. Костов ще си ги излежи и ще излезе по-възмъжал от затвора“. Иначе Филчев коментира и твърденията на Командира, че екс обвинител №1 е преписал от него, като за доказателство Костов посочи свое изказване от 1997 г. пред Народното събрание и дори разпрати стенограма до медиите. „Кой от кого преписва е технически въпрос и лесно може да се установи в съда. Костов твърди, че направил изказване пред Народното събрание в края на 1997 г. и от него аз съм преписал. На това се вика тепегьозлък. Моите публикации относно престъпността на прехода и наказателното законодателство са преди неговото изказване по време. Имам 15 публикации по тази тема, от които три на немски език. Те са част от международно изследване, в което участват всички европейски държави“, заявява още бившият главен прокурор. Той разказва още, че трудовете му са попаднали в ръцете на Костов по времето, когато е бил част от екипа на Правосъдното министерство. „През 1997 г. бях зам.-министър на правосъдието и министърът Васил Гоцев ми поиска някакви материали за престъпността на прехода. Дадох му ксерокопия от моите статии. След време Гоцев ми каза „Ваньо много ги хареса. Имаш ли още”. И в крайна сметка Костов прочете моята статия от трибуната на Народното събрание като някакъв много ценен доклад за състоянието на престъпността и за нужните законодателни мерки. Истински цирк. Нека да знаят хората, как Костов управлява държавата. Вместо да предложи управленски решения на парламента относно престъпността, министър-председателят чете асистентски статии от списанията. При среща казах ясно на Костов: „Това са мои статии. Не е редно да се четат в парламента. Още повече от чуждо име”. Той отвърна „ Радвай се, че твоя статия стана част от моето изказване”. Преглътнах – все пак става дума за устно изказване, където ораторът може и да не цитира, откъде е заимствал чуждите мисли. Но днес – 22 години по-късно той включи мои публикации в неговите мемоари и ги представя като свои. Това е писано слово“, допълва Филчев.", "date": "2019.04.18", "title": "Филчев дава Командира на съд за плагиатство"}
{"url": "https://www.monitor.bg:443/bg/a/view/totnym-otstrani-siti-v-lud-mach-sys-7-gola-162868", "text": "„Тотнъм“ се класира за полуфиналите на Шампионската лига, въпреки че загуби гостуването си на „Манчестър Сити“ с 3:4 в реванша от четвъртфиналите на турнира, но отстрани своя съперник с общ резултат 4:4 и повече голове на чужд терен. На „Етихад“ двата тима направиха луд двубой, в който преимуществото на няколко пъти клонеше към единия или другия тим, но в крайна сметка „шпорите“ триумфираха. „Гражданите“ заличиха пасива си от първия мач още в четвъртата минута, когато Рахийм Стърлинг откри резултата със страхотен изстрел по диагонала. Гостите отговориха мълниеносно и Хюн Мин Сон изравни с удар от границата на наказателното поле в седмата минута, а три минути по-късно кореецът направо обратът пълен с нов прецизен изстрел от средно разстояние. Възпитаниците на Пеп Гуардиола не се притесниха и след минута изравниха чрез Бернардо Силва, а в 21-та минута вече водеха с 3:2 след нов гол на Стърлинг, който вкара на празна врата след добро центриране на Кевин де Бройне. До края на първото полувреме не паднаха повече голове, а след почивката играчите на „Сити“ натиснаха съперника си и това даде резултат в 59-та минута, когато Серхио Агуеро бе изведен в наказателното поле от Де Бройне и със силен удар от малък ъгъл преодоля Юго Лорис. „Тотнъм“ обаче не се предаде и вкара безценния трети гол в 73-та минута, когато резервата Фернандо Йоренте се разписа след центриране от корнер. Съдията Джунеит Чакър преразгледа повторението заради съмнения за игра с ръка, но в крайна сметка голът бе зачетен. Финалът на драмата дойде в 94-та минута, когато Стърлинг вкара гол, който изглеждаше, че ще класира „Сити“ напред, но ВАР отново се намеси в полза на „Тотнъм“ и попадението правилно бе отменено заради засада. По този начин „Тотнъм“ се класира за полуфиналите на Шампионската лига за втори път в историята си (1962), където ще срещне тима на „Аякс“. В другия мач от вечерта „Ливърпул“ разби „Порто“ с 4:1 в Португалия и се класира напред с общ резултат 6:1. За мърсисайдци предстои битка с „Барселона“ на полуфиналите. Източник и снимка: БГНЕС", "date": "2019.04.18", "title": "„Тотнъм“ отстрани „Сити“ в луд мач със 7 гола"}
{"url": "https://www.monitor.bg:443/bg/a/view/silvija-petkova-razsledva-lekarska-greshka-162801", "text": "Да разследва смъртта на пациент вследствие на рискована операция – с това се захваща Силвия Петкова в новия български филм „Пепел върху слънцето“. След като игра от страната на ченгетата в „Под прикритие“, този път актрисата със 100-каратова усмивка ще влезе в редиците на журналистите, а в основен обект на интереса й ще се превърне хирургът, извършил интервенцията с неуспешен край. В неговата престилка ще видим Юлиан Вергов, който съвсем доскоро радваше зрителите и на малкия екран отново в ролята на лекар – доц. Банков в „Откраднат живот“. „Пепел върху слънцето“ е режисьорски дебют за Бо Калинов. Сюжетът е вдъхновен от действителни събития, случили се преди около 50 години в болница в София, а освен Петкова и Вергов, звездният каст на филма нараства още с имена като Анастасия Лютова, която ще изиграе бившата съпруга на лекаря, Ники Илиев, Ирини Жамбонас, Ники Станоев, Павел Поппандов и др. Клапата на заглавието щракна в края на месец март, а последният снимачен ден е тази неделя. да вляза в ролята на разследваща репортерка. Много се спекулира с тази професия и за съжаление невинаги можеш да се довериш на всеки, който я практикува. Затова за мен е важно да изградя образа далеч от представата за жълтите журналисти. Тя ще търси истината между двете тези – тази на лекаря и тази на дъщерята на починалия пациент“, обясни Петкова пред „Монитор“. Тя допълни, че редица ретроспекции ще държат на тръни зрителите по време на целия филм, доколкото разграничаването на сцените от настоящето и миналото ще бъде оставено на тяхното въображение почти до края. „Това е наистина сериозна драма“, заключава по адрес на новото заглавие във филмографията си Петкова, която не пропусна да сподели и бекстейдж кадри с последователите си в социалните мрежи. Нещо повече, звездата от „Революция Z” се похвали и че е дебютирала като оператор на снимачния сет на „Пепел върху слънцето“. „Заснех първия си кадър от ръка. Не е лесно“, намигна неотдавна тя пред феновете си във Фейсбук.", "date": "2019.04.18", "title": "Силвия Петкова разследва лекарска грешка"}
{"url": "https://www.monitor.bg:443/bg/a/view/horata-na-sofija-otkrivat-fotofabrika-2019-162863", "text": "Шестият фестивал „Фотофабрика“ се открива с изложбата People of Sofia на Вихрен Георгиев - фотографа, който успява да улови ритъма на града чрез портретите на неговите обитатели. Изложбата ще може да бъде разгледана от 22 април (откриването е в 18 ч.) до 18 май в пространството за съвременно изкуство „УниКредит Студио” на пл. \"Света Неделя\" 7. Този проект е фотографски разказ за хилядите човешки светове, с които се разминаваме в ежедневието си. За автора му фотографията е не просто визуална медия, а възможност за опознаване на човека и неговата история. Вихрен Георгиев е роден в Бургас, а ученическите си години прекарва в Русе. По това време се появява и интересът му към фотографията. Прави своя любителска фотолаборатория, участва в кръжоци и местни конкурси. След дълга пауза от десетилетие и повече той отново се връща към това изкуство. Преди 6 години създава сайта People of Sofia, който има над 130 хиляди последователи. Интересът към него е голям, защото Вихрен Георгиев прави не само интересни портретни фотографии, но умее да документира и историите на хората от града, които в ежедневието си не забелязваме. За него фотографията е удоволствие. Експериментатор и артист, днес портретите му са едни от най-популярните в България.  ", "date": "2019.04.18", "title": "\"Хората на София\" откриват \"Фотофабрика 2019\""}
{"url": "https://www.monitor.bg:443/bg/a/view/naj-starata-chastna-aviokompanija-v-indija-spira-da-leti-162869", "text": "За дълъг период от време, особено в края на 90-те и първото десетилетие на новия век, Jet Airways беше блестящото лице на индийската авиация. Но авиокомпанията влезе във финансова турболенция, която спря временно всички вътрешни и международни полети. Jet Airways не успя да намери ново финансиране и вчера обяви последния си полет, тъй като не е в състояние да плаща разходите си. Превозвачът няма друг избор, тъй като има дълг от 1,2 млрд. долара, „но се надява да започне отново да лети“. Вече седмици наред се водят преговори с кредиторите. Със своите 123 самолета, Jet Airways е най-голямата частна авиокомпания в Индия, но в последно време използва едва пет машини. От изявление на авиокомпанията става ясно, че са били принудени да заземят всичките си полети, защото „продължителните преговори с кредиторите и властите не дадоха желаните резултати\". Индийското правителство направи изключително рядък ход през март -- поиска от държавните банки да излязат с план за спасяване на авиокомпанията, в която работят 23 000 души. Авиокомпанията е основана от Нареш Гоял преди повече от 25 години и неговото семейство в момента притежават 52% от авиокомпанията. Този мажоритарен дял се очаква да бъде загубен. През март консорциум от инвеститори, воден от Държавната банка на Индия (SBI), пое контрола над авиокомпанията. А Гоял се оттегли като председател миналия месец. Групата търсеше нов инвеститор, който да придобие дял от 75% в Jet Airways. Etihad Airways вече притежава 24% от Jet Airways и се съобщава, че е проявил интерес към по-голям контрол. Превозвачът обслужва 600 вътрешни и 380 международни маршрута, включително до Лондон, Амстердам и Париж, и бързо се разраства през годините, преди да започне да губи пазарен дял от конкуренцията с евтини авиокомпании като IndiGo & SpiceJet.", "date": "2019.04.18", "title": "Най-старата частна авиокомпания в Индия спира да лети"}
{"url": "https://www.monitor.bg:443/bg/a/view/tereza-mej-moje-da-otloji-godishnata-rech-na-elizabet-vtora-162870", "text": "Премиерът на Великобритания Тереза Мей може да отложи речта на кралица Елизабет Втора за по-късно тази година, докато парламентът не намери изход от кризата със споразумението за Брекзит, пише в. „Гардиън”. Очаква се Мей да насрочи реч на кралицата, в която да определи законодателната програма на правителството в рамките на няколко седмици, тъй като тя обяви началото на двегодишна парламентарна сесия в средата на юни 2017 г. Въпреки това, някои източници в правителството смятат, че Мей е готова да игнорира исканията за програма от нови закони, въпреки че парламентът вече няма работа, която да обсъжда, с изключение на законодателството за Брекзит, което в момента е в застой. Източник от Даунинг Стрийт каза, че не би било честно да се каже, че Речта на кралицата е била отложена, защото не е била определена официална дата. \"Няма задължение да определяме такава дата а и няма непосредствени планове за изнасяне на реч на кралицата\", каза източникът. Обикновено всяка година кралицата произнася реч, през май или юни през последните години, но Андреа Лидсъм, лидерът на парламента, обяви двегодишна сесия след последните избори, за да „изгради възможно най-широк консенсус за нашите планове за Брекзит ”. Според други източници обаче при едно ново отхвърляне на законопроекта за оттегляне от ЕС, речта на кралицата може да го върне отново в програмата. Друг фактор против отлагането на речта на кралицата може да бъде липсата на други законопроекти за разглеждане, което изнервя някои депутати, особено тези на коалиционния партньор от Северна Ирландия.", "date": "2019.04.18", "title": "Тереза Мей може да отложи годишната реч на Елизабет Втора"}
{"url": "https://www.monitor.bg:443/bg/a/view/avtobus-se-prevyrna-v-kovcheg-na-29-dushi-na-ostrov-madejra-162867", "text": "Двадесет и девет души загинаха в тежка катастрофа на туристически автобус на португалския остров Мадейра в Атлантическия океан, съобщиха световните агенции, цитирайки португалски медии. 28 пътници са ранени. Според местните власти е много вероятно жертвите да се увеличат. Според очевидци водачът на автобуса не се справил с управлението при спускане по стръмен тесен път, преминаващ през населено място в планинска местност източно от главния град на острова - Фуншал, и се врязал в сграда покрай пътя, съобщи кметът на селцето Филипе Соуза, цитиран от АП. Той добави, че сред загиналите са 17 жени. Всички жетви са граждани на Германия. Заместник-шефът на областната управа на Мадейра Педро Каладо даде пресконференция и каза, че всички пострадали, сред които и шофьорът на автобуса, са настанени в болница. Властите са започнали разследване на причините за катастрофата. От Лисабон спешно са изпратени съдебно-медицински екипи, които да участват в аутопсиите на жертвите. Според местни жители времето, когато се е разиграла трагедията, е било хубаво. На излъчени по телевизията кадри се вижда автобусът, преобърнат на една страна край тесния път, заобиколен от спасители, а наоколо лежат разпръснати тела. Португалският премиер Антониу Коща написа в Туитър, че е изпратил съболезнования на германската канцлерка Ангела Меркел. Говорителят на Меркел - Щефен Зайберт, обяви, че е създадена гореща телефонна линия за хората, които са разтревожени за членове на техните семейства. Германското външно министерство съобщи, че неговото посолство в Лисабон е в контакт с местните власти на Мадейра. Други членове на същата германска група са пътували с втори автобус, който не е засегнат от катастрофата. Португалският остров, наричан \"перлата на Атлантика\", е популярна туристическа дестинация с мекия си климат и пищно зелените планински пейзажи на фона на океана. Управата на португалската провинция свика извънредно заседание на местното правителство и обяви тридневен траур, който започва от днес, 18 април.", "date": "2019.04.18", "title": "Автобус се превърна в ковчег на 29 души на остров Мадейра (СНИМКИ)"}
{"url": "https://www.monitor.bg:443/bg/a/view/volkswagen-t-cross-e-naj-malkijat-ot-bratjata-t-roc-tiguan-i-touareg-162850", "text": "В столицата се състоя родната премиера на първия малък кросоувър на Volkswagen, наречен T-Cross. Новият градски SUV продължава атаката при високопроходимите автомобили и се нарежда достойно в гамата на марката до по-големите си братя T-Roc, Tiguan и Touareg. Новият Volkswagen T-Cross е изцяло нов модел и се очаква да завладее сърцата на потребителите със своята перфектна комбинация от стил, практичност, гъвкавост, свързаност и икономичност. В много отношения новият Volkswagen T-Cross поставя нови стандарти в своя клас. Той е независим и индивидуален модел с мъжествен дизайн и много възможности за индивидуално оформление. Новият Volkswagen T-Cross е още по-компактен от T-Roc и от Tiguan, затова е най-подходящ за града. Градският кросоувър е идеален спътник в ежедневието и през уикендите. Той е изграден на платформата MQB, като дължината му е 4,11 метра, широчината е 1,76 метра, височината е 1,58 метра, а междуосието достига 2,56 метра. В интериора на новия Volkswagen T-Cross има достатъчно пространство за удобно пътуване на четирима възрастни човека. Новаторската концепция на интериора осигурява максимална гъвкавост. Багажното отделение варира от 385 до 455 литра в зависимост от положението на задната седалка, а при сгъване на облегалката изцяло или частично, се освобождава багажно пространство с равен под и обем до 1281 литра. При новия T-Cross вече се предлагат многобройните модерни електронни системи за асистенция на водача, доскоро запазени само за автомобилите от по-високите класове. Приложението Volkswagen Connect изпълнява ролята на личен асистент на водача, като осигурява върхово ниво на интелигентната свързаност с интернет и околния свят. Първоначално новият Volkswagen T-Cross се предлага у нас с един бензинов и един дизелов двигател, които вече доказаха възможностите и надеждността си в новото Polo. Бензиновият мотор 1.0 TSI е 1,0-литров 3-цилиндров двигател с филтър за твърди частици и максимална мощност 115 к.с. Двигателят се отличава с оптимална гъвкавост и предлага възможност за избор от 6-степенна механична скоростна кутия или опционална 7-степенна предавателна кутия с два съединителя DSG. Дизеловият турбомотор 1.6 TDI е с мощност 95 к.с. и може да се комбинира с 5-степенна ръчна скоростна кутия или като опция 7-степенна автоматична трансмисия DSG. Всички двигатели отговарят на най-новите стандарти за емисии Euro 6d-TEMP. Новият кросоувър се предлага на пазара у нас в три нива на оборудване - Basis, Life и Style, а цените варират от 33 279 лева до 43 723 лева.", "date": "2019.04.18", "title": "Volkswagen T-Cross е най-малкият от братята T-Roc, Tiguan и Touareg"}
{"url": "https://www.monitor.bg:443/bg/a/view/komedien-hit-s-premiera-v-siti-mark-art-centyr-162864", "text": "Още преди да е стъпила на софийска сцена, брилянтната ситуационна комедия „Том, Дик и Хари“ от Рей и Майкъл Куни получи престижното отличие на публиката „Комедиен хит на сезона“ на проведените в края на март в Казанлък „Чудомирови празници 2019“. Спектакълът на Казанлъшкия театър „Любомир Кабакчиев“ бе предпочетен от зрителите, изпреварвайки заглавията на Драматичния театър „Стоян Бъчваров“ – Варна, на Малък градски театър „Зад канала“ – София, и на Благоевградския театър „Никола Вапцаров“. Софийската премиера на спектакъла под режисурата на Димитър Стефанов ще бъде на 24 април от 19.30 ч. в Сити Марк Арт Център. Още в първите минути на „Том, Дик и Хари“ едно на вид обикновено семейство попада в низ от абсурдни и смешни ситуации, от които трябва да се „измъкне“ в името на любовта. Пиесата разглежда всички крайности, които сме готови да достигнем заради хората, които обичаме. Представлението разгръща пред зрителите всички смешни взаимоотношения, които биха могли да се породят между трима братя, между съпруг и съпруга, между племенница и чичо, единствено заради семейната любов и желанието да направиш хората, които обичаш, щастливи. За разкош авторите са включили в историята и социален работник, сръбски мафиот, отговорен полицай и...откраднат от моргата труп. В ролите на Том, Дик и Хари са Сава Драгнев, Петър Петров и Костадин Жеков. Участват още Беатрис Благоева, Десислава Стоянова, Георги Атанасов, Димитър Гавраилов, Недялка Раева, Ивайло Драганов. Преводът на пиесата е на Андрей Аврамов, сценограф е Петя Димитрова, а композитор – Милен Апостолов.", "date": "2019.04.18", "title": "Комедиен хит с премиера в Сити Марк Арт Център"}
{"url": "https://www.monitor.bg:443/bg/a/view/atina-iska-nad-300-miliarda-evro-ot-berlin-162871", "text": "Гръцкият парламент гласува с голямо мнозинство да започне кампания за оказване на дипломатически натиск върху Германия да изплати стотици милиарди евро репарации за нацистката окупация на страната по време на Втората световна война, предаде Ройтерс. Премиерът Алексис Ципрас заяви в словото си пред депутатите по този повод, че Атина ще използва европейското и международното право в подкрепа на своето искане, което Берлин многократно вече е отхвърлял. Германия смята този въпрос за отдавна уреден. \"Ще изчакаме отговора на германското правителство, - каза Ципрас, приключвайки 12-часовия дебат в парламента. - Но какъвто и да бъде той, този път ние няма да допуснем този въпрос заглъхне. Ще настояваме.\" Премиерът добави че \"нашата главна цел е да постигнем съгласие с Германия за започване на диалог като равни партньори, като приятели и съюзници\". Гръцка парламентарна комисия, съставена от представители на всички партии, през 2016 г. реши, че страната трябва да иска от Германия минимум 292 млрд. евро за понесените страдания и щети през Втората световна война, и още 9,2 млрд. евро за Първата световна война, посочва АП. В същия доклад на комисията се прави и друго изчисление на щетите, според което те са около 400 млрд. евро. В тази сума се включва и насилствено взетият от нацистите заем от Гръцката национална банка през 1942 г. Този \"окупационен заем\", изчислен от гръцкия парламент на около 10 млрд. евро, помогна на Хитлер да финансира своята военна кампания в Северна Африка. Германия в миналото се извини за престъпленията от нацистката ера, но не желае да започне преговори за репарации. През 1960 г. тогавашната Западна Германия изплати на Гърция 115 млн. германски марки като репарации за военновременните страдания, причинени на балканската страна, отбелязва Ройтерс. \"Въпросът за германските репарации е окончателно уреден, както юридически, така и политически, - каза днес говорителят на германското правителство Щефен Зайберт. - Ние съзнаваме, и аз се надявам, че вие ни вярвате, нашата историческа отговорност.\" Миналата година Гърция излезе от продължилата цяло десетилетие програма за строги финансови ограничения, наложена й от международните кредитори в замяна на спасителни програми, които й позволиха да оцелее след дълговата криза, избухнала през 2010 г. Премиерът левичар Ципрас каза, че неговото правителство не свързва двата въпроса. Така той отвърна на критиките за закъснелия отговор на парламента по въпроса за репарациите, повдигнат през 2016 г. \"Ние никога не можем да поставим на едни и същи везни абсолютното зло, каквото бе нацизмът. Никое убийство, никоя жестокост, нито една капка кръв не могат да бъдат съпоставяни с каквато и да е спасителна програма\", подчерта премиерът. Лидерът на опозиционната партия \"Нова демокрация\" Кириакос Мицотакис, която води в проучванията на общественото мнение, каза, че всяко бъдещо правителство, оглавено от него, ще търси начин да си върне окупационния заем.", "date": "2019.04.18", "title": "Атина иска над 370 милиарда евро от Берлин"}
{"url": "https://www.monitor.bg:443/bg/a/view/arestuvaha-21-godishen-za-ubijstvoto-na-jena-v-sofija-162872", "text": "Тази сутрин във влака София - Варна на гара Гора Оряховица е задържан 21–годишен мъж, заподозрян в извършеното вчера тежко престъпление, съобщиха от полицията. Снощи, към 18.30 часа в полицията бе получен сигнал за открито тяло на жена в ж.к. „Младост“ в София. Работа по случая продължава по образуваното досъдебно производство, под ръководството на прокуратурата.", "date": "2019.04.18", "title": "Арестуваха 21-годишен за убийството на майка си (ОБНОВЕНА)"}
{"url": "https://www.monitor.bg:443/bg/a/view/glad-za-arhitekti-i-tehnicheski-rykovoditeli-162812", "text": "Строителството страда от недостиг на кадри, като най-осезаемо гладът за специалисти се усеща при архитектите и техническите ръководители. Това обясниха пред „Монитор“ от Агенция за подбор на персонал. Стагнацията на пазара се усещала най-силно от март до октомври. Това е и периодът, в който се извършват повечето строително-монтажни дейности. По думите на Калоян Беличовски от „Менпауър“ родните фирми от доста време страдат от недостиг на персонал заради износа на строителни кадри зад граница и заради закъснения на заплатите. Това от своя страна води до застаряване на пазара на труда и до наемането на по-възрастни и опитни служители. Дългогодишните архитекти у нас чисто, а техническите ръководители до 3000 лв. Докато при архитектите е задължително условие да имат завършено висше образование, то техническите ръководители могат да заемат позицията и след приключване на 12-и клас, ако са учили в Професионална гимназия по строителство, архитектура и геодезия. В държавната администрация пък стартовото възнаграждение за главен архитект в столичен район е 680 лв. Това е Същевременно, за да заеме длъжността, кандидатът трябва да има опит по специалността поне 3 години, да владее чужд език и да има добри компютърни умения. Ако стажът му е повече от 36 месеца и възнаграждението, което ще му предложат, ще бъде по-високо. Освен това по закон той може да получава и допълнителни възнаграждения. Държавната работа обаче отказвала специалистите не само заради ниското заплащане, но и заради множеството интервюта, през които преминават, преди да бъдат назначени, обясняват специалистите. Процесът продължава около два месеца. „В момента пазарът на труда у нас е изключително динамичен и странен. Компаниите се борят да достигнат до хората с ниска квалификация, защото с всяка година те стават все по-малко. Служителите предпочитат да се трудят зад граница“, коментира Калоян Беличовски. Нашенците обикновено заминават на гурбет в Западна и Централна Европа. В Швеция например мостовите инженери взимат между 7000 и 8000 евро. При възнаграждения от около 3000 лв. у нас, разликата между парите, които прибират нашенците в Швеция и в България, е поне 10 пъти. Българите заминавали да упражняват професията и в по-екзотични дестинации като Египет и Израел.", "date": "2019.04.18", "title": "Глад за архитекти и технически ръководители "}
{"url": "https://www.monitor.bg:443/bg/a/view/10-dni-bezplatni-proceduri-v-sanatorium-162825", "text": "От пролетта до есента е времето най-подходящо за физиотерапия и рехабилитация на хората, страдащи от хронични заболявания на опорно – двигателната система, неврологични заболявания и лекувани наскоро ортопедични травми. Преди пациентът да реши да отиде на тях обаче трябва да е наясно, че те трябва да се предприемат само по лекарско предписание от ортопед, травматолог, невролог и физиотерапевт. Това означава, че ако страдат от болки в горната част на гърба, масажът може да не помогне, а процедурата с медицински лазер дори да се окаже противопоказна, ако преди това не е направена медицинска консултация. Затова, ако имате хронична болка и сте на почивка в хотел със спа-процедури, не бързайте да се подложите на тях, ако не сте говорили преди това с ортопед или травматолог, съветват от физиотерапевти. Причината е, че в спа-центровете често пъти работят хора завършили курсове, без да имат висше медицинско образование. Така стои и въпросът с кинезитерапевтите. Тази специалност вече се преподава не само в медицинските университети, но и в спортната академия. Десет дни годишно е продължителността на престоя в санаториум за рехабилитация, които се поемат за здравноосигурените от националния осигурителен институт. Записването става чрез талон издаден от личния лекар, след изследвания и по препоръка на лекуващия специалист. При постъпването в санаториум е необходима представяне на лична амбулаторна карта (ЛАК), проведени изследвания, както и епикризи, разчет на снимки, електрокардиограми и решение на НЕЛК/ТЕЛК, ако има издадено такова. За санаториално лечение според Закона за бюджета на Държавното обществено осигуряване (ДОО) за тази година са предвидени 20 103 061 лева. Очаква се от програмата за профилактика и рехабилитация на НОИ да се възползват около 45 000 лица. ДОО поема физикалната терапия и рехабилитацията, цената на нощувките и частична помощ за храна в размер на 7 лв. за всеки ден от престоя. Всяко лице, за сметка на бюджета на ДОО, има право да ползва до четири основни диагностични и терапевтични процедури дневно. Право на парична помощ за профилактика имат осигурените лица за общо заболяване, майчинство и/или трудова злополука и професионална болест. За тях трябва да са внесени или дължими осигурителни вноски за шест последователни календарни месеца, предхождащи месеца, през който се провежда рехабилитацията. Заболяването трябва да е диагностично уточнено и лекуващият лекар да е установил необходимост от провеждане на рехабилитация към периода на ползване на паричната помощ. Правоимащи са и лицата, които получават лична пенсия за инвалидност. Условието за тях е да не са навършили възрастта за придобиване право на пенсия за осигурителен стаж и възраст, срокът на инвалидността в експертното решение да не е изтекъл и лекуващият лекар да е установил необходимост от провеждане на рехабилитация към периода на ползване на паричната помощ. Ако пациентът няма желание да се лекува в санаториум, може да го направи по линия на Националната здравноосигурителна каса в медицинските центрове по физиотерапия и рехабилитация или болниците за такова лечение. Постъпването също става с направление от личния лекар на базата на препоръка и изследвания от лекуващия специалист. В медицинските центрове обаче пациентите имат право само на една седмица по две процедури на ден.", "date": "2019.04.18", "title": "10 дни безплатни процедури в санаториум "}
{"url": "https://www.monitor.bg:443/bg/a/view/doc-georgi-byrdarov-v-tejka-demografska-kriza-sme-no-tja-ne-e-bez-izhod-162820", "text": "Клише е, че раждаемостта у нас е ниска и че намаляването на населението е апокалиптично, казва в интервю за \"Монитор\" експертът по демография, който е и зам.-декан на Геолого-географския факултет в СУ \"Св. Св. Климент Охридски\" Данните не са изненадващи, напротив. Това е нормален демографски процес, който протича в страната ни, и то от много време. Така че беше ясно, че населението ни е под 7 милиона души. У нас се разпространяват две клишета - едното е, че раждаемостта е ниска, а другото е, че намаляването на населението е апокалиптично. Всъщност едното не е вярно, а другото не е проблем само на България. Не е вярно, че раждаемостта у нас е ниска. Тя е съвсем нормална за европейска държава на този етап от своето развитие. За сравнение - у нас е 9 промила, а в Европа най-ниската е 7,6 промила в Италия, а най-високата е 12,9 в Ирландия. Така че ние сме по средата по този показател. - Проблемът е в други два показателя, на които в България не се обръща внимание и се акцентира само върху раждаемостта. Единият голям проблем е високата смъртност. България е на първо място в цяла Европа по смъртност- с 15,5 промила. Така че дори да вдигнем рязко раждаемостта и да станем първи в цяла Европа, което е невъзможно, отново ще имаме отрицателен естествен прираст и ще сме водещи в това отношение. Така че единият проблем е смъртността, а другият е застаряващото население заради миграцията на млади хора. - Наистина има такива наченки, но те не са такива, че да обърнат тенденцията, поне засега. - Много пъти съм казвал, че единственият начин да се справим с демографската ситуация у нас е да се работи за дела на увеличаване на младото население. За да се увеличи раждаемостта пък мерките трябва да са съсредоточени в качествено образование, по-високи доходи, реализация. Няма как да задържим младите хора у нас с това ниво на доходи. Заплатите се увеличават всяка година и това е факт, но имаме много ниска база и това повишение не може да изиграе някаква роля. То трябва да е драстично, за да може хората да живеят добре. - Този проблем също трябва да се анализира внимателно, защото в целия развит свят имаме свръхурбанизация. По раждаемост, демографски процеси, урбанизация и обезлюдяване на селските места у нас се наблюдават същите процеси, като в други страни. Няма нищо сензационно в това, притеснителното е изтичането на млади хора навън. Това е огромният проблем на България. Да, селата наистина се обезлюдяват, дори има прогноза на моята колежка от БАН Надежда Илиева, че през 2030 година 42% от населението ще бъде съсредоточено в шест града на страната. Това е почти половината население. Това са притеснителни факти, тъй като нашата територия е много благодатна като природа. Но това са нормални процеси, които протичат в Европа и другите държави. Големият проблем на България е изтичане на младото население, което е потенциална работна ръка. Имаме безпрецедентно застаряване и сме с една от най-ниските средна продължителност на живот, а с най-застаряло население. Това е парадокс. Ето това е демографският проблем. - Това също е нормална тенденция за развитите общества. Ние искаме от една страна младите хора да бъдат образовани, да работят все повече и да създават добавена стойност и в същото време да раждат деца. Тези хора разчитат да си конкурентноспособен, да изкарват пари за пенсии, за здраве, за образование. Навсякъде е така. - Просто това го налага времето. Но аз имам друга теза и смятам, че младите българи са по-патриархално и консервативно настроени, отколкото всеки друг в останалата част на Европа. Това го казвам абсолютно уверено с целия си опит, който имам с младите хора в България. - Големият процент извънбрачни деца идва от двойките, които живеят на семейни начала и реално нямат сключен брак. В Европа 60% от двойките между 20-41 години живеят по този начин. Така че тези деца просто се раждат в семейства без сключен брак. Това е абсолютно нормална тенденция при процесите, които наблюдаваме и миграцията на млади хора, която изтъкнах като проблем. - Това е феномен. На много места в страната родителите работят навън и децата се гледат предимно от баби и дядовци. Тези факти отново са свързани с икономическата среда. Затова изтъкнах, че ако се подобри социалната и икономическата среда в страната, демографският проблем ще се реши. - Чрез образование, което е адекватно на пазара на труда. От тук започва всичко. Децата трябва да учат нещо, което им е интересно, и след това да го работят. А в момента у нас се учи едно, а ситуацията на пазара е коренно различна. Само тогава доходите ще отговарят на реалността. Така че трябва да се работи в тази посока - образование, реализация, доходи. - Не е загубена кауза. Някои хора предпочитат да водят по-спокоен начин на живот, където няма престъпност. Други пък избират големия град, за да работят. Нищо в обществените процеси не е вечно и няма как да очакваме и нациите, и други неща да бъдат вечни, но и нищо не изчезва. То само се трансформира в нещо ново. - За мен сме в демографска криза. Избягвам да употребявам други термини, защото звучат апокалиптично. Най-голямата група са хората на 65-69 години. Това е тежка криза, но не е без изход. Необходими са дълги години работа, защото проблемът не може да се реши мигновено - поне 15-20 години. Роден е на 6 април 1973 г През 1996 г. завършва география в Софийския университет Преподава в катедра „Социално-икономическа география” в Геолого-географския факултет на Софийския университет от 2002 г. От 2007 г. е доктор по география на населението и селищата През 2012 г. е избран за доцент От октомври 2015 г. е заместник-декан на Геолого-географския факултет Трикратен победител е в състезанието за оратори, презентатори и разказвачи „Майстор на думите“. „Разказът му „За петата ракия или колко е хубав животът“ е най-четеният български разказ в интернет. През декември 2015 г. печели телевизионното предаване „Ръкописът“ по БНТ  ", "date": "2019.04.18", "title": "Доц. Георги Бърдаров: В тежка демографска криза сме, но тя не е без изход"}
{"url": "https://www.monitor.bg:443/bg/a/view/individualno-protezirane-spasjava-hora-s-gonartroza-162829", "text": "Нов метод на индивидуално колянно протезиране спасява млади и активни пациенти с гонартроза в УМБАЛ „Св. Марина“ - Варна, съобщиха от лечебното заведение. 48- годишна жена е сред първите пациенти в България, която бе оперирана по най-новия метод в колянното протезиране в световен мащаб. Интервенцията бе извършена от доц. Калин Михов и екип на клиниката по ортопедия и травматология в УМБАЛ „Св. Марина“ във Варна. „Това е вторият пациент в страната, при когото прилагаме иновативната технология, по която работим от началото на годината. Предстои съвсем скоро да бъдат оперирани още четирима, в момента ставите им се произвеждат в Швейцария. Убеден съм, че този метод ще се превърне в рутинна интервенция при нас в клиниката във Варна“, обяснява доц. Михов, който е ръководител на единствената клиника в България, която е сертифицирана и стандартизирана да извършва тази оперативна процедура и да използва този имплант. Основната индикация за използване на иновативната индивидуална колянна става е при гонартроза, когато са изчерпани останалите възможности за лечение. Напълно индивидуалната колянна протеза е решение при пациенти, особено при младите, нуждаещи се от пълно възстановяване и бързото възвръщне към активен живот. Специалистът пояснява, че напълно индивидуалната колянна протеза се произвежда на базата на триизмерен скенер. Производственото време на импланта в Швейцария е между 3 и 4 месеца. Пълното възстановяване на функциите става след 2-3 месеца. 48-годишната пациентка сподели, че е взела решение да се подложи на тази иновативна операция, защото намалява рисковете от усложнения. До момента в УМБАЛ „Св. Марина“ във Варна се осъществяваше индивидуално колянно протезиране, при което се изработва само специфичен инструментариум, който осигурява единствено прецизната резекция на ставните повърхности и заместването им с стандартни коленни импланти, които са с еднакви радиуси и кривини. Те не винаги прилягат точно и се налага да се използват различни техники на напасване и избор на по-малкия или по-големия имплант според ситуацията, но резултатът винаги е компромис между функцията и балансирането на колянната става, разказва доц. Михов. През май в България се очаква да пристигне един от бащите на тази протеза, френският професор Мишел Бонин - един от световните лидери в протезирането въобще. Той ще извърши няколко демонстрационни операции.", "date": "2019.04.18", "title": "Индивидуално протезиране спасява хора с гонартроза"}
{"url": "https://www.monitor.bg:443/bg/a/view/losh-navik-na-preja-vodi-kym-cjal-album-video-162786", "text": "Ето този „Лош навик“ е първата стъпка към все по-краткия път на Прея към дебютния й албум, който трябва да излезе в последния ден на месец май. Певицата с уникален тембър не споделя повече подробности за тавата, а само надигна завесата, че траклистът ще съдържа само един дует и той е с любимия й рапър Жлъч. „Имам план“, сподели изпълнителката, която доскоро се подвизаваше в редиците на Монте Мюзик, но вече е самиздат. „Лош навик“ е само тийзър към първия ми албум. Ще се постарая представянето му да е най-мащабното нещо, което съм правила като шоу“, зарече се тя. Ако се съди за финалния резултат по този първи тийзър, то определено го очакваме с огромен интерес. С новото парче Прея дава заявка да запълни една цяла ниша в българската музика, а именно – интелигентен поп-арендби. А певицата се е вложила напълно в песента. След дълго затишие тя се е разписала не само с гласа си в „Лош навик“, но и с уменията си като текстописец и композитор. За последното получава рамо от Денис Попстоев, който и помага и в продуцирането и аранжирането. Прея е успяла сама да извади от себе си най-добрите качества и така умело е подчертала най-големия си плюс – неповторимия тембър, онази дрезгавина, която се плъзга като по нежно кадифе между думите. Няма какво да си кривим душата – видеото също добавя принадена стойност на целия проект. То е дело на Велина Балинова, а зад камера е магьосникът Силвио Силвионов. Бонбонен, но много изчистен, клипът сменя няколко визии на изпълнителката. Има и добре прецизиран елемент на изненада, даже бих казала шок, с появата за секунди на Сашка Васева на мястото на Прея пред камерата. По никакъв начин обаче емблемата на чалгата, не повлиява на естетиката, а само маркира закачката на шоколадовата певицата с феновете. В едно от основните си превъплъщения Прея е пълно копие на супер модела Наоми Кембъл, в друго пък се впуска (доста успешно) в луди танци с професионалистките от Skywalkers. Точно в този момент, благодарение и на избора на аутфит, жестоко много ни заприлича на Бионсе. Въпреки препратките, Прея е успяла да постигне чудесен баланс, в който да изпъква нейната личност като артист. С две думи – заредете си в плейлистата „Лош навик“ и след като го чуете, започнете да чакате целия албум като последен сезон на „Троновете“.", "date": "2019.04.18", "title": "„Лош навик“ на Прея води към цял албум (ВИДЕО)"}
{"url": "https://www.monitor.bg:443/bg/a/view/spad-ot-10-na-sto-na-chujdi-turisti-pri-rannoto-zapisvane-162861", "text": "Около 10% е спадът до момента при ранното записване по Южното Черноморие на туристи от Русия и Германия, обяви в Бургас министърът на туризма Николина Ангелкова. Два са основните пазари, които са определящи за България през летния сезон, това са Русия и Германия, посочи министър Николина Ангелкова, цитирана от БНР. “За Русия имахме такава тенденция още от миналото лято, спад на руски туристи от 8%. Към момента за пазар Русия върви в рамките средно на около 15 до 20%“. Посочените данни са за северното Черноморие, а за южното спадът е по-малко. По отношение на пазар Германия спадът е с 15% за северното и 10% за южното Черноморие при ранното записване. Трябва да се помисли и за нови възможности за привличане на туристи, защото наши конкурентни дестинации са Турция, Тунис, Египет и Сърбия, допълни Ангелкова: “Ние сме възложили изработването на една концепция да насърчим организирания туризъм“.", "date": "2019.04.18", "title": "Спад от 10 на сто на чужди туристи при ранното записване"}
{"url": "https://www.monitor.bg:443/bg/a/view/s-shest-nominacii-bg-radio-pisa-otlichen-na-toto-ot-skandau-162862", "text": "Йонислав Йотов, по-известен сред феновете си като Тото, се разписа с отличен на номинациите за тазгодишните награди на БГ Радио. Рапърът, спечелил титлата \"любима звезда на България\" във \"Вип Брадър\" през 2017 г., бе обявен общо шест пъти като претендент за статуетка - 3 пъти със соловото си парче \"Чужди усмивки\" и 3 пъти като част от популярното дуо Скандау (с Лъчезар Евтимов).  С по четири номинации пък се разписват Миро и отличничките от последния сезон на X Factor - 4Magic, с три е Любо Киров. Повече от 18 000 меломани са дали вота си за определянето на фаворитите на наградите на БГ Радио, а от днес стартира и вторият етап на гласуването. Междувременно за шести пореден път ще се връчи и приза \"БГ Вдъхновител\" на името на Ана Мария Тонкова, като сега той ще отиде в ръцете на Братя Аргирови. Ето го и списъкът с номинациите на БГ Радио: Together („Вечеряй, Радо“) – 4Magic „Чужди усмивки“ – Тото H „Печат от моята душа“ – Миро „Ще дойдеш ли с мен“ – NDOE „Хайвера“ – \"Скандау\" Графа Любо Киров Миро Papi Hans Орлин Павлов „Както преди“ – Любо Киров „Още малко“ – Орлин Павлов „Нова страница“ – Михаела Филева „Невидими стени“ – Б.Т.Р. „Всичко – най-доброто от Мария Илиева“ – Мария Илиева 4Magic \"Скандау\" Pavell & Venci Venc’ \"Авеню“ Криско и Тита Михаела Филева Дара Тита Мария Илиева Поли Генова „Чужди усмивки“ – Тото H (текст – Йонислав Йотов-Тото) „Печат от моята душа“ – Миро (текст – Миро) „Без религия“ - Pavell & Venci Venc’ (текст – Павел Николов и Венцислав Чанов) „Летим“ – Любо Киров (текст – Любо Киров) „Ще дойдеш ли с мен“ – NDOE (текст – Георги Касабов- NDOE) Б.Т.Р. „Ку-ку бенд“ D2 Jeremy? Стефан Вълдобрев и Обичайните заподозрени „Колко ми липсваш“ - 4Magic (реж. Кирил Киров – Кико) „Чужди усмивки“ – Тото H (реж. Стефан Маринов BUDDUBBAZ TAPE COMPANY) „Хайвера“ – \"Скандау\" (реж. Евгени Тодоров) „Все на мен“ – Дара (реж. Люси Иларионов) „Печат от моята душа“ – Миро (реж. Миро) 4Magic Yoana Ева Пармакова Рафаел Деница Караславова", "date": "2019.04.18", "title": "С шест номинации: БГ Радио писа отличен на Тото от \"Скандау\""}
{"url": "https://www.monitor.bg:443/bg/a/view/37-godishen-iskal-da-pali-katedrala-v-manhatyn-162865", "text": "Заловиха евентуален подпалвач на катедрала в Ню Йорк, съобщи Си Би Ес. 37-годишният мъж бил хванат в катедралата Свети Патрик в Манхатън с туби бензин, флакон за пълнене на запалки и няколко запалки. Охранител на църквата му поискал обяснение, след което мъжът опитал да избяга, но бил заловен от полицията. Инцидентът привлече голямо внимание, защото идва само два дни след пожара в емблематичната парижка катедрала \"Нотр Дам\". Мъжът опитал да се оправдае, че носи бензина, защото горивото на колата му свършило, но когато проверили автомобила, служителите на реда видели, че има бензин. Тогава те го арестували заради подозрителното му поведение. От полицията казаха, че 37-годишният заподозрян има досие при тях. Все още се уточнява каква е била целта му.", "date": "2019.04.18", "title": "37-годишен искал да пали катедрала в Манхатън"}
{"url": "https://www.monitor.bg:443/bg/a/view/kim-testva-novo-oryjie-162866", "text": "Северна Корея в тествала ново тактическо оръжие. Това съобщават държавни медии. Не се уточняват детайли около вида на оръжието, но се подчертава, че то е с малък обсег. Ким чен Ун е приветствал теста, като е заявил, че това е важна стъпка напред за военната индустрия. Това е първият подобен опит за страната след провалената среща в Ханой между Ким и американския президент Доналд Тръмп.", "date": "2019.04.18", "title": "Ким тества ново оръжие"}
