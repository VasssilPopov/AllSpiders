{"url": "https://www.monitor.bg:443/bg/a/view/peshehodec-beshe-blysnat-i-zagina-na-mjasto-178903", "text": "Тежка катастрофа с жертва е станала около 20 ч. тази вечер в участъка между пловдивския квартал Коматево и с. Първенец. По първоначални данни лек автомобил тойота е блъснал движещ се на пътното платно 53-годишен пешеходец, който загинал на място.  Колата управлявал 78-годишен мъж, чиято алкохолна проба е отрицателна. Местопроизшествието е запазено. Предстои да бъде извършен оглед и да се изяснят всички факти и обстоятелства около инцидента.", "date": "2019.10.24", "title": "Пешеходец беше блъснат и загина на място"}
{"url": "https://www.monitor.bg:443/bg/a/view/espaniol-prizemi-ludogorec-v-razgrad-178900", "text": "„Лудогорец“ загуби третия си мач от група “Н” на Лига Европа. “Орлите” бяха победени с 0:1 от „Еспаньол“ в Разград. Гостите успяха да се възползват от единственото си положение пред вратата на Пламен Илиев и Виктор Кампусано донесе победата им с гол още в 13-ата минута. Тогава атакуващият халф се възползва от неразбирателство в защитата на българите и това се оказа решителният момент в срещата. Играчите на Станислав Генчев имаха моменти на тотално териториално превъзходство, но като цяло така и не показаха, че имат идея как да стигнат поне до един гол във вратата на съперника. В края на мача испанците останаха и с човек по-малко, след като Хави Лопес получи втори жълт картон. Това обаче също не помогна на \"орлите\" и те не успяха да стигнат до чисто положение пред вратата на „Еспаньол“, а атаките им останаха ялови. Така „Лудогорец“ допусна грешна стъпка след отличните си първи два мача в групата, в които записаха категорични победи над ЦСКА (Москва) и „Ференцварош“. Това също така е и първа загуба на тима със Станислав Генчев начело. Българите остават с актив от шест точки, но вече са на втора позиция. На върха вече е днешният съперник на “орлите”, които са със седем. В другия мач от групата „Ференцварош“ измъкна победата в Москва срещу “армейците” и вече е с четири точки. Руснаците пък са без актив в първите три двубоя и на практика се прощава с надеждите си за продължаване към елиминациите.", "date": "2019.10.24", "title": "„Еспаньол“ приземи „Лудогорец“ в Разград"}
{"url": "https://www.monitor.bg:443/bg/a/view/cska-bi-levski-v-5-gejmova-drama-178902", "text": "Волейболистите на ЦСКА победиха драматично „Левски“ с 3:2 (21, -21, 15, -24, 11) в мач от втория кръг на Суперлига на България, който се игра пред около 400 зрители в столичната зала “Васил Симов”. „Левски“ бе без капитана си Смилен Мляков и Методи Ананиев, които се възстановяват от контузии, а за ЦСКА не игра Симеон Александров, който имаше здравословни проблеми. Това обаче даде възможност на треньорите Владимир Николов и Александър Попов да използват млади играчи. За „сините“ като титиляр започна синът му Александър Николов, а после в игра влязоха и Владимир Гърков, и Стоил Палев. За домакините от ЦСКА пък мачът довърши Георги Татаров, който отбеляза и 7 точки. Четиримата волейболисти бяха част от националния отбор за юноши до 17 г., който спечели сребърните медали от европейското първенство в София това лято. За най-полезен играч в мача беше избран Мартин Павлов от ЦСКА, който беше най-резултатен с 19 точки. Иван Колев добави още 17, а 41-годишният бивш национал Христо Цветанов завърши с 11 точки за успеха. За „Левски“ Гордан Люцканов заби 24 точки, Самуил Вълчинов добави още 14 точки.", "date": "2019.10.24", "title": "ЦСКА би „Левски“ в 5-геймова драма"}
{"url": "https://www.monitor.bg:443/bg/a/view/tu-sofija-ne-izbra-nov-rektor-balotaj-drugata-sedmica-178901", "text": "Oбщото събрание на Технически университет – София не избра нов ректор. Наследникът на проф. Георги Михов ще бъде избран на балотаж на 30 - ти октомври, съобщиха от учебното заведение. На състоялото се днес Общо събрание се проведе избор за нов четиригодишен мандат на ръководните органи на университета - ректор, председател и зам.-председател на Общото събрание, членове на Академичния съвет и членове на Контролния съвет. Нито един от петимата кандидатите за ректор не получи мнозинство от гласовете на членовете на Общото събрание. На балотаж следващата седмица отиват проф. д.т.н. инж. Иван Кралов – настоящ зам.-ректор по научна и приложна дейност и проф. д-р инж. Любомир Димитров – настоящ зам.-ректор по учебна дейност и акредитация, които получиха най - много гласове от петимата кандидати. По време на Общото събрание ректорът на университета проф. Георги Михов изнесе годишен отчетен доклад за периода ноември 2018-октомври 2019 г.", "date": "2019.10.24", "title": "ТУ - София не избра нов ректор, балотаж другата седмица "}
{"url": "https://www.monitor.bg:443/bg/a/view/bez-nagrada-sirak-skitnik-za-izobrazitelno-izkustvo-178892", "text": "Няма избран носител на голямата награда на името на Сирак Скитник за изобразително изкуство, съобщиха от журито след откриването на традиционната вече изложба в навечерието на Празника на Сливен Димитровден. Според членове на 7-членното жури с председател Донка Маркова решението е заради желанието им да запазят високото ниво, показано през м.г., когато наградата отиде при Велин Динев. Националната награда е учредена през 1996 година, сред носителите й са Йордан Парушев, Красимир Карабаджаков, Кунчо Кунчев, Атанас Парушев, Красимир Добрев, Галина Драгнева, за известен период до м.г. традицията бе прекъсната.59 са авторите, представили свои работи. Журито е номинирало 23 творци , като по трима са наградени в отделните категории: живопис, графика и  скулптура. Призът за млад автор отиде при Борислава Захариева от групата на  СБХ-Сливен, а за местен автор – при графика  Веселин Дамянов-Вес, който е специализирал  в Сите Диз Ар Париж-Франция. Организатори на изложбата са община Сливен, художествена галерия „Димитър Добрович“, Съюз на българските художници – Представителство-Сливен, Дружество на художниците-Сливен, Съюз на българските художници и Национална художествена гимназия „Димитър Добрович“.Експозицията е подредена в галерия „Сирак Скитник“.", "date": "2019.10.24", "title": "Без награда „Сирак Скитник“ за изобразително изкуство"}
{"url": "https://www.monitor.bg:443/bg/a/view/stotina-protestirashti-ostavat-na-orlov-most-178904", "text": "Стотина души останаха да протестират към 23 часа на Орлов мост, показа NOVA. Някои от тях имат намерение да останат на кръстовището през цялата нощ. Два протеста \"за\" и \"против\" днес блокираха центъра на София още от сутринта. На Орлов мост са тези, които не подкрепят избрания за главен прокурор Иван Гешев. Всички подстъпи към Орлов мост са затворени за коли от полицията, видя репортер на \"24 часа\". Градският транспорт също не минава оттам, а продължава да заобикаля. Това тотално разстрои графика на автобусите, а през деня задръстванията бяха в целия град. Протестиращите ще искат президентът Румен Радев да не подпише указа за назначаването на Иван Гешев за главен прокурор. На пресконференцията след избора му от ВСС казаха, че ще изпратят решението си до президента още утре сутринта, за да бъде подготвен указа. Това бе гласувано като четвърта точка от решението на ВСС за избора на Гешев. Самият той каза, че е изморен сред близо 10-часовото изслушване, на което той отговаряше на въпроси.", "date": "2019.10.24", "title": "Стотина протестиращи остават на Орлов мост"}
{"url": "https://www.monitor.bg:443/bg/a/view/cacarov-6-dushi-s-pari-vlast-i-medii-ne-iskat-geshev-178891", "text": "6 души с пари, власт и медии не желаят Иван Гешев да бъде избран за главен прокурор. Това заяви настоящият обвинител №1 Сотир Цацаров в отговор на нападки срещу кандидатурата на Гешев, отправени от преседателя на Върховния касационен съд Лозан Панов. Обвързаният със задкулисните кръгове у нас съдия прочете критиките срещу Гешев от предварително написан лист. В отговор Цацаров заяви, че няма да репликира Панов с написани на лист отговори, незнайно от кого, но посочи, че в последните месеци е станало ясно защо има такава яростна атака срещу Гешев и това засегнатите интереси на тези хора с пари власт и медии. Цацаров допълни и, че изборът на Гешев е и личен провал на настоящият политик и бивш правосъден министър Христо Иванов. „Той се провали в това да изпълни задачите, поставени му от хора у нас и чужбина“, заяви обвинител №1, визирайки Иванов и допълни, че сега представители на задкулисните кръгове у нас говорят за нужда от реформа в прокуратурата, защото не се харесва кандидатурата на Гешев. „Ако кандидата се казваше Христо Бойкикиев или Лозан Панов, тогава реформата щеше да бъде обявена за приключена“, заяви още Цацаров. Той посочи и че част от протестите, които се организират срещу Гешев са плод на „гнусна политическа игра“. „Една политическа партия, в опит да бъде забелязана, защото няма как по друг начин да бъде забелязана, заяви, че спира предизборната си програма. Фундаментално! Все едно спряха влаковете на БДЖ или програмата на БНР“, допълни Цацаров и заяви, че за разлика от Панов ще подкрепи кандидатурата на Гешев без да чака благодарност от него. „По какво тази процедура се отличава от процедурата, по която беше избран председателят на ВКС. По какво от предните? Нямало е процедура или подобен случай, в който подобна написана реч да не се е чела. Когато избирахме председателя на ВКС правихме ли този детайлен прелед на професионалните му качества, за които апелира сега? Позволи ли си някой да оценява качеството на работата му освен едно добило популярност тълкувателно решение. Кой и как го предложи, за да може той сега със същата гражданска смелост да задава тези въпроси. Колегата Панов разчита на времето. Колкото повече минава време, толкова повече в тази зала оставаме все по-малко хората, които знаят как протече неговата процедура. Първо беше пълна, после останахме двама – честно казано двамата най-виновни. После, по стечение на обстоятелствата останах само аз. Ще минат още два месеца, от нея ще си изляза и аз. Само аз знам, но няма да го кажа не защото уважавам Панов, а ВКС и длъжността председател“, заяви още Цацаров, който седи до Панов на заседателната маса на ВСС. Той припомни и че самият Панов е обвит в твърде съмнителни връзки. “Опитът Иванчева да бъде превърната в емблема на една партия не успя. Не Гешев трябва да се срамува за това, което стана при ареста, а Панов че не каза и нито дума, когато по улиците премина марш в зцащита на Иванчева и председателя на ВКС. Не казвам, че трябваше да промени възгледите си, а да каже, че това е нередно. Вместо това се снима до човека, който водеше този марш, който се снима до Василев, обвиняем за побоя на журналисти и на организирания от когото форум прочете слово“, подчерта още обвинител №1. „Гешев не се огъна в най-тежкото време, защото работи. Дойде време, когато начело на прокуратурата трябваше да застане прокурор”, категоричен бе Цацаров. Защита за кандидатурата на Гешев даде и представляващия ВСС Боян Магдалинчев. Той посочи, че с кандидатурата са засегнати финансови интереси на силни фигури като Иво Прокопиев, които ако решат могат публично да смажат живота на един човек и семейството му.", "date": "2019.10.24", "title": "Цацаров: 6 души с пари, власт и медии не искат Гешев"}
{"url": "https://www.monitor.bg:443/bg/a/view/s-vaucheri-shte-obuchavat-na-komputyrna-gramotnost-178879", "text": "Заради липсата на квалифицирани работници държавата ще продължи да дава пари за обучение в дигитална компетентност и през новия програмен период след 2021 г. На кандидатите да повишат компютърната си грамотност отново ще се раздават ваучери, но вече с по-засилен контрол на изразходените средства и проверка на знанията на преминалите обучение. Мерките на държавата за справяне с проблема с недостига на кадри в сектори като изнесените услуги обяви зам.-министърът на труда и социалната политика Зорница Русинова на представянето на годишния доклад за развитието на аутсорсинга у нас. като е нараснал с 20 на сто само за година. Над 73 000 души работят в изнесените услуги у нас, или около 2% от пазара на труда, към края на 2018 г. Над 9% ръст на заетите в изнесените услуги се отчита само за последната година. Прогнозите са към 2022 г. броят им да превиши 80 000 души. Едновременно с това индустрията генерира 8.5% от всички разходи за заплати в икономиката през 2018 г. Това показва, че заплатите в сектора са в пъти по-високи от средната за страната. Но социалната политика и образованието не могат да отговорят на всички нужди на бизнеса. Неофициално проучване показва, че заетите в аутсорсинга са на средна възраст между 27 и 30 г., а от тях 65 на сто са жени. За да се справят с недостига на служители, от сектора се обръщат към Ето защо и държавата ще продължи програмата за обучения с евросредства чрез ваучери. През следващата година социалното министерство ще отдели 14 млн. лева за проекти до 100 000 лева на работодатели за обособяване на детски кътове за почасово отглеждане на деца, обяви още зам.-министър Русинова. Освен това ще бъдат продължени и програмите за осигуряване на детегледачки за майките, които се връщат на работа по-рано.", "date": "2019.10.24", "title": "С ваучери ще обучават на компютърна грамотност"}
{"url": "https://www.monitor.bg:443/bg/a/view/zapaleno-styrnishte-kraj-gurgevo-obgazi-ruse-178897", "text": "Запалено стърнище край Гюргево задими в късния следобед Русе. От областната управа съобщават, че е установена връзка с Окръжния инспекторат за извънредни ситуации „Влашка“ в румънския град, откъдето са потвърдили, че става въпрос за пожар от запалено стърнище на терен, отдалечен от населеното място. Румънските власти са предприели незабавни мерки за потушаване на огъня. Само за половин час в Регионалната инспекция по околната среда и водите в Русе са получени над 30 обаждания от разтревожени граждани. Тъй като на територията на общината по това време няма пожари, е направено заснемане, от което е установено, че димният облак идва от територията на Румъния. За задимяването, обхванало целия град, е благоприятствала посоката на вятъра. В северната ни съседка паленето на стърнищата не е забранено.", "date": "2019.10.24", "title": "Запалено стърнище  край Гюргево задими Русе"}
{"url": "https://www.monitor.bg:443/bg/a/view/ot-dogodina-bylgarski-poshti-vlizat-na-pazara-na-periodika-178898", "text": "От началото на следващата година \"Български пощи\" може да влязат на пазара за разпространение и продажба на дребно на периодични издания. Това каза министърът на транспорта Росен Желязков днес. По думите му, това ще даде възможност за намаляване на цените на услугата. Той подчерта, че държавните пощи имат над 3000 точки за доставка. Желязков добави, че няма да има монополизация на пазара от страна на държавата фирма и ще се предлага и абонамент за печатни издания. Министърът добави, че в следващите два месеца ще се направят и необходимите нормативни промени, за да може тази идея да се реализира. На въпрос дали промяната на апликационната форма от страна на Европейската комисия за лота на автомагистрала Струма през Кресна той прогнозира, че няма опастност от загуба на средства.", "date": "2019.10.24", "title": "От догодина \"Български пощи\" влизат на пазара на периодика"}
{"url": "https://www.monitor.bg:443/bg/a/view/cska-se-izmychi-sreshtu-kariana-178888", "text": "Трудните дни за ЦСКА под ръководството на временния треньор Милош Крушчич продължават с пълна сила. След като в дебюта си начело на \"червените\" той записа загуба с 0:1 от „Локомотив“ (Пд), тимът показа неубедителна игра при трудния успех с 3:1 над втородивизионния „Кариана“ (Ерден). В контрола „червените“ се оказаха догонващи в резултата след гол на Тодоров, но успяха да стигнат до пълен обрат след 2 попадения на Тиаго и гол на Соу от дузпа в последната минута. В същото време стана ясно, че Стойчо Младенов напуска казахстанския „Кайсар“, въпреки че преди дни спечели Купата на Казахстан и класира тима за евротурнирите. Спецът бе сочен за фаворит за треньорския пост в ЦСКА, но за момента отказа коментар. „На този етап не желая да говоря за своето бъдеще. Знам, че има интерес, но няма какво да кажа“, сподели Младенов. Междувременно феновете на ЦСКА благодариха официално на правителството и на спортното министерство за подкрепата около реновацията на стадион „Българска армия“. В декларация ултрасите от сектор „Г“ са признателни „за показаната воля и желание нашата общност най-накрая да има своя модерен и отговарящ на всички регулации и изисквания дом и за показаната устойчивост“.", "date": "2019.10.24", "title": "ЦСКА се измъчи срещу „Кариана“"}
{"url": "https://www.monitor.bg:443/bg/a/view/niskotarifen-avioprevozvach-predupredi-za-zabavjane-na-poleti-utre-178872", "text": "Национална стачка на ръководството на въздушното движение в Италия може да доведе до забавени или променени полети утре. За неубодството предупреди нискотарифният авиопревозвач WizzAir. В случай на промени, пътуващите ще получат SMS или имейл, но от компанията препоръчват пътниците сами да проверят статуса на полета си в сайта на авиокомпанията или чрез приложението. „Ще положим всички усилия, за да сведем до минимум евентуални промени на полетите“, коментираха от компанията като се извиниха за неудобството.", "date": "2019.10.24", "title": "Стачка в Италия бави полети утре"}
{"url": "https://www.monitor.bg:443/bg/a/view/uchenicite-v-muzeja-vmesto-v-uchilishte-v-denja-sled-vota-178894", "text": "Учениците да посетят музеи и други културни институции в деня след вота. Това предлагат от образователното министерство. В деня след изборите няма да има учебни часове в някои училища в страната. Понеделник ще е неучебен, но присъствен за децата. Затова и от образователното министерство изпратили писмо до директорите, че може да организират посещения на музеи.също така на спортни състезания или дори да посетят фирми и предприятия. Общо в 273 училища в страната има избирателни секции. „Организацията на тези занимания не е задължителна. Тя е възможност, която може да бъде реализирана, може и да не бъде реализирана. Нищо не пречи, ако един директор смята, че може да проведе учебния процес, просто да го направи”, каза заместник-министърът на образованието Деница Сачева.", "date": "2019.10.24", "title": "Учениците в музея, вместо в училище в деня след вота"}
{"url": "https://www.monitor.bg:443/bg/a/view/39-te-trupa-vyv-varnenskija-kamion-kovcheg-sa-na-kitajci-obzor-178890", "text": "39-те човешки трупа, открити мъртви в хладилното ремарке на камион в индустриална зона в Есекс, Югоизточна Англия, са на китайски граждани, предаде Асошиейтед прес. Британската агенция Прес Асосиейшън цитира анонимни източници в своята информация, предава БТА. Телевизии Би Би Си, Ай Ти Ви и Скай нюз също се позоваха на източници от разследването, разпространявайки същата информация. Злокобното хладилно ремарке с 39 трупа в него е пристигнало на Острова с кораб в сряда в 00:30 ч. Плавателният съд е потеглил от белгийското пристанище Зеебрюге и е пристигнал в пристанище Пърфлийт на река Темза, на около 25 км източно от Лондон, за което „Монитор“ съобщи. Българските власти потвърдиха, че камионът е регистриран на територията на страната през 2017 г. и оттогава не се е връщал в България. Засега освен регистрацията липсва връзка на България с трагедията. Камионът е регистриран във Варна, притежание е на фирма на ирландска гражданка и за последно е напуснал България през 2017 г. На адреса, на който е регистрирана ирландската фирма, собственик на камиона с български номера, То е регистрирано миналата пролет от Джоана Мари Махер на адрес в морската ни столица. В Търговския регистър е посочен партерът на жилищен блок. Според живущите, никога тук не се е помещавала чужда фирма, предаде bTV. Въпреки това разследващите в момента търсят връзки между ирландска група за трафик на хора и Варна, където камионът е регистриран през 2017 г.  От полицията първоначално обявиха, че ремаркето ковчег било пристигнало от Ирландия през уелското пристанище Холихед. Оказа се, че е транспортиран от Зеебрюге направо на Острова в Пърфлийт. Това е един от не толкова добре проверяваните портове в долното течение на Темза след Лондон. Онлайн изданието на \"Дейли мейл“ съобщава, че 25-годишният шофьор Мо Робинсън е взел товара на пристанище Пърфлийт късно в сряда през нощта. След това със своя камион \"Скания“, с българска регистрация, е докарал ремаркето в индустриалната зона Уотърглейд Индастриал Парк, на около 30 км източно от Лондон. Още няма информация откъде е пристигнал в Зеебрюге контейнерът. Според Би Би Си мигрантите плащат до 10 000 паунда, за да бъдат вкарани нелегално на Острова. Мо Робинсън често пускал снимки във Фейсбук и Инстаграм на своя камион \"Скания“, който галено наричал \"Скандинавски експрес“ и \"Полярен експрес“. \"Казаха ми, че собственост е на местна фирма за превози“, разказва шеф на превозваческа фирма от Северна Ирландия пред „Дейли мейл“. От постовете на шофьора в социалните мрежи става ясно, че той често пътува до Дания и Швеция, съобщава Канал 3. Британската полиция е претърсила два адреса в Северна Ирландия в нощта срещу четвъртък във връзка с откритите 39 човешки тела в хладилен камион в Есекс. Продължава работата по установяването на самоличността на загиналите. Великобритания провежда мащабно разследване на една от най-големите трагедии на Острова за последните почти 20 г., пише \"Гардиън\". Обиските в сряда вечерта са свързани със задържането на шофьора на камиона, който според медии е 25-годишният Мо Робинсън от Северна Ирландия. Паралелно с това се провежда разследване дали в случая е замесена организирана престъпна мрежа. Не е ясно дали Робинсън е знаел за хората в камиона. Медии допускат, че хората са починали от измръзване, тъй като се предполага, че в камиона температурата може да е била до -25 градуса. Влекачът е бил без товар и е пътувал от Северна Ирландия. Допускат, че Робинсън е взел ремаркето минути преди да бъде повикана Спешна помощ.", "date": "2019.10.24", "title": "39-те трупа във варненския камион ковчег са на китайци (ОБЗОР)"}
{"url": "https://www.monitor.bg:443/bg/a/view/nad-1-700-obshtini-shte-poluchat-bezplaten-internet-178877", "text": "Цели 1 780 общини ще получат безплатен интернет на обществени места. Това ще стане чрез ваучери на стойност 15 000 евро, с които ще се покрият разходите за създаване на точки за публичен достъп до безжичен интернет на обществени места. От общо кандидатствалите 45 български общини в третия конкурс по инициативата WiFi4EU, 41 общини получават финансиране в размер на 615 000 евро. Това стана ясно от обявените днес от Европейската комисия резултати. По броя на получените ваучери в този конкурс България се нарежда на 16 място, но спечелените ваучери в трите конкурса – 227, поставят страната ни на първо място по дял на общините, обхванати от инициативата. 246 общини са регистрираните на портала на инициативата, а общо 86% от общините в страната са спечелили ваучери за изграждане на високоскоростен безжичен интернет на обществени места. В този конкурс са подадени 8 318 кандидатури и бюджетът от 26, 7 млн. евро ще бъде разпределен за финансиране на 1750 общини от целия Европейски съюз, Норвегия и Исландия. Инициативата WiFi4EU насърчава свободния достъп до безжична интернет връзка за гражданите на обществени места, включително в паркове, площади, обществени сгради, библиотеки, здравни центрове и музеи в общините в цяла Европа. От България извън инициативата остават 38 общини, като 19 от тях все още не са проявили интерес и не са се регистрирали на портала. В случай на желание, всички общини, които не са получавали ваучер до този момент ще могат да участват в конкурсите през 2020 г. Анализът на участието на българските общини в трите, проведени конкурса показва, че Южен централен район е с най-голям процент финансирани общини от трите конкурса, 92% или 54 от 59 общини са получили ваучери за безплатен интернет в размер на 15 хил. евро. На второ място се нарежда Югозападен район с 88%, или финансирани 46 от общо 52 общини. Третото място държат два района - Североизточен и Северен централен с 86% общини, успели да се включат в инициативата. В Североизточен район  има финансирани 30 от 35 общини, а в Северен централен 31 от 36 общини са получили ваучер. Северозападен район заема четвърто място с 80% общини, включени в инициативата или 40 от общо 50 общини. Пето място е отредено на Югоизточен район със 79% общини, успели да се включат в инициативата (26 от общо 33 общини).", "date": "2019.10.24", "title": "41 общини ще си разделят 615 000 евро за безплатен интернет"}
{"url": "https://www.monitor.bg:443/bg/a/view/livyrpul-s-rasistki-skandal-v-shampionskata-liga-178876", "text": "Фенове на европейския клубен шампион „Ливърпул“ предизвикаха грозен расистки скандал в Шампионската лига, след като разпънаха обиден плакат по адрес на нападателя Дивок Ориги преди гостуването на „Генк“, спечелено с 4:1. Въпросният плакат е подигравателен колаж на расистка основа, показвайки мъжеството на Ориги. Близо половин час преди мача стюард на гостите е премахнал банера. „Плакатът е силно обиден и неподходящ. Осъждаме употребата му. Ще видим как да идентифицираме отговорните и да действаме съответно. Използваният образ е на расистка основа и това е напълно неприемливо“, обявиха от „Ливърпул“. УЕФА най-вероятно ще накаже мърсисайдци за скандалния банер. Интересното е, че световните медии отделят внимание на още едно знаме в агитката на „Ливърпул“ за мача в Белгия – това на България. Трибагреникът бе опънат от български фенове, а върху него на английски бе написано „Ние не сме расисти“. Акцията идва като протест срещу обвиненията от Англия около двубоя с България за расизъм. Играта на Меси и компания отново бе изключително посредствена, което им донесе ожесточени критики в испанските медии. Вратарят на „Барса“ Марк Андре Тер Щеген, който спаси няколко 100-процентови положения, също бе критичен към съотборниците си. „Взехме 3 точки, но не това е най-важното, а случващото се в отбора. Трябва да седнем и всички да поговорим в съблекалнята, защото нещата не вървят“, сподели германецът. Иначе от УЕФА извадиха любопитна статистика за пробяганото разстояние от играчите на всеки отбор в Шампионската лига. На последно място е именно „Барселона“, чиито футболисти са пробягали общо едва 100.4 километра в Прага, а на първи място е „Байер“ (Леверкузен) със 121.1 км.", "date": "2019.10.24", "title": "„Ливърпул“ с расистки скандал в Шампионската лига"}
{"url": "https://www.monitor.bg:443/bg/a/view/vynshno-bylgarite-koito-pytuvat-ili-jivejat-v-gyrcija-da-sa-vnimatelni-zaradi-24-chasovata-stachka-178895", "text": "24-часова стачка се провежда днес в Гърция. В столицата Атина са предприети извънредни мерки за уличното движение. Обявена е протестна демонстрация на площад \"Синтагма\", в 18.30 ч. се провежда митинг пред Пропилеите на университета, ул. \"Панепистимиу\", съобщава пресцентърът на Министерството на външните работи. Оттам препоръчват на българските граждани, които посещават Гърция или постоянно пребивават в страната, да се информират предварително за очаквани стачни действия, както и да избягват придвижване в центъра на Атина, пишат от МВнР. При необходимост от съдействие българските граждани могат да се свържат с посолството на България в Атина на телефони: +30 693 70 96 220; +30 210 67 48 105; +30 210 67 48 106; +30 210 67 48 107, се допълва в съобщението.", "date": "2019.10.24", "title": "Външно: Българите, които пътуват или живеят в Гърция да са внимателни заради 24 часовата стачка"}
{"url": "https://www.monitor.bg:443/bg/a/view/renesansova-kartina-chaka-15-godini-restavracija-178880", "text": "Изключително ценна картина от епохата на Ренесанса  със сюжет от Стария Завет вече 15 години чака ред за да бъде реставрирана и показана пред обществеността в Националната художествена галерия, установи репортерска проверка. Платното, известно като „Жертвоприношението на Исаак от Авраам“ бе открито  на 13 октомври 2004 година в хода на специализирана акция на тогавашното регионално звено за борба с организираната престъпност при ОД на МВР-Стара Загора след сигнал, че е направен опит то да бъде изтъргувано  срещу 20 000 лв на местен колекционер. При обиска в жилището на тогава 24-годишния Георги Иванов на улица „Беласица“ в ромската махала „Лозенец“  картината е намерена сгъната на 4 под едно от леглата. Варварското отношение към произведението наскоро завърналият се от гурбет в Кипър Иванов обяснил, че „така беше по-лесно да я пренесем през границата“. По думите му картината му  била подарена от собственика й, кипърския гражданин Йоргос Киридис, при когото работел младият мъж и баща му. Иванов обяснил на антимафиотите, че кипърецът я изпратил в България по свой познат, който пристигнал на летище София и я донесъл  в Стара Загора. Идеята била тя да замине за  Англия, където да й търси добра цена, защото бил пред фалит.  \"Йоргос много пъти ми звъня по джиесема и искаше да намеря купувач.Разговарях с разни хора, които предлагаха фантастични пари за платното. Аз обаче не съм давал съгласието си за продажба, защото Йоргос лично щеше да докара от Англия оценител\", обяснява тогава младият мъж, който живял в дома на  Киридис от 1996 г. до лятото на 2003-а . Чужденецът го имал за свой син. В дома му имало над 50 старинни картини и десетки антични предмети. Ден по-късно директорът на старозагорската художествена галерия проф. д-р Марин Добрев ще обясни, че платното е изключително ценно, възможно било да е излязло от ателието на Тициан или негови ученици, при продажба на аукцион никой не можел да прогнозира какъв таван ще стигне цената й. Образувано е било досъдебно производство под ръководството на районната прокуратура, на Георги Иванов е наложена мярка за неотклонение „парична гаранция“ от 1 000 лв. Обвинението е било за незаконен внос на произведение на изкуството. На 20 октомври  картината е изпратена с въоръжен ескорт до Галерията за чуждестранно изкуство в София, където експертите буквално ахкат. Въпреки варварските поражения върху платното /на места лененото платно е било буквално счупено по ръбовете/ при подходящ начин на реставриране картината е можело да бъде експонирана и да се превърне в бисер за всяка една колекция. Досъдебното производство е било прехвърлено в Софийска градска прокуратура, платното е оставено на временно съхранение в едно от депата на ГЧИ.Изказано е било аргументирано предположение, че става въпрос за копие на картина , рисувана от флорентинеца Лудовико Карди да Чиголи /1559-1613/, но че при всички случаи тя е от епохата на Ренесанса и е изключително ценна.Това предположение на родните реставратори и изкуствоведи е потвърдено, макар и неофициално и от италиански изследовател на Чиголи, припомня реставраторката Кристина Белева.Тя е категорична , че и до момента картината се съхранява в депото при оптимални условия, които не позволяват допълнителното й увреждане. В края на 2004 г. в Стара Загора пристига от Кипър Йоргос Киридис, който успява да даде няколко телевизионни интервюта, като всеки път по различен начин разказва историята на платното. Във всички обаче настоява, че то е семейна собственост и че никога не е било проучвано от експерти и съответно не е било застраховано.Обяснява, че възнамерявал да я предложи на Сотбис , като очаквал да получи поне 5 млн евро, защото смятал, че е нарисувана от Микеланджело Меризи да Караваджо /1571-1610/  макар да нямал официален сертификат. Така и не става ясно защо след като не била открадната от Интерпол са започнали да я издирват от 7 май  2003 година и то по негов сигнал. В началото на 2005 година чужденецът умира в хотелската си стая, според старозагорските съдебните медици – нямало данни за насилие. Смъртта била в резултат на алкохолна пристрастеност. Междувременно, малко преди кончината си  Киридис „подарил“ на Георги Иванов нов-новеничък джип „Хамър“, с който мургавият младеж няколко месеца джитка по улиците, припомнят запознати. Никой няма спомен кога и къде е било погребано тялото му и дали въобще някой се е заинтересовал от съдбата му. През 2012 година кметът на Стара Загора Живко Тодоров изпраща официално писмо до тогавашния министър на културата Вежди Рашидов. В него се отправя искане платното да бъде върнато в Града на липите и да стане част от активите на местната галерия. На 23 май с.г.пристига отговор , подписан от тогавашния зам. министър арх. Георги Стоев с отказ да бъде върната. Мотивът е че:“с постановление на ВКП картината „Жертвоприношение Авраамово“, оригинално копие от неизвестен автор на творбата на италианския художник Лудовико Карди да Чиголи, е разпоредено да бъде приета от Националната галерия за чуждестранно изкуство за завеждане във фонд и извършване на реставрационно-консервационни работи.“ Отказът е на основание постановлението на прокурор Николай Соларов от ВКП, в което пише:“Намирам, че изключителният обществен интерес на казуса, значението му за съдебната практика и особената фактическа и правна сложност на случая (трикратното му преквалифициране и връзката му с Конвенция UNESCO 1970) обуславят задължителното му вземане на Специален надзор по смисъла на т.4, б.а от Указанието, прието със Заповед No 455/2011 г. на главния прокурор, поради което разпореждам наблюдаващият прокурор от СГП да направи предложение за вземането му на Специален надзор пред главния прокурор на Републиката, и за произнасяне с оглед чл.112, ал.1 НПК, след приключването на производството.“. В разговор по телефона прокурор Соларов изрази учудване, че и до ден днешен съдбата на това произведение на изкуството продължава да бъде „висяща“. По думите му производството, наблюдавано от СГП  отдавна би трябвало да е приключило и картината да отиде в НХГ.Той окачестви появили се в публичното пространство съобщения, че същото платно е било търгувано на Запад като спекулации. От Министерството на културата също изразиха недоумение защо и как  нещата са „увиснали във времето“. Според директора на главна дирекция „Инспекторат за опазване на културното наследство“ Александър Трайков  при тях нямало писмо от НАП, че картината е конфискувана в полза на държавата и че министърът на културата трябва да издаде заповед за заприходяването й в една или друга институция. „Не зная кога и как е приключило досъдебното производство, нямаме документи от прокуратурата, няма писмо от НАП и това не е дало възможност на реставраторите да започнат работа по картината. Започнали сме проверка, надявам се да стигнем до истината…“, коментира Александър Трайков. „Реставрацията няма да бъде евтина и бърза, но по-голямата част от административния път е извървян, има пълна документация още от онези години, а междувременно науката напредна още повече и сега разполагаме с много по-съвременни методи“, обясни Кристина Белева.", "date": "2019.10.24", "title": "Ренесансова картина чака 15 години реставрация"}
{"url": "https://www.monitor.bg:443/bg/a/view/radev-kym-shindzo-abe-bylgarija-e-otkrita-za-poveche-investici-ot-japonija-178878", "text": " България е открита за много по-активно икономическо и инвестиционно партньорство с Япония. Това заяви президентът Румен Радев на среща с министър-председателя Шиндзо Абе, съобщиха от \"Дондуков\" 2. Срещата се проведе в рамките на посещението на българския държавен глава в Токио за участие в интронизацията на император Нарухито. Успешните примери на сътрудничеството между български и японски компании в автомобилната индустрия, енергетиката и производството на храни трябва да бъдат използвани като модел за последващо разширяване на японските инвестиции в България, посочи Радев. Президентът припомни силните традиции на страната ни в производството на автомобилни части и развитието на информационните технологии. На свой ред премиерът Абе подчерта високата оценка, която японските автомобилни компании дават за доставките на автомобилни компоненти и части от България и добави, че Япония проявява интерес към още по-тясно сътрудничество в тази област. Като конкурентни предимства на България държавният глава открои стратегическото разположение, висококвалифицираните работници и най-доброто съотношение между цена и качество в Европейския съюз. „Най-важното обаче в двустранните ни отношения е доверието и приятелството, които свързват двата народа“, подчерта държавният глава. Румен Радев открои силното културно присъствие на Япония у нас, както и увеличаващия се интерес към изучаването на японски език сред българските ученици и студенти. Румен Радев и Шиндзо Абе обсъдиха и теми от международния дневен ред, европейската интеграция на държавите от Западните Балкани, потенциални рискове пред глобалната сигурност и други.", "date": "2019.10.24", "title": " Радев към Шиндзо Абе: България е открита за повече инвестици от Япония"}
{"url": "https://www.monitor.bg:443/bg/a/view/ostaviha-v-aresta-izverg-recidivist-178881", "text": "Постоянна мярка за неотклонение „задържане под стража\" постанови районният съд в Стара Загора спрямо 36-годишен местен жител, който е обвиняем по дело за изнасилване. Нееднократно осъжданият до сега за кражби, влизане с взлом, нанасяне на средни телесни повреди и сексуални извращения Петко А. е бил закопчан на 20 октомври след постъпила жалба от 31 – годишна неговата позната. Жената се ожалила, че е била брутално изнасилена пред очите на детето си вечерта на 19 октомври. За да я принуди да прави секс с него Петко я заплашил, че ще пререже гърлото на детето и дори опрял ножа си в тялото му. Двамата се познавали от няколко години и мъжът нееднократно бил ходил в жилището й, но между тях не е имало интимност. Според наблюдаващия прокурор престъплението е извършено в условията на опасен рецидив, извършителят е бил освободен от затвора на 22 януари т.г. Затвор от 3 до 15 години предвижда НК за подобни престъпления Съдебният състав е преценил, че от събраните по делото доказателства може да се направи обосновано предположение, че това е извършителят и че съществува реална опасност да се укрие или да извърши друго престъпление. Взетата  мярка за неотклонение може да се обжалва и протестира пред Окръжен съд – Стара Загора.", "date": "2019.10.24", "title": "Оставиха в ареста изверг-рецидивист"}
{"url": "https://www.monitor.bg:443/bg/a/view/14-000-policai-shte-ohranjavat-vota-v-nedelja-178862", "text": "14 000 полицаи ще следят за сигурността в деня на изборите на 27 октомври. Органите на реда имат задачата да следят не само за осигуряване на спокойното протичане на вота, но и за охраната на бюлетините при разнасянето им, както и за обезпечаването на самите секции. В София освен избирателни комисии ще се охранява и общинската избирателна комисия, която ще приема протоколите в зала „Арена Армеец”. Именно там ще се намират трите приемателни пункта, въпреки че ЦИК препоръча те да са на различни места. В столицата 170 патрулни коли ще ескортира бусовете с протоколи и бюлетините от секциите до зала „Арена Армеец”. Все още не е ясен броят на полицаите, които ще охраняват залата, но е ясно,че В подготовката на изборите от МВР са извършили обследвания на печатниците за бюлетините. Те са 3 в София, една в Пловдив и една в Плевен. „Във всичко области и места, където се съхраняват изборните книжа и бюлетини, има денонощна полицейска охрана\", увери инспектор Красимира Стоядинова от СДВР. Специален щаб в МВР ще следи за пресичане на всички опити за купуване на гласове. До настоящия момент има 365 сигнала за нарушение на изборния процес, 31 са образуваните производства, 11 са задържаните лица, написани са 4 акта”, заяви на свой ред зам.- шефът на Националната полиция старши комисар Тодор Гребенаров. Хората, които са с изтекла, изгубена или изчезнала лична карта, ще могат да гласуват в изборния ден със като бюрата на МВР за издаването на този документ ще работят в събота и в неделя. Тези удостоверения обаче ще важат само през изборния ден, за да могат да упражнят правото си на глас, но не и за балотажа на 3 ноември. За тогава трябва да се издадат нови. До този момент са издадени над 61 000 лични карти, а от 22 до 23 октомври са издадени общо 321 удостоверения. Пожарната вече е издала предписания на комисиите как да обезопасят изборния ден, като са проверени 5145 обекта. Секциите в страната са 11 886, а тези с подвижна урна 181. Над 2100 са регистрираните в ЦИК наблюдатели, които ще следят за грешки и нарушения на изборите. Международните организации са две – от общинския офис в естонската столица Талин и от ПАЧИС. Българските НПО -та които ще имат свои представители са общо 13. От ЦИК напомниха, че в деня на изборите камерите в школата ще бъдат изключени от 7.00 до 20.00 часа, както на първи, така и на втори тур. След изборите общините трябва да предадат списъците в ГРАО, които пък да проверят дали някой не е гласувал в нарушение на закона – два или повече пъти. Жалбите от началото на кампанията са 252, а сигналите 87. Общият брой на избирателите е м алко над 6,227 млн. Души, чужденците от ЕС с право на глас и с адрес у нас са 770. Кандидатите, които се борят за местната власт са общо 36 251. Най-голямата листа за общински съветници е в София, следвана от Пловдив, Благоевград и Шумен. Забраняват лова на дивеч в деня на вота в неделя, съобщава БНР. Заповедта е на директора на Агенцията по горите и вече е изпратена до ловните дружини.В районите, където няма избран кмет на първи тур, забраната ще бъде в сила и за деня на балотажа, 3 ноември. По традиция ловът се забранява в изборния ден, за да се предотвратят инциденти по време на ловните излети. От Националното ловно-рибарско сдружение обаче уточняват, че в заповедта е посочено единствено, че няма да се утвърждават графици за групов лов. Според тях това би трябвало да означава, че притежателите на разрешителни за индивидуален лов могат да отстрелват разрешените за сезона видове. Инициативният комитет за защита правата на българските ловци настоява това да се запише изрично в писмото до горските. Освен това членовете на комитета са на мнение, че заповедта не е достатъчно ясна и настояват да се уточни, че забраната за ловуване в цялата страна ще е в сила само за изборния ден - 27 октомври, а за 3 ноември там, където няма да се провежда балотаж, да се направи допълнителен график и в тези райони да се ловува.", "date": "2019.10.24", "title": "14 000 полицаи ще охраняват вота в неделя"}
{"url": "https://www.monitor.bg:443/bg/a/view/evrohold-njama-da-kupi-ch-ez-178882", "text": "Koмиcиятa зa зaщитa нa ĸoнĸypeнциятa нe paзpeшaвa нa \"Eвpoxoлд\" дa ĸyпи бългapcĸитe aĸтиви нa ЧEЗ. Toвa cтaвa яcнo oт peшeниe нa aнтимoнoпoлнaтa ĸoмиcия. В решението е записано, че има доказателства, постъпили в хода на проучването, според които сделка ще породи конгломератни ефекти на застрахователния пазар и на електроенергийния сектор. Планираната сделка ще доведе до съществено увеличаване пазарната мощ на концентриращите се предприятия, които ще имат възможност да действат в значителна степен независимо от своите конкуренти, се казва в мотивите на КЗК. Въз основа на цялостния анализ Комисията заключва, че обединяването на опита, икономическия ресурс и пазарните позиции на концентриращите се предприятия в електроенергийния и застрахователния сектори създава предпоставки нотифицираната сделка да доведе до установяване на обединената група и значително възпрепятстване на ефективната конкуренция на съответните пазари. През юни ЧЕЗ подписа договор с българския холдинг \"Еврохолд\" за продажбата на активите си за 335 млн. евро. Процедурата за продажба изисква тя да бъде одобрена от КЗК и от Комисията за енергийно и водно регулиране (КЕВР). Припомняме, че миналата година антимонополният регулатор предотврати продажбата на предишния участник в търга за активите на ЧЕЗ в България, компанията \"Инерком\" на Гинка Върбакова. КЗК тогава отказа с мотива, че соларните дружества на Върбакова се припокриват с дейността на едно от дружествата на ЧЕЗ и в резултат на сделката \"Инерком\" може да придобие господстващо положение на българския пазар, което би влошило конкурентната среда. В началото на октомври от ЧЕЗ коментираха, че ще запазят българските си активи, ако българските власти блокират продажбата им отново. Както „Монитор“ писа, мераците на неуспелия купувач на ЧЕЗ - „Еврохолд“ да инвестира В друга наша съседна държава пък - Румъния, отново фирма от структурата на „Еврохолд“ е била глобена за картелно споразумение на застрахователния пазар. Отделно се оказала с огромна капиталова дупка и се е наложило да премине оздравителна програма.", "date": "2019.10.24", "title": "Еврохолд няма да купи ЧЕЗ"}
{"url": "https://www.monitor.bg:443/bg/a/view/germanskata-policija-s-chetiri-operacii-protiv-trafikanti-na-hora-178883", "text": "Германската полиция е извършила операция в четири провинции срещу престъпна група от Ливан за трафик на хора. Това съобщи днес прокуратурата в западния град Трир, предаде ДПА. По време на операцията са били извършени два ареста и обиски в 28 обекта - 16 в Рейнланд-Пфалц, 10 в Северен Рейн-Вестфалия и по един в Берлин и Саар. Към членовете на престъпната група, които са от едно и също ливанско семейство, ще бъдат предявени обвинения в трафик на хора с цел облага и други престъпления. В операцията са участвали 360 федерални полицаи, 30 служители от полицейския комисариат в Трир и шестима прокурори от същия град, предаде ДПА. Разследването срещу трафикантите е започнало в края на миналата година, допълни АП. Арестуваните днес двама членове на ливанското семейство живеят от години в германския град Битбург. Властите издирват двама други заподозрени и разследват дали членове на групата са извършвали и други престъпления, вкл. кражби. По думите на прокурора Петер Фрицен групата е прехвърляла сирийци, главно от Бейрут, до Франкфурт, Дюселдорф, Мюнхен и Амстердам. Срещу \"големи суми пари\" сирийците са били снабдявани с фалшиви визи, за да минат без проблеми паспортния контрол в ливанската столица. При пристигането си със самолет в Германия и Холандия сирийците веднага са подавали заявления за предоставяне на убежище. Разследването е установило 26 опита за трафик на хора. Десет от тях са били предотвратени след разкрития, че визите са фалшиви и мигрантите са били върнати обратно в Бейрут.", "date": "2019.10.24", "title": "Германската полиция с четири операции против трафиканти на хора "}
{"url": "https://www.monitor.bg:443/bg/a/view/otvoriha-novi-200-mesta-za-parkirane-v-centyra-na-sofija-178863", "text": "С нови 193 места за паркиране разполага вече центъра на София. Това стана ясно при откриването на новия буферен паркинг при метрото на „Васил Левски“, който ще се стопанисва от Центъра за градска мобилност (ЦГМ). Той ще се използва безплатно във времето, в което подземната железница функционира, от хората, които се возят в метрото. Паркингът разполага със 193 паркоместа, разположени на три нива. На 1 ниво има и 4 зарядни станции за електромобили и зала за автомобили с газови уредби. Паркоместа ще бъдат достъпни и за всички останали, но срещу заплащане от 1 лв. на час. Обособяването на местата за паркиране струва над 2 млн. лв. Фирмата, изграждаща паркинга започна работа в началото на февруари. На терена бяха обновени водоснабдяването и канализацията, ектроинсталациите, отоплението, вентилацията, климатизацията, а помещенията бяха саниране на помещенията. В момента в столицата има 5 буферни пространства за паркиране на 2200 коли, като 4 от тях се поддържат от ЦГМ. „Паркингите са на метростанция „Джеймс Баучер” с 577 паркоместа, два на метростанция „Бели Дунав” с общо 467 места и на метростанция ”Цариградско шосе” с 1253 места. Средната запълняемост на паркингите е 75%. Най-голяма е запълняемостта на паркин „Бели Дунав“ в някои часове на деня достига 100%. Паркинг „Джеймс Баучър“- запълняемост- 80% и най-малка е запълняемастта на „Цариградско шосе“- 50%“, обясниха от дружеството. През 2020г. пък ЦГМ и „Метрополитен“ трябва да довършат шесте нови, които ще имат капацитета да поберат 1200 коли. Три от тях ще са на бул. „Сливница“, при Централна гара и метроспирка „Надежда“. Останалите ще бъдат в район „Овча Купел“ - на Околовръстното при Горна Баня и на улиците „Монтевидео“ и „Централна“. „Целта на буферните паркинги е да стимулираме хората да използват метрото. Над 60% се запълват всички буферни паркинги в столицата, тези на „Джеймс Баучер“ и при бизнес парка в „Младост“ се пълнят на 100%“, коментираха от „Московска“ 33.", "date": "2019.10.24", "title": "Отвориха нови 200 места за паркиране в центъра на София"}
{"url": "https://www.monitor.bg:443/bg/a/view/davat-oshte-600-leva-sredno-na-uchitel-ot-dogodina-178887", "text": "Средно с по 600 ще се увеличат парите за възнаграждение и осигуровки на учителите със средствата предвидени в бюджета за следващата година. В бюджета за следващата година са заложени средства в размер на 360 млн. лв. за увеличение на педагогическите специалисти. Това е повече от тазгодишното увеличение, което беше 330 млн. лв. Като процент увеличението ще бъде по-малко от 20%, с които увеличихме тази година. Това каза министърът на образованието и науката Красимир Вълчев, който участва в Национална конференция на тема „Европейски ценности в образованието в България“. „Отделно очакваме да бъдат заложени средства за в съответствие с общата политика за 10% увеличение на възнагражденията. Очакваме да бъдат заложени средства за увеличение на субсидиите на висшите училища и БАН. Надявам се, че ще успеем да реализираме няколко нови програми“, заяви Вълчев и добави, че се инвестира и в учебните кабинети за подобряването на методите на обучение. Вълчев обясни, че очаква ръстът на средствата за образование да бъде над половин милиард лв. За следващата година, спрямо миналата година. „2021 г. ще се предоставят допълнително 1 380 000 000 лв. спрямо 2017 г. за възнаграждение на педагогическите специалисти. Две години даваме по 330 млн. и още две години ще даваме по 360 млн. лв.“, уточни министърът и подчерта, че ще бъде надмината средната заплата за страната, като изключение от това прави столицата, където тя е по-висока. По време на конференцията Вълчев заяви, че на образователната система. „Всички ни обединяват правилата и ценностите на обществото, на държавата, на общността ЕС, в която живеем. Обединява ни желанието да имаме по-добър, хармоничен и смислен живот. Затова разчитаме на системата на образованието“, заяви той и каза, че въпреки критиките срещу системата на предучилищното и училищно образование, тя е относително най-здрава, на която може да доверим децата и надеждата за по-добър живот.", "date": "2019.10.24", "title": "Дават още 600 лева средно  на учител от догодина"}
{"url": "https://www.monitor.bg:443/bg/a/view/petja-deneva-podredi-jivopisna-gradina-v-tea-alba-178867", "text": "18 картини с живопис подреди художничката Петя Денева в галерия „Теа Алба“. Изложбата е наречена „Градина“ и ще продължи до 16 ноември. „В тези платна съм търсила повече светлината, а цветовете също са повече и по-интензивни. В градините непрекъснато се взирам в светлината. Това е някакъв непрестанен копнеж на върха на езика ми, на ръба на съзнанието ми. Разбърквам цветовете и очаквам да видя светлината как превръща картините в прозорци, през които да погледна“, сподели Петя Денева пред агенция „Монитор“. Тя е завършила живопис в НХА през 2006 година, а творбите й са показвани в 11 самостоятелни изложби и още толкова заедно с други творци в България, Италия, Словакия, Турция и Франция.", "date": "2019.10.24", "title": "Петя Денева подреди живописна „Градина“ в „Теа Алба“"}
{"url": "https://www.monitor.bg:443/bg/a/view/jenski-boj-po-vreme-na-protesta-na-orlov-most-video-178870", "text": "В социалните мрежи се появиха кадри от ареста на една от двете жени, които се сбиха по време на протеста на „Орлов мост\". Фотограф на \"Монитор\" пък запечата момента на инцидента. На снимките се вижда как униформените са заобиколили една от участничките в боя. Жената твърди, че е ударена и наплюта от друга жена. При удара очилата й изхвърчали от главата. Тя явно се съпротивлява на униформените и отказва да бъде отведена в районното управление, защото смята, че в случая е жертва. Междувременно става ясно, че другата участничка в сбиването е установена и заловена, прераде NOVA.", "date": "2019.10.24", "title": "Женски бой по време на протеста на Орлов мост (СНИМКИ)"}
{"url": "https://www.monitor.bg:443/bg/a/view/hero-ne-sym-magiosnik-shte-rabotja-s-dusha-i-syrce-za-beroe-178866", "text": "„Берое“ представи официално новия си треньор Димитър Димитров-Херо, който наследи на поста подалия оставка Александър Томаш. Бургазлията бе категоричен на срещата си с медиите, че не е магьосник и няма как изведнъж да оправи нещата в отбора, но обеща, че ще работи със сърце и душа. Освен това Херо подчерта, че е приел офертата заради уникалната база на клуба и си постави за минимална цел влизане в топ 6. “За мен е огромна чест да поема „Берое“ - един уважаван клуб, с история, в един от най-футболните градове на България, сподели Димитров при официалното си представяне. - През годините съм имал и други предложения от „Берое“. Не очаквайте чудеса в началото, няма такива магьосници, които да обърнат нещата на 360 градуса. Ще работя със сърце и душа. Минималната ни цел е влизане в шестицата. Изостанали сме от водещите отбори в точките, но ще се опитаме да скъсим дистанцията. Ще се опитам да намеря баланса в нашия отбор. Като погледнем статистиката - имаме само победи и загуби, залитаме от едната до другата страна“, допълни Херо, който призна, че е очаквал „Берое“ да е хитът този сезон, но все още не било късно това да се случи. Треньорът ще работи с асистенти Петър Колев и Георги Чиликов, а Йордан Господинов ще е треньор на вратарите.", "date": "2019.10.24", "title": "Херо: Не съм магьосник, ще работя с душа и сърце за \"Берое\""}
{"url": "https://www.monitor.bg:443/bg/a/view/zlatna-esen-zlatni-vyzmojnosti-ot-refan-178868", "text": "Пъстрата на цветове и богата на аромати есен вдъхновява ценителите на фините и елегантни ухания да попълнят парфюмната си колекция. Ако и вие сте сред тях, REFAN ви поднася като комплимент възможността да вземете на специална цена два продукта с обща насока на мириса и да зарадвате себе си или любим човек. Плащате парфюмна вода REFAN INTENSE eau de PARFUM - 100 мл. и получавате в добавка към нея 250 мл. стягащ парфюмен душ гел REFAN GOLD за дамите или шампоан душ-гел REFAN GOLD за господата. Така имате удоволствието да се насладите на любимия аромат под душа и като финален акорд да добавите  парфюм – за да стане уханието по-богато и плътно.  От REFAN са избрали за комплектите най-предпочитаните и обичани аромати от богатата си палитра: 126, 187 и 192 за нея и 211, 219 и 407 за него. Първокласните парфюми REFAN INTENSE eau de PARFUM със своя интензивен и наситен мирис са вече добре познати на пазара. Те са в крак с новите тенденции в света на парфюмите - „екстрийм“ и интенз“ - различни от добре познатата класика.  Това са дълготрайни аромати с повишен интензитет и обогатен състав ,с  акцентирана флорална свежест,или пикантни подправки, сочни плодови ноти,или подчертани топли базисни дървесни акорди. Новата им и атрактивна опаковка им придава луксозна визия, като ги превръща в истинско парфюмно бижу и изискан подарък за всеки повод.", "date": "2019.10.24", "title": "Златна есен – златни възможности от REFAN"}
{"url": "https://www.monitor.bg:443/bg/a/view/1-192-598-65-lv-darenija-za-mestnite-izbori-sa-otcheteni-v-smetnata-palata-178874", "text": "1 192 598,65 лв. дарения са отчетени в Сметната палата за местните избори. Това съобщиха от инстиуцията.  Също така непаричните дарения са 32 на обща стойност  25 676,66 лв. Подадени са 1169 декларации за произхода на средствата на кандидатите и членовете на инициативните комитети, а пък договорите с медии, социологически и рекламни агенции, и агенции за осъществяване на връзки с обществеността, вписани от участниците, са 1413.  От Сметната палата напомниха, че остават само 2 дни за подаването на задължителната информация за Единния регистър по Изборния кодекс . Участниците в изборите за общински съветници и кметове – партии, коалиции и инициативни комитети, са длъжни да подават по време на предизборната кампания всяка новопостъпила информация в срок до 7 дни от възникването й за включване в ЕРИК.  Регистърът ще бъде затворен за подаване на информацията в края на деня на 26 октомври 2019г.", "date": "2019.10.24", "title": "Близо 1 200 000 лв. дарения са отчетени в Сметната палата за местните избори"}
{"url": "https://www.monitor.bg:443/bg/a/view/diskvalificiraha-reno-ot-gran-pri-na-japonija-vyv-formula-1-178869", "text": "Отборът на \"Рено\" беше дисквалифициран от Гран при на Япония във Формула 1, след като ФИА отсъди, че спирачната им система действа като непозволена помощ за пилота. Решението е в резултат на оплакване от страна на \"Рейсинг Пойнт\", които са забелязали на видеозаписи, че балансът на спирачките се променя без намесата на Даниел Рикардо или Нико Хюлкенберг. Стюардите са се произнесли, че самата \"иновативна спирачна система\" не нарушава техническите регулации, въпреки че интерпретира пролуки в наредбите. Тя обаче действа като допълнителна помощ за пилота, а това освобождава състезателя от необходимостта да прави ръчни настройки по време на обиколка. Така Нико Хюлкенберг и Даниел Рикардо бяха извадени от класирането и губят спечелените общо 9 точки от миналия кръг в световния шампионат. \"Рено\" имат право да обжалват и публикуваха кратко официално изявление в отговор на позицията на ФИА. \"Като се вземе предвид субективността на решението дали дадена система подпомага пилота или не и разнообразието от предвидени наказания в скорошните случаи, \"Рено\" ще прецени как да действа в срока, даден от ФИА\", се казва в изявлението.", "date": "2019.10.24", "title": "Дисквалифицираха \"Рено\" от Гран при на Япония във Формула 1"}
{"url": "https://www.monitor.bg:443/bg/a/view/fronteks-zapochva-da-nabira-slujiteli-za-pyrvata-slujba-178873", "text": "Европейската агенция за граничен контрол Фронтекс обяви днес началото на кампания за набиране на гранични служители и служители за европейска брегова охрана, предаде Франс прес. Това ще бъде първата такава постоянна служба в Европейския съюз, като нейните служители ще носят европейски униформи. Този постоянен персонал ще подпомага държавите членки в контрола на границите и управлението на миграцията.Граничните служители ще участват в проверката на документи, в наблюдението на границите и при връщането на лица с неуредено право на пребиваване в ЕС, посочи базираната във Варшава Фронтекс. \"Днес е специален ден за Фронтекс, който ще позволи истинска промяна в нашата агенция\", каза Фабрис Лежери, изпълнителен директор на Фронтекс. \"За първи път Фронтекс ще има свои униформени служители, които ще работят под флага на Европейския съюз\", подчерта Лежери. Фронтекс смята да наеме на първо време 700 граничари от държави членки и от държави от Шенгенското пространство (то включва 22 държави от ЕС и още четири, които не са членки: Лихтенщайн, Норвегия, Швейцария и Исландия). Укрепването на Фронтекс с постоянен европейски корпус от 10 000 гранични служители и брегова охрана до 2027 г. беше одобрено на 17 април 2019 г. от Европейския парламент. Понастоящем персоналът на тази агенция, създадена през 2004 г., се състои от 2000 агенти, 1500 от които са излъчени от държавите членки. Кандидатите трябва да подадат документи до 17 декември. Кампанията за набиране е насочена най-вече към хора с опит в полицията, в охраната на границите, в армията и в гражданските служби за управление на кризи.", "date": "2019.10.24", "title": "Фронтекс започва да набира служители за първата униформена служба "}
{"url": "https://www.monitor.bg:443/bg/a/view/jyltopavetnicite-v-ujnija-park-178875", "text": "Крайно време е общинските власти да престанат да си затварят очите за незаконните протести. Видя се как, заради блокиралите Орлов мост жълтопаветници и финансирани от подсъдните олигарси лумпени, градът затъна в задръствания, а хиляди граждани гласно изразяваха недоволството си. Ясно е също, че изборът на новия главен прокурор и предстоящите кметски избори, са поредния удобен повод, за дестабилизация и спиране на демократичните процеси. А и няма как по друг начин създателите и манипулаторите на криминалния преход да изразят недоволството си от падането на евромониторинга върху съдебната власт в страната. Изобщо не се учудваме, че псевдодемократите от “Да България”, до един протежета на бившия преподавател по марксистка политикономия и провалил се премиер Иван Костов, “яхнаха” протеста. Няма кой да плаща вече за доносите им до европейските институции, могат да разчитат единствено на парите на престъпно забогателите. И те услужливо го правят, безцеремонно потъпквайки правото на свободно придвижване на хилядите столичани. Затова е добре следващият кмет на столицата, а защо не и другите кметове, да локализират протестите в градските паркове. Всеки ден някой протестира и за да го забележат нарушава чужди права. Никой няма да отнеме правото на протест. Но, моля, без слободия. В София има избор - ако не им хареса Южния парк, могат да правят хепънингите си в Северния.", "date": "2019.10.24", "title": "Жълтопаветниците - в Южния парк "}
{"url": "https://www.monitor.bg:443/bg/a/view/ostavat-2-dni-kandidatite-za-kmetove-da-podadat-informacija-v-smetnata-palata-178856", "text": "След 2 дни изтича срокът за кандидатите за кметове и общински съветници да подадат задължителната информация за Единния регистър по Изборния кодекс (ЕРИК), припомнят от Сметната палата. Всички участниците в изборите като партии, коалиции (коалиции от партии и местни коалиции) и инициативни комитети, са длъжни да подават всяка новопостъпила информация в срок до 7 дни от възникването й за включване в ЕРИК. Системата ще работи Подадените документи трябва да представят данни за дарителите, вида, целта, размера или стойността на направените дарения; юридическите лица и едноличните търговци, ЕИК, вида, целта, размера или стойността на направените дарения; кандидатите и членовете на инициативните комитети, които са предоставили средства, и размера на средствата; декларациите за произхода на дарените средства, когато общият размер на дарението от едно физическо или юридическо лице или едноличен търговец надхвърли една минимална работна заплата; декларациите за произхода на средствата, предоставени от кандидат или член на инициативен комитет, когато размерът на средствата надхвърли една минимална работна заплата; наименованията на социологическите и рекламните агенции, както и на агенциите за осъществяване на връзки с обществеността, с които участникът работи. На тези, които пропуснат да го направят, ще бъде До момента получените декларации за произхода на средствата на кандидатите и на членовете на инициативните комитети са 1169. Броят на направените дарения е 1282 като от тях 1250 са парични дарения на стойност 1 192 598.65 лв. Непаричните дарения са 32.", "date": "2019.10.24", "title": "Остават 2 дни кандидатите за кметове да подадат информация в Сметната палата"}
{"url": "https://www.monitor.bg:443/bg/a/view/shahmatistkata-salimova-shte-igrae-sreshtu-robot-v-sofija-178857", "text": "Първото по рода си изложение на роботи у нас ще завърши със специално шахматно предизвикателство. Световната ни шампионка Нургюл Салимова ще се изправи срещу робота Chess player в „Сердика Сентър“. Салимова ще кацне в София директно от Индия, където се състезава в шампионат за Smart Girls, организиран от Световната шахматна федерация. Мачът между нея и робота ще се проведе на 27 октомври от 14:00 часа. Chess Player е един от 15-те робота, които в продължение на две седмици радваха посетителите на търговския център. Той може да предизвика трима опоненти едновременно и постоянно усъвършенства своите шахматни умения, като запомня ходовете на своите противници. Досега роботът не се е изправял срещу световен шампион и вероятно само такъв може да го победи. В нормалните шах партии той се настройва на първо ниво, а за битката с Нургюл Салимова ще бъде настроен на 20-о. Статистиката сочи, че в повечето случаи роботите побеждават, както се е случвало с имена като Гари Каспаров (през 1997 г.) и Владимир Крамник (2010 г).", "date": "2019.10.24", "title": "Шахматистката Салимова ще играе срещу робот в София"}
{"url": "https://www.monitor.bg:443/bg/a/view/remontirat-sgrada-za-4-mln-lv-za-metadonovata-programa-178859", "text": "4 млн. лв. са предвидени за обновяването на сграда, в която до края на годината ще бъде преместена метадоновата програма. Това съобщи министърът на здравеопазването Кирил Ананиев. Преди месец тя беше преместена в университетската болница „Света Анна“ (бивша окръжна), след като се общината си взе помещенията, които тя ползваше години наред. Още с нанасянето на програмата в постройка в двора на лечебното заведение хората от квартала изразиха недоволството си и дори заплашиха с протести, ако не бъде намерено скоро друго място, където наркозависимите да получават метадона си. Обсъждат се нови правила за разпределяне на заплатите на медицинския персонал. Предвижда се те да влвязат в сила от следващата година, съобщи още министър Ананиев. По методиката за заплатите се работи в момента заедно с Българския лекарски съюз, уточни той и допълни, че тя ще бъде неразделна част от пакет документи, които ще бъдат приети преди началото на новата финансова година, заедно с новия Национален рамков договор. Със съсловната организация се обсъждат и новите правила за заплащане на медиците Първоначалното предложение на Министерството на здравеопазването беше не по-малко от 50 на сто от приходите по клинични пътеки да бъдат за заплати на персонала в болниците. Ще бъде фиксирано и съотношение, колко от средствата да са за заплащане на лекарите, на медицинските сестри и на санитарите. По думите на министър Ананиев с въвеждането на правилата ще се създаде спокойствие в системата, тъй като работещите в нея ще са убедени, че е въведен най-справедливият принцип на разпределение на парите в зависимост от положения труд. Той не скри, че към момента най- слабо оценен е човешкият труд. Здравният министър Кирил Ананиев откри обновената Клиника по изгаряния и пластична хирургия в „Пирогов“. За това са осигурени от държавата 4,4 млн. лева, като с голяма част от средства е закупена нова апаратура. Сграда, в която се намира клиниката не е била обновявана от постояването си през 1972 година. Освен отпуснатите от правителството средства за апаратура и оборудване, по програма „Джесика“ са предоставени близо 6 млн. лв. за строително-ремонтни дейности. Като резултат от съвместните усилия Комплексът по изгаряния и пластична хирургия вече е оборудван с най-съвременната апаратура и техника. Въведени са мерки за енергийна ефективност, изградени са пожароизвестителна система, система за контрол на достъп, повиквателна сестринска система и др. Ремонтирани и преоборудвани са и 4 операционни зали и 10 реанимационни бокса. Междувременно, министър – председателят Бойко Борисов публикува във Фейсбук-профила си също, че клиниката е обновена с държавни пари.", "date": "2019.10.24", "title": "Ремонтират сграда за 4 млн. лв. за метадоновата програма"}
{"url": "https://www.monitor.bg:443/bg/a/view/zaloviha-migranti-v-chetiri-taksita-kraj-dragoman-178858", "text": "13 мигранти от Афганистан откриха полицаи край Драгоман. На 23.10.2019 г. в 20.30 ч. автопатрул на ГПУ Калотина спрял за проверка в землището на Драгоман 4 таксиметрови автомобила. В тях граничните полицаи открили афганистанските граждани. Всичките са със статут на кандидат-бежанци. Чужденците и таксиметровите шофьори са задържани. Уведомена е районната прокуратура. Образувано е досъдебно производство. По първоначална информация единият от шофьорите е организирал извозването на афганистанците в граничната зона. Работата по случая продължава.", "date": "2019.10.24", "title": "Заловиха мигранти в четири таксита край Драгоман"}
{"url": "https://www.monitor.bg:443/bg/a/view/varna-burgas-i-plovdiv-shte-gledat-doza-shtastie-predi-vsichki-178850", "text": "Малко преди да тръгне по кината в цялата страна от 8 ноември, филмът на актрисата Яна Титова „Доза щастие“ ще дебютира с предпремиерни прожекции във Варна (1 ноември), Бургас (2 ноември) и Пловдив (3 ноември). Участие в тридневното турне ще вземе и част от екипа на продукцията, сред които е режисьорът Яна Титова, продуцентът и актьор Алек Алексиев, актрисата в главната роля Валентина Каролева, актьорите Димитър Николов и Ирмена Чичикова. Билетите за предварителните прожекции са вече в продажба. „Доза щастие“ е първият пълнометражен филм на Яна Титова, в който фокус е завладяващата истинска история на журналистката Весела Тотева (1973-2019). Търсейки щастието, Весела и нейната дъщеря случайно попадат в порочен кръг, от който измъкването се оказва почти невъзможно. Лентата е базирана на автобиографичната книга на Тотева „Падение и спасение“, в която тя описва седемгодишната си изтощителна, но успешна борба с дрогата. По вдъхновяващ начин и с изключителна прецизност филмът проследява периода, в който наркотиците стават широко достъпни в България и малцина са онези, които успяват да победят зависимостта в името на щастието. В главния женски образ е Валентина Каролева (родната дъщеря на Весела Тотева), чиято роля е дебютна за големия екран. Във филма участват още любими на публиката актьори, сред които младият Димитър Николов („Тайната градина“, „Христо“), Алек Алексиев („Възвишение“, „Откраднат живот“), Асен Блатечки, Ирмена Чичикова, Иван Бърнев, Силвия Лулчева, Васил Бинев, Стефан Вълдобрев, Стоян Дойчев. Операторската работа е поверена на Мартин Балкански, снимал редица български и международни продукции като главен или асистент оператор. Името му е свързано с „Откраднат живот“, „Тилт“, „Кецове“, „Недадените“, „18“. Яна Титова е и сценарист на „Доза щастие“. Продуценти са bTV Studios и NO BLINK Studio в лицето на Александър Алексиев и Николай Стоичков.  ", "date": "2019.10.24", "title": "Варна, Бургас и Пловдив ще гледат „Доза щастие“ преди всички"}
{"url": "https://www.monitor.bg:443/bg/a/view/nameriha-dnk-na-ronaldo-po-jenata-obvinila-go-v-iznasilvane-178851", "text": "Много лоши новини долетяха от САЩ за футболната звезда Кристиано Роналдо по делото за изнасилване на американката Катрин Майорга, по което обвинението се сдоби с пореден коз. Оказа се, че ДНК от футболиста съвпада с това, което е намерено по дрехите на жертвата, което със сигурност означава, че Роналдо ще има големи проблеми. Припомняме, че Майорга заведе дело за изнасилване срещу португалеца за сексуално посегателство отпреди 10 години в хотелската му стая в Лас Вегас, нарушавайки клауза по договор, при който прие 375 хиляди евро от него, за да си мълчи. Последваха разпити, а преди няколко месеца Роналдо даде ДНК проба по искане на съда. От полицията в САЩ са изготвили доклад от 100 страници, разгласен от вестник \"Сън\", от който става ясно, че има съвпадение и това може да е сред основните оръжия на обвиненията срещу Роналдо. Самият той признава, че е имало сексуален контакт, но отрича да е бил насилствен.", "date": "2019.10.24", "title": "Намериха ДНК на Роналдо по жената, обвинила го в изнасилване"}
{"url": "https://www.monitor.bg:443/bg/a/view/pusnaha-biletite-za-predpremierata-na-mejduzvezdni-vojni-vyzhodyt-na-skajuokyr-178837", "text": "Киноманите със сърце на джедай имат повод за наздравица! Билетите за предпремиерата на дългоочаквания деветия филм от „Междузвездни войни“ - „Възходът на Скайуокър“, са вече в продажба. Филмът, режисиран от Джей Джей Ейбрамс ще бележи родните киносалони от 20 декември. Малцина ентусиасти ще получат възможността да изпреварят събитията, като посетят заплануваните предварителни прожекции на финала на настоящата трилогия. Те ще се състоят ден по-рано, или на 19 декември. В световен мащаб „Междузвездни войни: Възходът на Скайуокър“ вече успя да отбележи рекорд - за 24 часа за финалната част на сагата са продадени повече билети, отколкото за всеки друг филм от поредицата. Междувременно стана ясна и продължителността на заглавието – 2 ч. и 35 минути. Това също е рекорд за франчайза, като „Възходът на Скайуокър“ подобрява постижението на предното заглавие на „Междузвездни войни“ с три минути отгоре. Във филма участват звездите Кари Фишър, Марк Хамил, Адам Драйвър, Дейзи Ридли, Джон Бойега, Оскар Айзък, Антъни Даниелс, Наоми Аки, Домнал Глийсън, Ричард Е. Грант, Лупита Нионг'о, Кери Ръсел, Джоунас Суотамо, Кели Мари Трън и Били Ди Уилямс.", "date": "2019.10.24", "title": "Пуснаха билетите за предпремиерата на „Междузвездни войни: Възходът на Скайуокър“"}
{"url": "https://www.monitor.bg:443/bg/a/view/vasil-najdenov-katastrofira-leko-na-pyt-za-uchastie-178861", "text": "Естрадната легенда Васил Найденов е катастрофирал леко този следобед, съобщи Нова тв. Инцидентът е станал на 46-ия километър на автомагистрала „Тракия” в посока Бургас. Сигналът за пътно-транспортното произшествие е подаден на телефон 112 в 14.40 ч. Големият български певец е пътувал за участие. При инцидента той е ударил коляното си. Васил Найденов не шофира, така че зад волана най-вероятно е бил неговият импресарио Ивайло Манолов. За други пострадали при сблъсъка не се споменава.", "date": "2019.10.24", "title": "Васил Найденов катастрофира леко на път за участие "}
{"url": "https://www.monitor.bg:443/bg/a/view/premieryt-vyrna-shampionskija-trofej-na-loko-pd-178860", "text": "Шампионската купа на пловдивския \"Локомотив\" се завръща у дома й. Това стана факт тази сутрин в Министерски съвет, съобщи официалният сайт на футболния клуб. Титлата от 2004 година ще бъде отново на „Лаута“ със съдействието на министър-председателя Бойко Борисов, министъра на спорта Красен Кралев и кандидата за кмет на Пловдив Здравко Димитров. Купата бе връчена на собственика на клуба Христо Крушарски, който в компанията на легендите на българския футбол Христо Бонев-Зума и Георги Иванов-Гонзо, както и на един от най-големите ни футболни рефери в историята - Атанас Узунов, горещо благодари за жеста от страна на премиера. Още същия ден трофеят бе занесен на стадиона в Пловдив, за да могат феновете да му се порадват. Единствената шампионска купа на „Локо“ беше задържана от бившия изпълнителен директор на клуба Емил Наков след разстрела на президента Георги Илиев на 25 август 2005 година в Слънчев бряг. От този момент е била при него, обясни административният директор на \"Локо\" (Пд) Атанас Узунов.", "date": "2019.10.24", "title": "Премиерът върна шампионския трофей на „Локо“ (Пд)"}
{"url": "https://www.monitor.bg:443/bg/a/view/za-120-bona-prodadoha-na-tyrg-v-sofija-unikalnoto-72-godishno-uiski-178864", "text": "Единствено по рода си 72-годишно уиски на The Macallan беше представено на търг пред ценители вчера в София и продадено за 120 000 лв. То е най-старото, пускано на пазара от марката и е бутилирано само в 600 за целия свят кристални рънчогравирани декантери на майсторите на кристала Lalique. Луксозната напитка е дестилирана през 40-те години на миналия век в първите години след Втората световна война.", "date": "2019.10.24", "title": "За 120 бона продадоха на търг в София уникално 72-годишно уиски"}
{"url": "https://www.monitor.bg:443/bg/a/view/vss-izbra-geshev-za-glaven-prokuror-s-20-glasa-za-178899", "text": "След заседание, продължило 10 часа, Висшият съдебен съвет избра зам.главният прокурор Иван Гешев за нов обвинител №1. За него гласуваха 20 от членовете на ВСС. Против – само четири. Сред  тях– очаквано – шефът на Върховния касационен съд Лозан Панов. Против гласуваха и Красимир Шекерджийски, Атанаска Дишева и Олга Керелска от съдийската колегия. ВСС гласува решението незабавно да бъде изпратено на държавния глава Румен Радев с предложение той да подпише указа за Гешев. Над 10 часа продължи днешното заседание на ВСС. То беше проведено буквално в екстремни условия – със сигнал за бомба и при протести, организирани от свързаното с подсъдимия банкер-беглец Цветан Василев НПО- БОЕЦ и друга олигархично обвързана формация - „Да, България“ на проваления правосъден министър и ортак на разградския олигарх Иво Прокопиев – Христо Иванов. Абсурдното в случая е, че именно, докато Иванов бе начело на правосъдното министерство беше приета новата процедура, при която бе избран Гешев и против която протестираха вчера „Да, България“ и БОЕЦ. „В България съществуват политико-икономически кръгове със сериозен финансов и медиен ресурс, които са Това, което правеха през годините освен основно да говорят, бе да се хранят от това говорене. Включително да изграждат идеологическата си база върху компроматни атаки срещу прокуратурата и съдебната власт“. Това заяви по време на изслушването си самият Гешев, обяснявайки, че се е съгласил да участва в процедурата въпреки ясното съзнание за атаките, които е очаквал да се случат срещу него и са се случили. „Не познавам олигарси, не бих допуснал да има чадър върху когото и да било. Не бих допуснал такива кръгове да казват на българската прокуратура какво престъпление съзира, спрямо кого и дали да бъде повдигнато обвинение“, посочи Гешев и допълни, че да не се кандидатира за поста е означавало не само да предаде доверието на 11-те членове на прокурорската колегия, които единодушно го издигнаха за поста, но и да покаже, че го е страх. Гешев бе категоричен, че не изпитва страх, посочи, че са „налице кални процеси, видими за цялото общество“ и допълни, че тези атаки „бавно и постепенно уронват престижа не само на прокуратурата, а и на цялата съдебна власт“. Крайно време е прокуратурата да поеме сама отговорност за собственото си управление, заяви още той. Изборът му беше предшестван от буквално няколко часа преди заседанието. Първо в четвъртък следобед, два сайта от обкръжението на подсъдимите олигарси Цветан Василев и Иво Прокопиев – \"Актуално\" и \"Медиапул\", пуснаха материал, че Гешев имал над 4 млн. франка в сметки в Швейцария и Монако. Като доказателство дадоха \"документи\", получени анонимно, които след проверка се оказаха фалшификати. След това друг свързан с олигарсите и с прокремълската пропаганда сайт - \"Бивол\", пък публикува материал, според който имало СРС-та, които показвали, че обвиняемите по делото \"Недосегаемите\" предлагали 50 000 евро подкупи на прокурори и внушават, че записите уличавали Гешев. Оказа се, че записът е от разпит, на който са присъствали още четирима прокурори освен него, както и скандалният следовател Бойко Атанасов, който бе лансиран от олигархично обвързани НПО-та и партии и като \"гражданска кандидатура за главен прокурор\". \"Неудобно е за съдебната власт да го кажа, но и в прокуратурата има политически ангажирани, недобросъвестни към държавното обвинение лица\", коментира по този повод Гешев. Той посочи, че още преди няколко дни лице, публикуващо на Фейсбук профила си снимки с шефа на „Русофили“ Николай Малинов (бел.р. обвиняем за престъпления срещу Републиката заради заговор с руския олигарх Константин Малофеев срещу прозападната ориентация на страната), я пуснало анонс за въпросните СРС-та в социалната мрежа. От държавното обвинение пък реагираха на компромата с пространно съобщение с факти, доказващи, че твърденията в статията на \"Бивол\" не отговарят на истината. Отделно на самото заседание Гешев отговори на над 100 въпроса, свързани отново с Прокопиев и Василев – БОЕЦ, „Правосъдие за всеки“, „Антикорупционния фонд“, Института за пазарна икономика, БИПИ, БХК и „Български адвокати за човешки права“. Въпросите реално бяха преповторение на твърдения в стилистиката на фалшивите новини, появявали се през последните месеци в изданията, свързани със същия този кръг от медии и НПО-та около двамата олигарси. Очаквано на този фон беше лансирана и любимото питане - опорка на Прокопиев и Василев защо името на депутата и издател на \"Телеграф медиа\" Делян Пеевски, не било в делото КТБ и дали в рамките на разследването е било проверено имат ли той, негови фирми или свързани с него лица преференциални кредити към фалирания трезор. В отговор Гешев посочи, че няма причина депутатът да присъства в делото. Както и че са налице доказателства за това, че всички фирми и физически лица, които могат да бъдат свързани с него, са погасили кредита си целево. „По това дело няма данни – и това е преценка на целия екип от около 10 прокурори и следователи, които да ангажират наказателна отговорност на въпросния депутат“, обобщи Гешев. Показателно, част от внушенията, изказани от въпросните НПО-та, бяха преповторени и в следващата част на изслушването, при която въпроси задаваха членовете на ВСС. Те прозвучаха от устата на председателя на ВКС Лозан Панов, който е част от обкръжението, към което принадлежат и въпросните НПО-та, както и от Олга Керелска, която обичайно поддържа същата линия в съвета. „Да, България“ - олигархично обвързаната партия на бившия правосъден министър, ортак на подсъдимия олигарх Иво Прокопиев и настоящ сламен лидер Христо Иванов, използва днешния избор за нов главен прокурор като претекст да блокира Орлов мост. Макар партията да нямаше разрешение за протест, от преди обед чак до вечерта ключовото кръстовище беше затапено от буквално шепа хора напълно незаконно, като протестът ще продължи и през нощта, а и следващите дни, заканват се организаторите. При това – в прегръдка с НПО-то на друг подсъдим олигарх – „БОЕЦ“, което не крие връзките си с банкера беглец, източил КТБ, Цветан Василев. Формациите опънаха синя шатра насред Орлов мост, под която се приюти кандидатът за кмет на задкулисната коалиция „Демократична България“, част от която е „Да, България“, Борислав Игнатов в компанията на водача на листата на съюза – скандалния бивш шеф на Софийския районен съд Методи Лалов. Току до тях пък бяха привърженици на подсъдимата бивша кметица на „Младост“ Десислава Иванчева, а активистки бяха разпънали плакати със сталинисткия лозунг „Нашето дело е право, ние ще победим“ - (б.р. - заключителната фраза от обръщението към народа на Молотов, с което Съветският съюз обявява война на Германия). Така протестът се превърна в иначе представящи се за десни, а и за факта, че се борят не за независима съдебна система, а за яхване на Темида в полза на менторите си – подсъдимите олигарси Прокопиев и Цветан Василев. До блокирането на Орлов мост се стигна, след като формациите, в частност „БОЕЦ“, се пробваха да правят протест пред ВСС по време на изслушването на Иван Гешев, но видяха, че са само шепа хора. За сметка на привържениците на Гешев, чийто митинг в негова подкрепа наброяваше стотици. Стотици бяха и полицаите, които охраняваха ул. \"Екзарх Йосиф\" и околните пресечки, където се намира сградата на Висшия съдебен съвет. Така протестиращите от „БОЕЦ“ и „Да, България“ видяха, че няма как да направят безредици, и се изнесоха към Орлов мост малко преди 12 часа, за да затапят цялото движение. Всички опити на полицията да преговаря с тях да освободят кръстовището удариха на камък, като униформените започнаха да организират обходни маршрути, за да се облекчи движението в района. На извънреден брифинг пред Висшия съдебен съвет шефът на СДВР Георги Хаджиев посочи, че от „БОЕЦ“ са поискали на 9 октомври разрешение да направят протест пред ВСС, но тъй като вече е бил заявен митингът в подкрепа на Гешев на същото място, са били пренасочени към Съдебната палата. Те са нямали никакво разрешение да протестират на Орлов мост. Междувременно на блокадата там се сбиха две жени, които бяха отведени в Първо районно управление за снемане на обяснения и разясняване дали са от групата на протестиращите или не. Абсурдната ситуация беше коментирана дори на самото изслушване на Гешев във ВСС, като той поднесе извинения на жителите на София заради блокадата. „Нямам нищо против тези, които протестират. Те имат право на мнение, но просто трябва да спазват законите. Законът не важи само за едни. които заради мен не могат да си стигнат до работните места, до детските градини, до училище, за да си вземат детето, защото съм сигурен, че друг няма да се извини“, коментира той. Христо Иванов се провали в задачите, поставени му от менторите му у нас и в чужбина. Шест души с пари, власт и медии не желаят Иван Гешев да бъде избран за главен прокурор. Това заяви настоящият обвинител №1 Сотир Цацаров в отговор на нападки срещу кандидатурата на Гешев, отправени от скандалния шеф на Върховния касационен съд Лозан Панов. Обвързаният със задкулисните кръгове у нас съдия прочете критиките срещу Гешев от предварително написан лист. В отговор Цацаров посочи, че в последните месеци е станало ясно защо има такава яростна атака срещу Гешев и това са засегнатите интереси на тези хора с пари, власт и медии. Цацаров допълни, че изборът на Гешев е и личен провал на настоящия политик и бивш правосъден министър Христо Иванов. „Той се провали в това да изпълни задачите, поставени му от хора у нас и в чужбина“, заяви обвинител №1, визирайки Иванов, и допълни, че сега представители на задкулисните кръгове у нас говорят за нужда от реформа в прокуратурата само защото не се харесва кандидатурата на Гешев. „Ако кандидатът се казваше Христо Бойкикиев или Лозан Панов, тогава реформата щеше да бъде обявена за приключена“, заяви още Цацаров. Той посочи и че част от протестите, които се организират срещу Гешев, са плод на „гнусна политическа игра“, а самият Панов разчита на времето, за да не помни никой в залата на ВСС как е бил избран, и припомни, че шефът на ВКС е обвит в твърде съмнителни връзки. “Опитът Иванчева да бъде превърната в емблема на една партия не успя. Не Гешев трябва да се срамува за това, което стана при ареста, а Панов, че не каза и нито дума, когато по улиците премина марш в защита на Иванчева и на председателя на ВКС. Не казвам, че трябваше да промени възгледите си, а да каже, че това е нередно. Вместо това се снима до човека, който водеше този марш, който се снима до Василев, обвиняем за побоя на журналисти и на организирания от когото форум прочете слово“, подчерта още обвинител №1. „Гешев не се огъна в най-тежкото време, защото работи. Дойде време, когато начело на прокуратурата трябваше да застане прокурор”, категоричен бе Цацаров. Защита за кандидатурата на Гешев даде и представляващият ВСС Боян Магдалинчев. Той посочи, че с кандидатурата са засегнати финансови интереси на силни фигури като Иво Прокопиев, които, ако решат, могат публично да смажат живота на един човек и семейството му.", "date": "2019.10.24", "title": "ВСС избра Гешев за главен прокурор с 20 гласа \"за\" (ОБЗОР)"}
{"url": "https://www.monitor.bg:443/bg/a/view/korejskite-superzvezdi-bts-postaviha-rekord-na-gines-178829", "text": "Кралете на корейския поп BTS поставиха нов рекорд на Гинес - за най-бързо набиране на един милион последователи в социалната мрежа TikTok. Момчетата лансираха акаунта си в на 25 септември. Само три часа и 31 минути по-късно те събраха един милион последователи. През първите 13 часа броят им се увеличава до два милиона. Първата споделена от BTS публикация в TikTok пък събра над четири милиона харесвания. Момчешката кей поп група държи рекорда на Гинес и за най-гледано видео в YouTube през първите 24 часа. Това свое постижение музикантите отбелязаха с клипа към парчето Boy With Luv, записано в сътрудничество с певицата Холзи.", "date": "2019.10.24", "title": "Корейските суперзвезди BTS поставиха рекорд на Гинес"}
{"url": "https://www.monitor.bg:443/bg/a/view/operata-chestva-osnovopolojnika-na-bylgarskija-balet-anastas-petrov-178840", "text": "Софийската опера и балет чества утре, 25 октомври, 120-годишнината от рождението на основоположника на българския балет Анастас Петров (1899-1978). Събитието ще бъде отбелязано с уникален спектакъл на балета „Легенда за езерото“ по музика на Панчо Владигеров. Балетът „Легенда за езерото“ не е поставян в Софийската опера от 1962 година. Тогава хореограф е Нина Анисимова. Постановката на Донвена Пандурски е много различна, в нея по невероятно ефектен начин се преплитат мистика и екшън, минало и бъдеще, война и мир. Сценографията и костюмите са на художника Павел Шаппо. Самата Донвена Пандурски – известната в цяла Европа режисьорка и хореограф на постановката, сподели на премиерата през март тази година: „С голяма радост приех поканата на академик Пламен Карталов да създам нова версия на балета „Легенда за езерото“ в Софийската опера и балет. Да се завърна в театъра, където съм направила първите си професионални стъпки и при такава прекрасна и отговорна задача – спектакъл по необятно богатата музика на Панчо Владигеров, за мене е голяма чест! Импресията, поетичността и дълбокият драматизъм в съчетание с разпалващата самобитна динамика на неравноделните тактове ме провокира да търся съвременна интерпретация на произведението.“ В спектакъла на 25 октомври участват Памела Пандова, Цецо Иванов, Венера Христова, Росен Канев, Трифон Митев, солисти, ансамбъл на балета и оркестър на Софийската опера. Диригент е Григор Паликаров. Репетитори на балета са именитите Ясен Вълчанов, Мария Илиева, Милена Симеонова, Иванка Касабова, Дарина Бедева, Диляна Никифорова, Трифон Митев.", "date": "2019.10.24", "title": "Операта чества основоположника на българския балет Анастас Петров"}
{"url": "https://www.monitor.bg:443/bg/a/view/sa-sht-razplakaha-italianskite-proizvoditeli-na-portokali-i-sirena-178845", "text": "Преди седмица САЩ издигнаха истинска митническа стена срещу италианските портокали и разплакаха хиляди селски стопани от южната част на Апенините. Става дума за издевателски според земеделците налог от 25%, който удря жестоко обичайния техен годишен експорт отвъд Океана на обща стойност над 400 млн. евро. Като най-засегнати от безмилостното мито са сицилианските майстори на т.нар. кървави портокали. Тоест на скъпите и вкусни цитруси с кървавочервена месеста част и с аромат на ягода, за които в полите на вулкана Етна бъхтят от сутрин до вечер стотици семейства. Ровейки се из причините за безпрецедентната протекционистична мярка на Вашингтон, анализаторите в Рим и Милано стигнаха единодушно до извода, че чрез нея администрацията на Доналд Тръмп наказва Италия за прекомерното й икономическо заиграване с Китай. Коментаторите подчертават, че Вашингтон е можел да спусне трудно пробиваеми митнически бариери пред хиляди италиански стоки, но е избрал точно цитрусовите плодове, защото преди близо година те станаха нещо като емблема на очертаващия се як алъш-вериш на Рим с Пекин покрай новия Път на коприната. Тогава медиите раздухаха като небивал успех подписания договор за създаването на въздушен мост между двете страни в посока изток за превоз на десетки тонове сладки и ароматни сицилиански портокали. За капак министър на икономиката по онова време Луиджи ди Майо, който бе в основата на търговското споразумение с Пекин и който сега е дипломат №1 на Рим, бе сниман как си бели на бюрото едър оранжев плод, за да го похапне. Фотографията бе светкавично разпространена от медиите в Италия и Китай и стана нещо като символ на инициираното двустранно сътрудничество. Да, ама изглежда, че във Вашигтон тя е била приета доста на сериозно и е предрешила „вендетата“, тоест отмъщението. Но освен портокаладжиите от италианския юг, САЩ наказват със същото безмилостно мито от 25% и майсторите на прочутите италиански сирена пармиджано, пекорино, моцарела, проволоне, горгондзола и др. Ако се вярва на в. „Кориере дела сера“, тук пръст имал лично президентът Доналд Тръмп, който с порязването на италианските сирена правел жест към животновъдите в щата Уисконсин. Защото на първо място Тръмп сега е предводител на най-силната световна икономика благодарение преди всичко на техните гласове, помогнали му да срази преди три години демократката Хилъри Клинтън. И на второ място – така президентът стимулира мандражиите от Уисконсин, които се очертават като най-големите производители на сирена в света. И които за наблюдателите в Рим и Милано въобще не се срамуват да копират на поразия италианските пармиджано, моцарела или пекорино, сменяйки само буква – две в търговското им наименование.", "date": "2019.10.24", "title": "САЩ разплакаха италианските производители на портокали и сирена"}
{"url": "https://www.monitor.bg:443/bg/a/view/shesti-blok-na-aec-kozloduj-trygna-sled-remont-178849", "text": "Приключи плановият годишен ремонт на шести блок на АЕЦ „Козлодуй”. Блокът бе включен в националната електроенергийна система на 24 октомври в 9:51 часа, след проверка и издадено одобрение от Агенцията за ядрено регулиране, съобщиха от централата. В рамките на ремонтната кампания, която стартира на 22 септември, реакторът е презареден със свежо ядрено гориво. По график са извършени предвидените ремонтни дейности и профилактика на системите и оборудването. Изпълнени са и планираните мерки за обезпечаване на дългосрочната експлоатация на хилядника, който на 1 октомври т.г. получи от АЯР лицензия за следващите 10 години. Другият ядрен енергоблок на АЕЦ „Козлодуй” – пети, работи с пълно натоварване на мощността.", "date": "2019.10.24", "title": "Шести блок на АЕЦ «Козлодуй» тръгна след ремонт"}
{"url": "https://www.monitor.bg:443/bg/a/view/19-godishen-sofijanec-s-ednogodishna-stipendija-ot-lidl-bylgarija-178844", "text": "19-годишният Мартин Ангелов от София е победителят в тазгодишното седмо издание на практикантската програма на Лидл България. Той спечели голямата награда – едногодишна стипендия за първата си учебна година като студент, от която съвсем скоро ще може да се възползва, защото вече е приет първи курс, специалност „Администрация и управление“ в УНСС. Награди от практикантската програма на Лидл България получиха и още двама от участниците – Ангел Янков от София и Теменужка Гаджева от Велинград. Двамата спечелиха втора и трета награда, които им осигуряват месечни ваучери за храна на стойност 50 лв. и 30 лв. за период от 6 месеца. Общо 66 младежи от цялата страна взеха участие в тазгодишното издание на практикантската програма на Лидл България. Мартин, Ангел и Теменужка обаче бяха тримата късметлии, изтеглени в томбола, след като споделиха впечатленията си от Лидл България в специална анкета. „Практикантската програма ме направи по-отговорен и по-отзивчив. Научи ме да общувам с клиентите, което беше предизвикателство за мен“, споделя големият победител Мартин. „Lidl е място, където те посрещат и изпращат с усмивка“, казва и дамата сред победителите Теменужка. „За няколкото месеца, в които бях част от екипа, подобрих комуникативните си умения, научих се да поемам отговорност и да се уча от грешките си. Бих посъветвала повече млади хора да взимат участие в подобни програми, защото спомените, които остават, са невероятни и за цял живот“, добавя още тя. И макар всеки един от тях вече да има ясни планове за бъдещето си развитие, и тримата са категорични, че един ден с удоволствие биха започнали работа в Лидл България. Практикантската програма на Лидл България е част от дългогодишния ангажимент на компанията да насърчава професионалното развитие на младите хора в страната, като им предлага различни програми, с които да натрупат опит в утвърдена световна компания и така да дадат успешен старт на своята кариера. Ежегодно практикантската програма на веригата дава възможност на ученици от цялата страна, навършили 18 години, да започнат първата си работа на трудов договор, да спечелят първата си заплата и да видят отвътре как работи лидерът на търговията на дребно в Европа.", "date": "2019.10.24", "title": "19-годишен софиянец с едногодишна стипендия от Лидл България "}
{"url": "https://www.monitor.bg:443/bg/a/view/rodolubivi-panagurci-vyzstanovjavat-znameto-na-27-mi-pehoten-chepinski-polk-178841", "text": "Със собствени средства родолюбиви членове на панагюрския клуб“ Традиция“ ще финансират изработването на реплика на знамето на 27-ми пехотен Чепински полк, патрон на клуба. Това съобщи председателят на организацията Методи Навущанов. Дръжката на знамето ще бъде 3 метра, а на върха му ще стои български лъв.Към момента в процес на изработка е навършието на знамето и останалите негови реквизити, в съответствие с българската знаменна традиция и науката вексилогогия. Новото знаме на РК ”Традиция”-Панагюрище ще бъде осветено през 2020 година, в подходяща обстановка по време на значим български празник. Първото си полково знаме 27-ми пехотен Чепински полк получава в хода на мобилизацията за балканските войни през септември 1912 година. Тогава полкът получава знамето на Самоковска пеша дружина, което е едно от формените знамена модел 1881 година. Заповедта за оставане в заложничество полкът получава на 3 октомври 1918 година, няколко дни след Солунското примирие, с което България излиза от Първата световна война. Полкът преживява изключително големи превратности – преживява пробива при Добро поле, голяма част от личния състав загива в тези тежки боеве. И към 3 октомври полкът вече се намира в района на гр. Кичево, днешна Република Северна Македония. Благодарение на инициативността на полковия командир, той своевременно взел мерки и организира една команда от храбри четници, които успяват да спасят знамето и то достига чрез набързо формирана команда през ред опасности, но достига до мястото на своя гарнизон, град Пазарджик, и знамето успешно е спасено. Впоследствие знамето е удостоено с възпоменателна гривна за спасяване на знаме, а за участието си в Първата световна война е удостоено и с възпоменателен медал за войната 1915-1918 година.  ", "date": "2019.10.24", "title": "Родолюбиви панагюрци възстановяват знамето на 27-ми пехотен Чепински полк"}
{"url": "https://www.monitor.bg:443/bg/a/view/karadajy-ot-gyrmen-bylgarija-ima-nujda-ot-dps-178848", "text": "Общините от Родопите, Делиормана и Северозападна България имат нужда от ДПС, България има нужда от ДПС. Това заяви председателят на ДПС Мустафа Карадайъ в село Дебрен, община Гърмен, където се проведе предизборен митинг. На него бяха представени кандидатите на ДПС за общински съветници начело с кандидата за кмет на община Гърмен Феим Иса. Карадайъ отбеляза още, че България има нужда и от българския етнически модел и от политиката на заедността и толерантността, която била завещана от почетния председател д-р Ахмед Доган. Той е убеден, че още от първи тур ще бъде избран кандидатът за кмет на ДПС в община Гърмен Феим Иса, „Ще изберем нашите кандидати, защото много добре ги познаваме и вярваме на ДПС“ добави той. По думите му само в ДПС знаят, че властта е на хората, а народните представители и министрите са само инструмент за реализацията на властта, която идва от хората. Карадайъ заключи, че властта служи за решаване на проблемите на хората. На свой ред зам.-председателят на ДПС Йордан Цонев каза, че общините в Родопите имат нужда от ДПС, не само защото имат модел как да помагат, а и защото не забравят, как е възникнало ДПС, а именно от болката, поруганото достойнство на българските мюсюлмани и от техния протест за това да имат правото да имат име и изповядват свободно религията си, да се самоопределят. По думите му ДПС в Родопите нямало алтернатива и това е партията, която най-добре разбирала хората от региона. „Да живеят величествените Родопи, да живее ДПС, да живее България“, заключи Цонев.", "date": "2019.10.24", "title": "Карадайъ от Гърмен: България има нужда от ДПС"}
{"url": "https://www.monitor.bg:443/bg/a/view/pusnaha-arestuvanija-za-rasistkija-skandal-na-macha-s-anglija-178853", "text": "Освободиха обвинения в хулиганство с особен цинизъм след мача България - Англия Цветан Гечев. Това реши Софийският градски съд. Обвиненията бяха, че на стадиона Гечев се е държал непристойно, показвал нацистки символи и неприлични жестове. За същото бяха арестувани 14 души. Гечев се оказа единствен с обвинение и остана в ареста, защото имал и предишна присъда. Съдебният състав го пусна на свобода с обяснението, че лицева експертиза потвърдила, че на мача не бил Цветан, а неговият брат близнак Димитър. Свидетелски показания също затвърдили, че в деня на футболната среща Цветан е бил на друго място. Министърът на вътрешните работи Младен Маринов вчера заяви, че трима са обвинени за расистките прояви на мача с Англия. След въпросния мач стана ясно, че задържаните футболни фенове са шестима. Тогава стана ясно, че Цветан Гечев може да получи присъда от 5 години затвор за проявите си и заради това, че е в изпитателен срок на друга присъда. В тази връзка премиерът Бойко Борисов поиска оставката на президента на БФС Борислав Михайлов, а два часа, след като Михайлов обяви, че подава оставка, ГДБОП влезе в базата в \"Бояна\".", "date": "2019.10.24", "title": "Пуснаха арестувания за расисткия скандал на мача с Англия"}
{"url": "https://www.monitor.bg:443/bg/a/view/zadyrjanite-za-kupuvane-na-glasove-v-nesebyr-plashtali-po-100-lv-na-glas-178855", "text": "Петимата задържани за купуване на гласове в Несебър плащали по 100 лв. на глас. Това стана ясно по време на брифинг на Специализираната прокуратура и КПКОНПИ. Сред задържаните е кметът на Несебър и кандидат за нов мандат Николай Димитров и още четирима души – общински съветници и кандидат за кмет на Св. Влас. Срещу тах са с повдигнати обвинения за участие в организирана престъпна група с цел изборна търговия. За ръководител на групата е сочен Димитров, който е разпределял и контролирал дейността на участниците. Основна цел на групата е била да спечелят предстоящите местни избори, като за целта е било необходимо осигуряването на 7000 гласа за конкретен кандидат. Групата е започнала своята дейност в края на месец август, като членовете ѝ са подготвяли и раздавали пари срещу осигуряването на гласове на местния вот. Според свидетел един от участниците в групата се е срещнал с него и е поискал да му осигури 400 гласа от Св. Влас срещу сумата от 10 000 лв. По думите му схемата е включвала още набирането на 4 отговорника на процеса, които да получат по 5 000 лв. за услугите си, а самите гласоподаватели щели да получат по 100 лв., ако гласуват в полза на членовете на групата. Според свидетелските показания е изготвен списък със 114 имена на гласоподаватели, които са били бедни или склонни да продадат гласа си. В изборния ден всеки от тях трябвало да носи в джоба си визитка на съответния кандидат, която да му помогне да се ориентира при гласуване. Петимата не са политически ангажирани към нито една от големите политически сили – това е сдружение на местни бизнесмени, които искат да останат на власт, коментира шефът на Спецпрокуратурата Димитър Петров. По думите му Община Несебър е една от най-богатите в страната, тъй като там е концентрирана една от най-голямата леглова база у нас, плащат се високи имотни данъци и затова там са концентрирани големи интереси. Разследването на дейността на престъпната група е започнало след сигнал до КПКОНПИ, чийто автор към момента не се посочва. В резултат на това в края на миналата седмица Специализираната прокуратура започна проверки и обиски на адреси и събиране на доказателства. Събран е огромен доказателствен материал, разпитани са свидетели, претърсвания и изземвания на 19 адреса, където са открити големи парични суми, списъци с имена и изборни материали, посочи говорителят на Специализираната прокуратура Сийка Милева. Петимата мъже са задържани за 72 часа до определяне на постоянна мярка за задържане. След писмо на главния прокурор, ЦИК разреши имунитетите им като кандидати за кметове и за общински съветници да бъдат свалени. Зам.-председателят на КПКОНПИ Антон Славчев заяви, че във връзка с откритите големи суми пари при претърсванията, Комисията ще започне проверка на имуществото на задържаните лица.", "date": "2019.10.24", "title": "Задържаните за купуване на гласове в Несебър плащали по 100 лв. на глас"}
{"url": "https://www.monitor.bg:443/bg/a/view/vandali-obryshtat-kofi-za-bokluk-v-sofija-grozi-gi-globa-do-2500-lv-178836", "text": "В последните няколко дни вандали обръщат кофи за боклук из цяла София. За вандалските прояви потвърди и зам.-кмета по екология на града Йоана Христова на извънреден брифинг. Тя обясни, че от фирмите за сметоизвозване получават сигнали от няколко дни, че в тъмните часове на денонощието това е масова практика. Христова уточни, че за първи път са свиделите на подобни прояви, но не пожела да назове каква е точната причина за тях. Освен да вадят боклука, вандалите чупели и контейнерите, оплакаха се от фирмата, която извозва отпадъците. „Първите сигнали за такива случаи са от няколко дни, като зачестиха в последно време. Все още извършителите не са установени. Моля, гражданите да проявят разбиране”, призова Христова и допълни, че се проследяват и записи от камери, за да се установят извършителите. „Полицията също работи по случая. Възложили сме на почистващите фирми да събират по-често отпадъците. Това се случва във всички квартали, не само в центъра както през деня, така и през нощта. Неудобството е за гражданите, които излизат навън и виждат разпръснати отпадъци, няколко часа, след като фирмите са минали оттам”, обясни Христова. От своя страна шефката на Столичния инспекторат определи случващото се като вандализъм и посочи, че глобата за извършителите може да стигне до 2500 лв.", "date": "2019.10.24", "title": "Вандали обръщат кофи за боклук в София, грози ги глоба до 2500 лв. "}
{"url": "https://www.monitor.bg:443/bg/a/view/pryskajte-jabylkite-s-karbamid-178496", "text": "През края на октомври – началото на ноември продължава лятно-есенното засушаване.  Овощните дървета преминават в състояние на относителен покой, а неприятелите и причинителите на болестите по тях - в неактивна зимуваща форма. При тази климатична характеристика условията са благоприятни за появата и намножаването на многогенерационните насекоми и акари. Те развиват последните поколения, от плътността на които ще зависи до голяма степен вредата през следващата година. През месеца се създават условия за образуването на обилни роси, които са причина за заразявания от струпясването по ябълките и крушите, от картофена мана по късните домати и други. Мероприятия През този период се провеждат механични, агротехнически и химически растителнозащитни мероприятия срещу зимуващите по овощните дървета и храсти или в почвата причинители на болести и неприятелите. С тяхното провеждане се намаляват значително третиранията с пестициди през вегетацията, а това допринася и за опазване на полезната фауна и получаване на качествена продукция, без остатъчни количества от пестициди. Някои от задължителните мероприятия през този период са:  - Изкореняване на изсъхнали дървета, които се изнасят и изгарят. С това се унищожава натрупаната зараза от корояди, дървесинояди, шарка по сливата, бактериално изсъхване и други.  - Премахване и изгаряне на старата и напукана кора на ствола, където зимуват плодовите червеи, някои видове акари и други.  - Събират се и се унищожават гъсеничните гнезда, изсъхналите и мумифицирани плодове, останали по дърветата, които са източник на зараза на някои листогризещи гъсеници, бадемов семеяд, кафяво гниене и други.  Мехлем За запечатване на получените рани се използват овощарски мехлем, блажна боя и др. Изсъхналите и нападнати стъбла и издънки на касиса и малината от стъкленка, агрилус, галица, малинов молец, сиви листни петна, антракноза и др. се изрязват, изнасят се и се изгарят.  Обработката на почвата е съществена за борбата с болести, неприятели и плевели. Оранта се извършва на 18-20 см в реда, а до стволовете на 8-10 см. С това се заорават листата и намиращата се върху тях зараза (гномониоза по кайсията, струпясване по ябълката и крушата, червени листни петна по сливата и др.). Където има опасност от измръзване, стволовете и дебелите скелетни клони на дърветата се варосват до настъпване на студовете. Така се избягва неравномерното нагряване през денонощието и се намалява рискът от измръзване. За предпазване на младите дървета от зайци, полски мишки и други гризачи те се обвиват с подръчни материали. При допуснато по-силно нападение от струпясване по ябълката и крушата се провежда третиране с 5% разтвор на карбамид. Осигурява се добро обливане на короната и окапалите листа.  Пръскането се извършва след началото на листопада.  Вредители При костилковите овощни видове през есенно-зимния период влагата и по-високата температура са много благоприятни за силното развитие на сачмянката, която напада в най-големи размери прасковата, кайсията и черешата, а по-слабо вишната и бадема. Признаците на болестта се проявяват по листата, плодовете и леторастите. Първоначално по тях се образуват дребни червеникави точки и около тях обикновено се появява смолотечение. По време на масовия листопад костилковите овощни видове се третират с мед съдържащи средства: Бордолезов разтвор – 2%, Шампион ВП – 0,3%, Фунгуран ОН 50ВП – 0,15%, Чемп плюс – 0,15% и др. за да се предпазят от бактериално изсъхване, сачмянка, къдравост по прасковата, ранно кафяво гниене и други.  Червей В началото на месеца трябва да се следи летежът на ябълковия плодов червей (края на второ поколение и частично трето) и при необходимост да се третира. След обстоен преглед и установяване на късни зарази от струпясване, а също и против болестите, които се развиват по време на съхранението на продукцията, се третира с Топсин М 70 ВГ - 0,1% или Топ плюс 70 ВП - 0,1%.  За доброто съхранение на ябълките и крушите и за намаляване на гниенето е добре да се извърши и едно следберитбено третиране с Топсин М 70 ВГ- 0,120%. След напръскването плодовете се оставят да изсъхнат и се подреждат в хладилни камери или дълбоки и хладни избени помещения В началото на листопада всички ябълкови и крушови дървета, които са били нападнати от струпясване, трябва да се напръскат с разтвор на карбамид от 500 г на 10 л вода с много добро обливане на листата. Препаратът прониква в тъканите на листата и не позволява причинителят на болестта, гъбен патоген, да ги инфектира напролет. Ако третирането на дърветата се пропусне през това време, може да се направи и след листопада, но с по-концентриран разтвор 700 г на 10 л вода. След отпадане на листата за борба срещу зимуващи форми на акари и въшки се използва Акарзин или Растително защитно масло 300 мл за 10 л вода. Те представляват маслени емулсии, които задушават яйцата на зимуващи под кората вредители. Маслото е съвместимо с бордолезовия разтвор и другите фунгициди и пръскането може да се извърши едновременно. Болните части на заразените дървета се изрязват на 20-50 см под границата между болната и здравата тъкан и се изгарят по възможност на място. Инструментите след всеки отрез се обеззаразяват с 10% белина или формалин. Може да се приложи и спирт за горене, разреден с вода в съотношение 3:1. Раните се намазват с 10-процентов разтвор на белина или формалин.", "date": "2019.10.24", "title": "Пръскайте ябълките с карбамид"}
{"url": "https://www.monitor.bg:443/bg/a/view/mechka-napadna-dresior-v-cirka-178830", "text": "Посетителите на цирка в руския град Олонец, република Карелия, станаха свидетели на истинско риалити шоу. По време на представлението мечка нападна и едва на уби своя дресьор. Инцидентът се случи по време на  гостуващ в града цирков спектакъл и не на шега уплаши зрителите. В разгара на номера четириногото животно неочаквано се нахвърлило на дресьора си, повалило го на земята и започнало да го души.    Притичалите се на помощ сътрудници на трупата успели да озаптят  разярената мечка с помощта на електрически ток. След това шоуто продължило, а на пострадалия дресьор била оказана помощ. Уплашени, част от зрителите напуснали цирка. Свидетели на случката разказаха, че манежът не бил ограден със защитна мрежа и четириногият цирков артист спокойно можел да нападне и някого от публиката. По-късно от управата на цирка обявиха, че дресьорът е добре и, че номерът е свален от програмата на представлението. Освен това ръководството обвини публиката за инцидента. Зрителите не спазили правилото да не използват светкавици, снимайки с телефоните си, и по този начин провокирали агресивното поведение у мечката.", "date": "2019.10.24", "title": "Мечка нападна дресьор в цирка "}
{"url": "https://www.monitor.bg:443/bg/a/view/bojadisani-kato-zebra-kravi-otblyskvat-muhite-178497", "text": "Ако се потвърди изследването на японските  учени, вероятно ще се наложи да слагаме затворническите дрехи от едно време на нашите крави. При проведени опити с боядисани крави на черни и бели ивици броят на мухите са с 20% по-малко, отколкото при небоядисаните крави, съобщава сайтът Говедовъд. През последните 20 години голяма част от стадата от крави в САЩ са с преобладаващ черен цвят. Но някой ден, може би, тенденцията ще се обърне към зебра ивици. Учените, фермерите и зоолози, гледайки черно-белите райета на „палтото” на зебрите, отдавна размишляват за целта или еволюционното му предимство. Оказва се, че наред с други възможни предимства, райетата помагат на зебрите да избягват ухапването от мухи в родните си местообитания. Няколко научни теста показаха, че черно-белите ивици очевидно объркват и отблъскват поне някои видове мухи, които нападат и хапят. Стрес Ухапването от мухи причинява значителен стрес и икономически загуби в стадата от добитък в световен мащаб. Екип от изследователи от японския изследователски център за селско стопанство – Айчи, разработи тест, за да определи дали модел, подобен на зебра върху говеда, може да намали нападенията от мухи. Докладът им е озаглавен „Кравите, боядисани със зебра ивица, могат да избегнат атака от мухи“. В това малко изследване учените определят по три крави в три групи: черни и бели с боядисани ивици, черни с боядисани ивици и без ивици (изцяло черна повърхност на тялото).  Изследователите са използвали дистанционни камери, за да записват редовно броя на мухите върху всяко животно. В това изследване броят на кацащите мухи при черно-белите раирани крави намалява с до 20%.", "date": "2019.10.24", "title": "Боядисани като зебра крави отблъскват мухите"}
{"url": "https://www.monitor.bg:443/bg/a/view/judas-priest-praznuvat-50-godini-u-nas-178832", "text": "Роб Халфорд, Иън Хил, Глен Типтън, Скот Травис и Ричи Фолкнър ще опънат здраво жиците, за да разтресат малкото село Могилово край Стара Загора, така че да се чуе поне до София, как легендарната им метъл банда Judas Priest празнува 50-тия си рожден ден. Това ще се случи на 19 юли, в третата вечер на фестивала Midalidare Rock, а само десетина дни по-късно ще пробват колко здрави са вратовете на феновете на един от най-големите метъл форуми в Европа – Wacken в Германия. Необичайната спирка в България е част от световното турне на една от най-важните групи в музикалната история, в което британците събират каймака на цялата си половинвековна кариера. „Изборът на Judas Priest не е случаен. Както обещахме, целта на второто издание на Midalidare Rock in the Wine Valley е да надгради и развие старта от 2017 г. Това турне на Judas Priest ще е нещо несравнимо с досегашните им концерти, за което говори и фактът, че са избрани за хедлайнер на Wacken 2020, а феновете в България ще могат да видят специалното им юбилейно шоу преди това“, казва Алекси Калев, от Bulgarian Live Music, организатори на фестивала в долината на виното. Второто издание на феста ще се проведе на 17, 18 и 19 юли 2020 г. След като вече е обявен първият голям хедлайнер, в продажба са и тридневните билети за музикалния маратон, които струват 100 лева. След обявяване на втория хедлайнер ценните хартийки ще скочат на 120 лева. Последният студиен албум Priest - “Firepower”, излезе през 2018 г. и се превърна в най-високо класирания запис в кариерата на бандата. През 2010 г. Роб Халфорд и компания спечелиха „Грами“ за „Най-добро метъл изпълнение“, а само преди дни получиха втора номинация за влизане в Рокендрол залата на славата.", "date": "2019.10.24", "title": "Judas Priest празнуват 50 години у нас"}
{"url": "https://www.monitor.bg:443/bg/a/view/evroparlamentyt-dava-otsrochka-za-brekzit-do-31-januari-178839", "text": "Ръководителите на политическите групи в Европейския парламент са решили, че подкрепят искането на правителството в Лондон за нова отсрочка до оттеглянето на Великобритания от ЕС. Това се посочва в съобщение на ЕП. Отбелязва се, че ЕП подкрепя отсрочка до 31 януари догодина или по-рано, в зависимост от това кога приключи ратификацията на споразумението за раздялата. Предвижда се дотогава евродепутатите да обмислят внимателно договорените от Европейската комисия и британските власти промени в споразумението за оттегляне. Становището на ръководството на ЕП е изпратено до председателя на Европейския съвет Доналд Туск. По-рано тази седмица Туск съобщи, че Европейският съвет ще вземе решение \"на подпис\" по искането на британската страна.  През септември председателят на ЕП Давид Сасоли каза, че евродепутатите ще подкрепят ново отлагане, само ако Великобритания предвиди предсрочни избори или второ допитване за членството в ЕС. Тази седмица евродепутатите заявиха, че ще се произнесат последни по договореното споразумение, след като бъде ясно дали текстът получава подкрепата на мнозинството депутати в британския парламент. От своя страна от офиса на британският премиер Борис Джонсън обявиха, че Великобритания в крайна сметка ще излезе от ЕС със сделката на Джонсън въпреки усложненията в британския парламент. Колоритният британски милиардер Ричард Брансън поиска нов референдум за Брекзит. “Ако Борис Джонсън не успее да прокара сделката с Брюксел в парламента, се отварят вратите пред възможността за втори референдум.”, казва Брансън. Според собственика на Върджин, Брекзит е нанесъл щети за британските форми, пазара на труда в страната и покупателната способност на британците. Ричард Брансън твърди, че нов референдум ще завърши с победа на привържениците на оставането на Великобритания в Европейския съюз. Същевременно Брансън пусна акциите на компанията си на борсата. “Това е начинът да отворим пред гражданите възможността да инвестират в космическа компания.”, казва Брансън, който твърди, че е уверен, че когато излезе на борсата, Върджин Галактик ще се представи добре.", "date": "2019.10.24", "title": "Европарламентът дава отсрочка за Брекзит до 31 януари "}
{"url": "https://www.monitor.bg:443/bg/a/view/1128-proekta-ot-mestni-grupi-kandidatstvat-za-subsidii-178835", "text": "Всички процедури към Местните инициативни групи (МИГ), кандидатствали по Подхода „Водено от общностите местно развитие“ по ПРСР 2014-2020 от 2018 г. са финализирани, а тези за 2019 г. са завършени на половина. Реално изплатени към момента са 23 млн. лева спрямо общия бюджет от над 363 млн. лв. (186 млн. лв.). Това обяви изпълнителният директор на ДФЗ Васил Грудев при откриването на Международна конференция „Сътрудничество - инструмент за промотиране на местното развитие“ в Разлог, съобщиха от Разплащателната агенция. От тях по подмярка 19.4 «Текущи разходи и популяризиране на стратегия за водено от общностите местно развитие», с бюджет от над 60 млн. лв., са преведени близо 19 млн. лв. Останалите оторизирани 4 млн. лв. са за подготвителни дейности по подмярка 19.1, където бюджетът е 9,3 млн. лв. Рискът от загуба на средства по подхода ВОМР е сведен до минимум, следствие на незабавно взети управленски решения, които новото ръководство предприе през последните три месеца, поясни Грудев. Максимално сме ускорили процесите по контрол и одобряване на процедурите за избор на проектни предложения по подмярка 19.2 «Прилагане на операции в рамките на стратегии за водено от общностите местно развитие» на Местните инициативни групи (МИГ) по ПРСР 2014-2020 г., изтъкна Грудев. Той поясни, че по подмярката, която е с бюджет от близо 180 млн. лв., в ДФЗ са постъпили 231 процедури с общ брой от 1128 проекта към тях. Разпределението им по подмерки е следното: 68 процедури по подмярка 7.2; 52 процедури по подмярка 4.1; 41 процедури по подмярка 4.2; 37 процедури по подмярка 6.4.1; 25 процедури дизайнерски мерки на МИГ; 8 процедури по други мерки (4.1.2, 4.2.2, 8.6, др.) В процес на контрол са 145 процедури. Към момента Разплащателната агнеция е одобрила 37 от тях и вече са подписани 15 тристранни договора. Те са с общ размер на субсидията от близо 2,5 млн. лв. Грудев уточни, че за преодоляване на натрупаното забавяне при обработката на процедурите на МИГ са определени 19 допълнителни екипа експерти от областните дирекции на ДФЗ. Те имат ангажимент до края на годината да обработят общо 76 процедури на МИГ-овете. Целият административен капацитет на ДФ „Земеделие“ е натоварен максимално с цел недопускане увеличаване на риска от загуба на средства по подхода ВОМР, каза още изпълнителният директор на ДФ „Земеделие“. От своя страна министърът на земеделието Десислава Танева подчерта, че над 600 работни места ще бъдат създадени чрез реализиране на проектите по подхода ЛИДЕР “Водено от общностите местно развитие“ (ВОМР) в края на настоящия програмен период по Програмата за развитие на селските райони (ПРСР) 2014-2020 г.", "date": "2019.10.24", "title": "1128 проекта от местни групи кандидатстват за субсидии"}
{"url": "https://www.monitor.bg:443/bg/a/view/imalo-edno-vreme-v-holivud-se-vryshta-s-novi-sceni-na-goljam-ekran-178831", "text": "Деветият филм на Куентин Тарантино „Имало едно време в Холивуд“ ще събере отново любителите на седмото изкуство пред големия екран. Втория си поход към киносалоните заглавието ще направи още утре, като това обаче към момента не се очаква да се случи на българска територия. Четири допълнителни сцени с обща продължителност от над 10 минути ще зарадват зрителите, които вече са успели да изгледат „Имало едно време в Холивуд“. До момента за новия старт на разпространението на филма са потвърдили около 1000 киносалона в САЩ и Канада. Наистина ли каскадьорът Клиф Буут (Брад Пит) е убил жена си? Това е един от най-често задаваните въпроси от страна на феновете на Тарантино, а отговорът е вероятно да се съдържа именно в допълнителните сцени. Добавянето на още кадри към „Имало едно време в Холивуд“ пък служи и като отговор на . Според спекулациите в страната са недоволни от начина, по който режисьорът е изобразил екшън звездата с китайски корени Брус Лий. Междувременно неотдавна Брад Пит потвърди, че Тарантино е споделял с него и другата звезда от каста – Леонардо ди Каприо,  . Тогава предположенията бяха, че подобно на „Омразната осморка“, която бе превърната в минисериал от 4 епизода, излъчени по Netflix, и деветият му филм ще се предвижи към малкия екран. Разбира се, тази опция все още стои на дневен ред, предвид че към момента досег до новите сцени ще имат само в Северна Америка. Ходът от страна на режисьора ще вдигне и печалбите от боксофиса. Към момента от продажбата на билети по света „Имало едно време в Холивуд“ си завоюва 368 милиона долара.", "date": "2019.10.24", "title": "„Имало едно време в Холивуд“ се връща с нови сцени на голям екран"}
{"url": "https://www.monitor.bg:443/bg/a/view/sydyt-otmeni-nakazanie-na-zaspal-pyten-policaj-178834", "text": "Пазарджишкият Административен съд е отменил заповед за дисциплинарно наказание на пътен полицай от КАТ, който е бил хванат да спи по време на дежурство. Отмяната е заради закъснение при налагането на порицанието-заповедта е с дата след предвидения за това 2-месечен срок. Случката е станала на 4 февруари т.г., когато младши инспектор С.В. от пазарджишкия КАТ е бил засечен от свои колеги да спи в личния си автомобил, вместо да патрулира. Колата била паркирана под навеса на службата в града, а С.В. бил полегнал на една страна на шофьорската седалка. Часът бил два без десет през нощта. В патрулката нямало никого, партньорът му междувременно бил в самата сграда, както се установило по-късно. Спящият пък не се събудил от говора на висок глас на двамата проверяващи, нито от почукването по прозореца. Реагирал едва при настоятелно тропане по стъклото, става ясно от свидетелските им показания в съда. Колегата му от екипа разказва, че по време на дежурството получил стомашно неразположение, затова помолил партньора си, който бил и шофьор на патрулния автомобил, да го закара до \"Пътна полиция\", за да отиде до тоалетна. Признава, че не са докладвали на оперативния дежурен за отклоняването си от зададените им маршрут и график. Според инструкциите при възникнала неотложна нужда или влошено здравословно състояние, при напускане на точката за контрол или маршрута за движение, както и при всички други случаи, при които служителят не е в състояние да изпълнява служебните си задължения, следва да докладва на „Оперативния дежурен“, за да може да бъде свален от наряд и заменен с друг служител. Според свидетеля доклад следва да се прави дори и при ходене до тоалетна или вземане на храна. По Закона за МВР дисциплинарни наказания се налагат до 2 месеца от разкриване на нарушението. А заповедта вместо до 4 април е издадена едва на 12-ти, затова е отменена. Според решението на административните магистрати началникът на КАТ пък е осъден да заплати на полицая от бюджета на Областната дирекция на МВР направените по делото разноски - 710 лева. Решението е окончателно и не подлежи на обжалване.", "date": "2019.10.24", "title": "Съдът отмени наказание на заспал пътен полицай"}
{"url": "https://www.monitor.bg:443/bg/a/view/makron-predloji-shef-na-tehnologichen-gigant-za-evrokomisar-178838", "text": "Две седмици след отхвърлянето на Силви Гулар, френският президент Еманюел Макрон предложи за еврокомисар 64-годишния Тиери Бретон, главен изпълнителен директор на технологичния гигант \"Атос\" и бивш министър на икономиката на Франция, предаде Франс прес. Президентът на Франция е предал кандидатурата на Бретон на Урсула фон дер Лайен, новоизбраната председателка на Европейската комисия, съобщи президентството. Ако бъде назначен, френският кандидат ще запази широките правомощия - включващи индустриалната политика, вътрешния пазар, информационните технологии, отбраната и космоса - които се очакваше да получи Гулар. Бъдещата председателка на ЕК вече е одобрила избора на френския президент. Макрон и Фон дер Лайен са постигнали споразумение за избора след предварителна дискусия, подчертава френското президентство. Освен Гулар, с тайно гласуване Еврокомисията отхвърли кандидатурите на румънката Рована Плумб и на унгареца Ласло Трочани. Същевременно Франция е започнала неофициални дипломатически консултации с отделни страни от Западните Балкани, за да им се предложи привилегировано специално партньорство вместо пълноправно членство в ЕС, съобщава вестник \"Независне новине\" от Баня Лука. Предложението предвижда на тези страни от Западните Балкани да се предложи финансова помощ, специални пакети за достъп до европейските пазари и други предимства в замяна за \"тих отказ\" от пълноправно членство в ЕС. Франция се намира под натиск от европейските партньори на срещата на ЕС на високо равнище през март догодина да се откаже от твърдата си позиция и да одобри дата за започване на преговори със Северна Македония и Албания, а всички останали проблеми да се решават с отварянето на преговорите. Затова изборите в Северна Македония са насрочени за април - за да се види дали през март все пак ЕС ще одобри продължаване на процеса на присъединяване, отбелязва вестникът. Припомня се, че преди десетина години Германия направи подобно предложение на Турция, като й обеща \"привилегировано партньорство\" вместо членство, но тогава това бе разбрано като елегантен начин за отказ от приемане на страната в ЕС.", "date": "2019.10.24", "title": "Макрон предложи шеф на технологичен гигант за еврокомисар "}
{"url": "https://www.monitor.bg:443/bg/a/view/4-mln-lv-izplatiha-na-fermeri-za-porazeni-nivi-ot-gradushki-178846", "text": "Изплатени са обезщетенията на стопаните за пропаднали площи от градушки и други климатични събития, съобщи във Велико Търново министърът на земеделието Десислава Танева. Тя подчерта, че за първи път обезщетенията са изплатени в рамките на същата календарна година, преди две седмици. Общата сума е малко над 4 милиона лева за засегнати площи в размер на сто хиляди декара, каза министърът и отбеляза, че щетите през тази година не са по-големи от предходни години. Министър Танева посочи, че е готов нормативният пакет от мерки относно регулацията на животновъдните обекти и мерките за биосигурност. Те предвиждат всяко животно, отглеждано в България да бъде регистрирано, да бъде в стопанства, с определени нива на биосигурност. Дори в личните стопанства домашните свине трябва да са регистрирани, не могат да бъдат отглеждани свободно, а в пространства, ограничени с огради и само до три броя, от порода свине за угояване, каза още тя. Всяко стопанство трябва да попада в обхвата на официален ветеринарен лекар, а всяко населено място чрез Областната дирекция за безопасност на храните трябва да има сключен договор с участъков ветеринарен лекар, който да извършва контрола, превенцията, и където се налага лечение, като този регламент включва и личните стопанства, посочи Танева. Министърът отбеляза, че предстои планираните мерки да бъдат коментирани с неправителствения сектор, а на 4 ноември те ще бъдат качени на сайта на министерството за обществено обсъждане. Министър Десислава Танева изнесе публична лекция пред студентите от Стопанския факултет на Великотърновския университет на тема \"Ролята на Общата селскостопанска политика в развитието на българското земеделие\". Тя посочи, че България иска запазване на бюджета за общата селскостопанска политика, заедно с още 19 държави от ЕС.", "date": "2019.10.24", "title": "4 млн. лв. изплатиха на фермери за поразени ниви от градушки"}
{"url": "https://www.monitor.bg:443/bg/a/view/uvolnjavat-laborantkata-sys-skenera-tja-plashi-sys-syd-zashtoto-bila-bolna-178821", "text": "Скандалът в общинската болница в Павликени набира нова сила. Само ден след като стана ясно, ча рентгеновата лаборантка Камелия Кръстева ще се отърве с най-лекото наказание, забележка, ръководството на болницата промени мнението си и заговори за дисциплинарно уволнение. Виновната лаборантка обаче е категорична, че ако това се случи ще заведе съдебно дело срещу болницата. Заявява, че не може да бъде уволнена, тъй като има един куп заболявания, най-тежкото от които е диабет.  Със съжаление управителката на болницата д-р Ренета Кръстева признава, че в случая подчинената и е права и тя не може да бъде уволнена, защото законът и кодексът на труда я пазят. Болничната шефка и подчинената и лаборантка имат разногласие и по отношение на това каква е причината за инцидента със затворената шест часа в помещението със скенера възрастна пациентка. Според лаборантката Камелия Кръстева, тя забравила за пациентката тъй като била претоварена и принудена да работи в два кабинета по едно и също време. Според управителката на болничното заведение обаче, това не е вярно, тъй като във въпросния ден, 7 октомври, в рентгена по график е имало дежурни 4 човека: двама лекари и двама лаборанти. Персоналът на болницата е раздвоен в отношението си към своята колежка и какво трябва да бъде нейното наказание. Според една част от лекарите и сестрите Камелия Кръстева трябва да бъде махната от болницата, защото с поведението и действията си е уронила престижа на здравното заведение. Според други обаче, неприятният инцидент е можел да се случи на всеки един от персонала, тъй като  заради липса на достатъчно медицински кадри, работещите в болницата са подложени на голямо напрежение и стрес. Скандалът с общинската болница в Павликени гръмна преди седмица след като стана ясно, че 70-годишна пациентка е прекарала шест часа в заключено помещение върху скенера, на който и е правено изследване на белите дробове. Жената отишла на преглед след като била насочена от отделението в същата болница, където се лекувала за тежка пневмония. Какво се е случило в кабинетът за образна диагностика след това е трудно да се каже. Според близките на пациентката Асенка Христова, тя е била забравена от лаборантката обслужваща скенера, която я заклчила в стаята със скенера и си тръгнала. В началото дори се заговори, че възрастната жена е била и завързана за апаратурата, но това се оказа, че н е вярно. Според самата лаборантка Камелия Кръстева жената най-вероятно е заспала върху скенера. Кръстеване отрича вината си и обяснява, че досега няколко пъти е поднасяла извиненията си на пачинтката и нейните близки. Каквото и да се е случило, буди съмнение фактът, че в продължение нашест часа 70-годишната пациентка не е направила дори и опит да стане от скенера и да се опита да привлече внимание към себе си чрез удари по вратата или стените на помещението, при което тя при всяка положение е щяла да бъде чута от работещите в съседните кабинети. По случая проверки извършват РЦЗ и РЗОК във Велико Търново. Резултатите от тях обаче ще станат ясни най-рано в едномесечен срок.", "date": "2019.10.24", "title": "Уволняват лаборантката със скенера, тя плаши със съд"}
{"url": "https://www.monitor.bg:443/bg/a/view/blizo-80-na-sto-ot-tec-ovete-na-vyglishta-v-es-rabotjat-na-zaguba-178828", "text": "Четири от пет топлоелектрически централи на въглища в Европейския съюз са непечеливши и могат да претърпят загуби от близо 6,6 милиарда евро тази година. Това се казва в доклад на мозъчния тръст Carbon Tracker Initiative, цитиран от Ройтерс. Според него по-малките разходи за възобновяема енергия и по-ниските цени на природния газ правят тези източници на енергия все по-конкурентни на въглищата. По-скъпи технологии трябва да бъдат въведени в много от съществуващите ТЕЦ-ове, за да могат да изпълнят по-стриктните стандарти на ЕС за качество на въздуха от 2021 г. Повишаващите се цени на лицензите за въглища също могат да повишат цените. В ЕС 79 процента от ТЕЦ-овете на въглища работят на загуба. Германската енергийна компания Ер Ве Е (RWE) ще понесе най-голямата си загуба тази година. Тя ще е в размер на 975 милиона евро, което е 6 процента от пазарната й капитализация, се казва в доклада. Енергийният индустриален холдинг (EPH), имащ активи главно в Германия и Чехия, може да загуби 613 милиона евро, а Държавната енергийна корпорация в Гърция - 596 милиона. Електроцентралите на въглища, които ще продължат да носят печалби, са тези в Полша, получаващи големи субсидии, някои ефикасни мощности в Германия, както и някои в Холандия, Италия, Чехия и Словения, продаващи електроенергия на високи цени на едро.", "date": "2019.10.24", "title": "Близо 80 на сто от ТЕЦ-овете на въглища в ЕС работят на загуба"}
{"url": "https://www.monitor.bg:443/bg/a/view/obiski-zaradi-39-te-trupa-v-eseks-178826", "text": "Британската полиция е претърсила два адреса в Северна Ирландия тази нощ във връзка с откритите 39 човешки тела в хладилен камион в Есекс. Продължава работата по установяването на самоличността на загиналите. Великобритания провежда мащабно разследване на една от най-големите трагедии на Острова за последните почти 20 г., пише \"Гардиън\". Обиските в сряда вечерта са свързани със задържането на шофьора на камиона, който според медии е 25-годишният Мо Робинсън от Северна Ирландия. Той е разпитан от полицията в Есекс по подозрение в убийство. Паралелно с това се провежда разследване дали в случая е замесена организирана престъпна мрежа. Не е ясно дали Робинсън е знаел за хората в камиона. Медии подозират, че хората са починали вследствие на измръзване, тъй като се предполага, че в камиона температурата може да е била до -25 градуса. Влекачът е бил без товар и е пътувал от Северна Ирландия. Вярва се, че Робинсън е взел ремаркето минути преди да бъде повикана Спешна помощ. Първоначално полицията съобщи, че камионът е влязъл във Великобритания от Холихед в Северен Уелс, но по-късно стана ясно, че е пътувал от Зебрюге, Белгия, за Есекс. Българските власти потвърдиха, че камионът е регистриран на територията на страната през 2017 г. и оттогава не се е връщал в България. МВнР: Трафикът на хора е транснационален проблем и изисква световен отговор.", "date": "2019.10.24", "title": "Обиски заради 39-те трупа в Есекс"}
{"url": "https://www.monitor.bg:443/bg/a/view/otkriha-choveshki-kosti-v-g-orjahovica-178822", "text": "Човешки кости бяха открити в Горна Оряховица. На зловещата находка са натъкнали граждани в района на бившия Домостроителен комбинат в промишлената градска зона. Изпратения на мястото полицейски екип е иззел останките, които са предадени за изследване. Резултатите предстои да станат ясни.", "date": "2019.10.24", "title": "Откриха човешки  кости в Горна Оряховица"}
{"url": "https://www.monitor.bg:443/bg/a/view/6500-tona-svinsko-meso-pod-zemjata-zaradi-chumata-samo-v-rusensko-178823", "text": "Общо 6500 тона трупно свинско месо са отишли под земята заради африканската чума само в Русенска област, която бе най-засегната от болестта в страната. Загробени са 98 000 животни на всякаква възраст от установените огнища в големите свинекомплекси и личните стопанства от тип „заден двор“, а щетите са за милиони. Това стана ясно на днешното заседание на междуведомствената епизоотична комисия в Русе. От утре започва заключителната дезинфекция в индустриалната ферма в Бръшлен, в която бяха унищожени 40 000 свине. Тя ще продължи два-три дни, обясни директорът на Областната дирекция по безопасност на храните д-р Георги Дяков. Следващата седмица такава дезинфекция ще бъде извършена и в свинекомплекса в Николово, в който бяха избити 17 000 животни. В обекта в Голямо Враново, в който се отглеждаха 30 000 прасета, работата по дезинфекцията вече е приключила. Д-р Дяков обясни, че ново населване с животни на големите свинекомплекси може да стане след изпълнение на всички мерки за биосигурност. При проверките за неумъртвени свине в стопанствата от тип „заден двор“ е установено, че в село Волово един човек не е заклал прасето си. Наложена е глоба, която в тези случаи е от 500 до 1000 лева. Проверките в личните стопанства в областта продължават. През последната седмица не са установени нови случаи на африканска чума. СНИМКА: ЖАНЕТА ЙОРДАНОВА", "date": "2019.10.24", "title": "6500 тона свинско месо под земята  заради чумата само в Русенско"}
{"url": "https://www.monitor.bg:443/bg/a/view/kitodar-todorov-vyrti-policejska-palka-v-ueb-serial-178758", "text": "Актьорът със завидни комедийни заложби Китодар Тодоров отново слага полицейска униформа. След като пазеше реда в екранното село Бели Вит в „Скъпи наследници“, сега той влиза в ролята на инспектор Николов за втория сезон на уеб сериала Viral. За първото си участие в подобен тип проект Китодар споделя, че разликата между телевизионен и уеб сериал е голяма. Приятно изненадан е от атмосферата по време на снимките и се надява новото му превъплъщение да предизвика положителна реакция у зрителите. Освен Тодоров, към каста се присъединяват младата певица Десита и Крис Ненков, по-познат на редовия зрител като Коки от „София – ден и нощ“.", "date": "2019.10.24", "title": "Китодар Тодоров върти полицейска палка в уеб сериал"}
{"url": "https://www.monitor.bg:443/bg/a/view/rezultati-i-klasiranija-v-shampionskata-liga-178813", "text": "Всички резултати след втората вечер в Шампионска лига през октомври: 0:1 Алекс Окслейд-Чембърлейн 2, 0:2 Алекс Окслейд-Чембърлейн 57, 0:3 Садио Мане 77, 0:4 Мохамед Салах 87; 1:4 Стивън Одей 88 0:1 Дрийс Мертенс 17; 1:1 Ерлинг Холанд 40-д.; 1:2 Дрийс Мертенс 64; 2:2 Ерлинг Холанд 72; 2:3 Лоренцо Инсиние 73 1. Наполи        3   2  1   0   5:2   7 т. 2. Ливърпул    3   2   0  1   8:6   6 т. 3. Залцбург     3   1  0   2  11:9  3 т. 4. Генк             3   0  1   2  3:10  1 т. 1:0 Лаутаро Мартинес 22, 2:0 Антонио Кандрева 89 0:1 Лионел Меси 3; 1:1 Ян Борил 50; 1:2 Луис Суарес 57   1. Барселона  3  2  1  0   4:2   7 т. 2. Интер          3  1  1  1   4:3   4 т. 3. Борусия      3  1  1  1   2:2   4 т. 4. Славия       3  0  1  2   2:5   1 т. 0:1 Ярослав Ракитский 25; 1:1 Конрад Лаймер 50, 2:1 Марсел Забицер 59 1:0 Рафа Силва 4; 1:1 Мемфис Депай 70; 2:1 Хуан Антонио Пици 86 1. РБ Лайпциг   3   2   0 1   4:4   6 т. 2. Зенит            3   1   1  1   5:4   4 т. 3. Лион              3   1   1  1  4:3   4 т. 4. Бенфика       3   1   0  2   4:6   3 т. 0:1 Миши Батшуай 86 0:1 Кевин Гамейро 63; 1:1 Жонатан Иконе 90+5 1. Челси         3  2  0  1   3:2   6 т. 2. Аякс           3  2  0  1   6:1   6 т. 3. Валенсия  3  1  1  1   2:4   4 т. 4. Лил            3  0  1  2   2:6   1 т.", "date": "2019.10.24", "title": "Резултати и класирания в Шампионската лига"}
{"url": "https://www.monitor.bg:443/bg/a/view/ekip-ot-japonija-pristiga-za-vecherta-na-teo-ushev-na-kinomanija-178793", "text": "Технически екип от петима души от Университета по изкуства в Токио пристига за вечерта на Теодор Ушев „Нарисувай ми тъга“, която „Киномания 2019“ представя на 17 ноември в зала 1 на НДК. Специалистите ще предоставят специален софтуер, който ще бъде използван в първата част на вечерта, при изпълнение на анимационния кино-концерт по „Четирите годишни времена” на Вивалди. Четири експериментални анимации, вдъхновени от всяка от частите на произведението на Вивалди – „Пролет”, „Лято”, „Есен” и „Зима”, ще съчетаят звук и картина в едно. Японският екип ще се грижи за синхронизацията между ритъма на картината и живата музика, която се изпълнява. Кино-концертът, чийто продуцент е именно Университетът по изкуства в Токио, ще бъде представен за първи път в България, след като вече беше в Япония, Португалия, Естония, Канада, Испания, Франция. Пространството в зала 1 на НДК ще оживее в атмосферата на прекрасното музикално изпълнение на Quarto ансамбъл със солист Иван Пенчев – цигулка. Автори на експерименталните анимации към „Четирите годишни времена” са световноизвестните аниматори Теодор Ушев (България/Канада), Прит и Олга Парн (Естония), Арсуши Вада (Япония) и Анна Буданова (Русия). Теодор Ушев ще представи своя кратък филм по музикaта на „Зима”-та на Вивалди. Във втората част на събитието „Нарисувай ми тъга“ българската публика ще види премиерната и единствена за България прожекция на новия филм на Ушев „Физика на тъгата” по романа на Георги Господинов и с гласовете на Доналд и Росиф Съдърланд. По време на северноамериканското си турне през септември и октомври 27-минутната анимация беше представена на различни кинофоруми в САЩ и Канада. В Щатите филмът вече гостува по покана на холивудските студия Disney, Pixar, Dream Works, Sky Dance и др. До момента последният филм на Теодор Ушев е отличен с 5 международни награди, сред които специално отличие на Международния филмов фестивал в Торонто и най-добър късометражен филм на Фестивала на новото кино в Монреал.", "date": "2019.10.24", "title": "Екип от Япония пристига за вечерта на Тео Ушев на „Киномания“"}
{"url": "https://www.monitor.bg:443/bg/a/view/borisov-chest-pravi-na-cjaloto-rykovodstvo-na-bfs-che-si-podade-ostavkata-178814", "text": "Премиерът на България Бойко Борисов коментира за пореден път темата БФС, след като лично поиска оставката на Борислав Михайлов след расисткия скандал на мача с Англия. \"Чест прави на цялото ръководство на БФС, че си подадоха оставките. Надявам се новите хора да обърнат внимание на детско-юношеския футбол\", сподели Бойко Борисов пред bTV.", "date": "2019.10.24", "title": "Борисов: Чест прави на цялото ръководство на БФС, че си подаде оставката"}
{"url": "https://www.monitor.bg:443/bg/a/view/87-mln-evro-investirani-v-krygova-ikonomika-u-nas-178825", "text": "87 млн. евро частни инвестиции са подпомогнали икономическите сектори, които имат значение за кръговата икономика у нас. Това показват данни на ЕК, цитирани от заместник-министърът на икономиката Лъчезар Борисов. Данните са за 2016 г. Те показват, че за онзи период инвестициите са били 0.18% от тогавашното БВП. Нивото е над средните 0.12% за ЕС. През същата година или това е ръст от 3% за страната. Секторите на кръговата икономика са генерирали около 539 млн. евро. Според Борисов темата е от изключително значение. “По време на председателството ни ние я изведохме като приоритет”, напомни зам.-министърът. По думите му политиките на страната в полза на кръговата икономика ще продължат и догодина. Към момента по ос “Технологично развитие и иновации” има 3 процедури за 217 млн. лв., насочени към внедряването на продукти и процеси. Към “Енергийна и ресурсна ефективност” проектите отново са 3 за 298 млн. лв. “Проектите са насочени към подкрепа за повишаване на енергийната ефективност на предприятия и за повишаване ефективното използване на ресурсите, което допринася за опазване на околната среда”, каза вицепремиерът по икономическата и демографската политика Марияна Николова. Според нея понастоящем за повечето хора думата “кръгова икономика” е абстрактно понятие и които трябва да се направят в полза на устойчиво бъдеще. “Днес използваме ресурсите неустойчиво, а в кръговата икономика стойността на материалите се запазва за най-дълго като се генерира минимално количество отпадъци”, коменира Николова. Към момента световен лидер в сферата е Япония. Цели 98% от металите там биват рециклирани, а едва 5% от отпадъците се изхвърлят. От друга страна, ЕС изостава като засега само са очертани цели. 70% от опаковките също трябва да се използват повече от 1 път. “У нас липсва систематичният подход да се ангажират банките - например японската банка за развитие дава гаранции за финансиране на такива бизнеси”, каза зам.-ректорът по учебна дейност във ВУЗФ Виржиния Желязкова. По време на панелната дискусия участниците се обединиха около мнението, че банките и финансовите институции трябва да бъдат по-ангажирани с темата. Всички препоръки от събитието пък предстои да бъдат изпратени на правителството и на пряко свързаните с темата институции.", "date": "2019.10.24", "title": "87 млн. евро инвестирани в кръгова икономика у нас"}
{"url": "https://www.monitor.bg:443/bg/a/view/jenata-na-zelenski-obidi-japonskija-imperator-178808", "text": "Потребители на социалните мрежи разкритикуваха визията на първата дама на Украйна Елена Зеленска по време на приема при императора на Япония, Нарухито, обвинявайки я в неуважение към монарха. Съпругата на държавния глава се появи на официалното събитие в рокля и ръкавици с лимонов цвят. Недоволството на потребителите предизвика цветът на роклята. \"Представители на чуждестранни делегации никога не са с облекло в жълт цвят на официален прием в Япония. Защото това в тази страна се смята или за неуважение към императора, или за демонстрация на близки връзки със семейството на императора\", написа специалистът по японска култура Лесия Ткач във Фейсбук. \"Не е трябвало да се избере точно този цвят на роклята! Това е обида за монарсите! На Украйна със сигурност вече не се гледа по същия начин от Япония\", съгласи се Светлана Иванова. „Дизайнерът и стилистът на първата дама очевидно е саботьор“, каза Ксения Сваровски. „Президентската двойка със сигурност има проблеми с протокола“, пише друг потребител на социалната мрежа. През VIII век в Япония е разработена система от забранени цветове. Тя се е съхранила до наши дни, но вече няма правен статут. По-специално цветът в жълтеникаво-зелената гама е бил използван само за връхните дрехи на императора: той е бил забранен за употреба от всеки, с изключение на японския монарх.", "date": "2019.10.24", "title": "Жената на Зеленски обиди японския император "}
{"url": "https://www.monitor.bg:443/bg/a/view/klasacijata-doing-business-po-trudno-se-pravi-biznes-v-bylgarija-178815", "text": "България е слязла от 59-то на 61-во място в класацията на Световната банка за условията за развиване на бизнес в държавите по света. Това се посочва в доклада \"Да правиш бизнес 2020\" (Doing Business 2020), публикуван днес от организацията. Изследването оценява реформите, въведени в 10 области на бизнес активността в 190 световни икономики за период от 12 месеца. Средата, благоприятна за бизнес, се свързва с ниски нива на бедност, подобрена регулаторна ефективност и стимулиране на предприемачеството, стартъпите, иновациите, достъп до кредитиране, инвестиции. Начело на класацията отново е Нова Зеландия, следвана от Сингапур, Хонконг, Дания, Южна Корея, САЩ, Грузия, Великобритания, Норвегия и Швеция. Водещите страни в списъка обикновено имат онлайн процедури за основаване на компании, платформи за електронно подаване на данъчни декларации и онлайн процедури за прехвърляне на недвижими имоти. В дъното на класацията остават Сомалия, Еритрея, Венецуела, Йемен, Либия и Южен Судан. Непосредствено преди България са Мексико (60-о място), Чили (59-о място) и Италия (58-мо място), а след България остават Саудитска Арабия (62-ра позиция), Индия (63-а позиция) и Украйна (64-а позиция). Сред държавите в балканския регион най-висока е позицията на Република Северна Македония (17-о място), Словения е 37-ма, Сърбия 44-та, Черна гора 50-а, Хърватия 51-ва, Румъния 55-а. Гърция е на 79-а позиция. Рейтингите се изчисляват въз основа на критерии като започване на бизнес, получаване на разрешителни за строителство, достъп до електроенергия, регистриране на собственост, плащане на данъци, трансгранична търговия, спазване на договори, достъп до кредитиране, процедура по несъстоятелност и излизане от нея, както и защита на миноритарни инвеститори. Десетте страни, които са подобрили най-силно бизнес климата са Саудитска Арабия, Йордания, Того, Бахрейн, Таджикистан, Пакистан, Китай, Индия и Нигерия. Същевременно 26 икономики са предприели стъпки, които поставят нови препятствия пред бизнес активността. В много от страните в тази група разходите за развиване на бизнес са се увеличили. От началото на проучването \"Да правиш бизнес\" през 2003 г. са били извършени над 3500 бизнес реформи в 186 от 190-те икономики, обхванати от доклада. ", "date": "2019.10.24", "title": "Класацията Doing Business: По-трудно се прави бизнес в България "}
{"url": "https://www.monitor.bg:443/bg/a/view/evropejsko-zlato-za-bylgarija-vyv-vdiganeto-na-tejesti-178816", "text": "Българският щангист Божидар Андреев стана европейски шампион в кат. 81 кг на първенство за младежи до 23 г., което се провежда в Букурещ. Сливналията тотално доминираше и се окичи не само със златото в двубоя, но и в двете отделни движения. В изхвърлянето той постигна 163 кг, а в изтласкването 198 и с двубоя от 361 кг си осигури шампионската титла. На второ място остана италианецът Антонио Пицолато с двубой от 354 кг, като взе сребро и в изхвърлянето със 161. Бронзът отиде у Вячеслав Яркин (Русия) с 351 кг, за когото пък остана 2-ата позиция в изтласкването със 194. 22-годишният Божидар Андреев е шампион от Младежките олимпийски игри в Нанджин (Китай) през 2014 г. в кат. до 69 кг. През април 2019 г. той стана европейски шампион за мъже в кат. до 73 кг, а през септември на световното се окичи с бронз. В Букурещ България взе отличие и при 20-годишните девойки в кат. 71 кг. Мария-Магдалена Кирева извоюва сребро в изхвърлянето с 92 кг, а със 108 кг в изтласкването се нареди четвърта в двубоя с 200 кг. Шампионка с 6 кг повече е италианката Алесия Дуранте. Така страната ни вече има 13 отличия от европейското в румънската столица. Само в двубоите Ангел Русев и Божидар Андреев са европейски шампиони, Стилян Гроздев е със сребро, а Валентин Генчев с бронз. В петък няма да има наши представители, а в събота на подиума излизат Васил Маринов в кат. 102 кг и братята Стефчо и Христо Христови в кат. 109 кг при 20-годишните. Българското участие ще завърши Джесика Иванова в кат. над 87 кг при 23-годишните девойки в неделя.", "date": "2019.10.24", "title": "Европейско злато за България във вдигането на тежести (ОБНОВЕНА)"}
{"url": "https://www.monitor.bg:443/bg/a/view/balkan-srazi-silni-rusnaci-za-start-vyv-fiba-kyp-178824", "text": "Отборът на \"Балкан\" започна ударно новия сезон в турнира ФИБА Къп. В първия си мач от надпреварата българският шампион срази силния руски тим и участник във ВТБ Лигата \"Енисей\" (Краноярск) с 82:80 точки. Двубоят бе много драматичен, като крайният победител не бе ясен до последните секунди. В състава на треньора Йовица Арсич отново не бе Николай Вангелов, който изгледа срещата от трибуните. Гостите пък останаха само с десет човека, тъй като малко преди началото на мача двама от ключовите играчи на тима - Дейвиън Бери и Дариъс Морис, отпаднаха от състава заради стомашни проблеми. За \"Балкан\" предстоят три поредни гостувания в евротурнира, първото от които е във вторник в Румъния срещу \"Клуж\". След първата част ботевградчани водеха с 23:22 точки. Веднага след началото на втория период гостите си върнаха водачеството и поддържаха крехък аванс. В края на полувремето имаше подем в играта на домакините, които отново излязоха напред и на почивката водеха с 47:43. След паузата \"зелените\" дръпнаха с 54:47 точки, което бе и най-голямата разлика в тяхна полза до момента. Руският състав обаче отвърна със серия от 13:3, а преди последната четвърт водеше с 63:62. Три успешни наказателни удара – два на Джордан Калахан  и един на Кени Хол дадоха преднина на ботевградския тим в заключителните моменти. Последва нова размяна на фаулове и тройка на гостите, но \"Балкан\" удържа аванса си и спечели. Над всички за победителите с 21 точки и 12 борби е Михайло Секулович. Дейшон Найт вкара 15 точки, по с 13 завършиха Марко Радонич и Алекс Симеонов. Тимът на \"Левски Лукойл\" пък претърпя поражение с 68:81 точки при гостуването си на \"Цмоки\" (Минск) в първи мач от група F на турнира ФИБА Къп. Общо 20 грешки и доста пропуски във важни моменти наклониха везните, въпреки че до последно \"сините\" имаха своите шансове. С 16 точки за българския отбор завърши Йордан Минчев, 12 добави Куан Чийтъм, а по 10 - Чавдар Костов и Брандън Йънг. В края на първата част \"Цмоки\" се откъсна, благодарение и на фантастична стрелба от тройката - 4/5 за 10 минути. След тях домакините водеха с 24:15. Съставът от Беларус продължи да разстрелва \"сините\", като отново дръпна с 12 на старта на втория период. Българският отбор изпитваше много проблеми, но в края на полувремето успя да реализира 2 тройки и да свали до 8 разликата - 49:41 точки. След подновяването на играта \"Левски\" се върна до само шест пасив, но след това последва нова поредица от пропуски. До края на третата четвърт разликата варираше около 8-9 точки, преди в последните секунди \"сините\" пак да се доближат на 6 от противника - 61:55. Белорусите приключиха мача със серия от 9:0, за да се поздравят с успех - 81:68. Доминес Бърнет вкара 19 за Цмоки, а с 14 точки и 6 асистенции завърши Бранко Миркович. Алекс Гаврилович се отчете със 7 точки. /bgbasket.com", "date": "2019.10.24", "title": "\"Балкан\" срази силни руснаци за старт във ФИБА Къп"}
{"url": "https://www.monitor.bg:443/bg/a/view/dejmiyn-shazel-shte-stava-bashta-snimka-178827", "text": "Най-младият носител на „Оскар“ за най-добър режисьор Деймиън Шазел е в очакване на първата си рожба. Това стана ясно, след като с половинката му – актрисата Оливия Хамилтън, споделиха кадри от семейната си екскурзия до каньона Ратъл Снейк, на които си личи наедрялото коремче на бъдещата майка. По-късно щастливата вест бе потвърдена и от говорител на звездата от „Първият човек“ (реж. от съпруга й – б.а.). Въпреки това подробности около датата на раждане, пола или името на бебето все още се пазят в тайна. По снимките обаче може да се съди, че на звездната двойка й предстои съвсем скоро да се сдобие с първия си наследник. Авторът на La La Land и Хамилтън се разходиха до олтара през есента на 2018 г. след двугодишна връзка. Малко известен факт е, че освен в „Първият човек“ Оливия има и кратка роля в La La Land. Във филма тя играе раздразнена клиентка в кафенето, в което работи Миа (Ема Стоун). Освен като актриса Хамилтън се подвизава и като сценаристка.", "date": "2019.10.24", "title": "Деймиън Шазел ще става баща (СНИМКА)"}
{"url": "https://www.monitor.bg:443/bg/a/view/vsichkite-zaginali-v-kamiona-v-eseks-sa-kitajci-178847", "text": "Всичките 39 души, открити мъртви в камион източно от Лондон, най-вероятно са китайски граждани, съобщи днес британската полиция, като добави, че са били претърсени на три адреса в Северна Ирландия, предаде Ройтерс. \"Вече потвърдихме, че осем от починалите са жени, а 31 - мъже, и се смята, че те всички са китайски граждани\", посочи британската полиция в съобщение. Полицията съобщи още, че 25-годишен мъж остава в ареста, след откриването на 39-е тела в камиона. От години, нелегални имигранти се опитват да достигнат Великобритания, като пътуват тайно в камиони и често правят опит да влязат в Обединеното кралство от континентална Европа. Във Великобритания най-голямата трагедия с нелегални имигранти стана през 2000 г., когато бяха отрити телата на 58 китайци, натъпкани в камион, превозващ домати в южното пристанище Дувър. Превозното средство тогава тръгнало от Зеебрюге, Белгия.", "date": "2019.10.24", "title": "Всичките загинали в камиона в Есекс са китайци"}
{"url": "https://www.monitor.bg:443/bg/a/view/britanskijat-bejanec-izboren-turist-178820", "text": "Hello mates Аз съм Конан Дъфи и по принцип съм турист. Само, че следващия weekend ще съм изборен турист. Няма да ви разправям как събирам печати от 100-те национални туристически обекта в новата ми родина България. Пак ще събирам печати, но върху интегралната бюлетина за местни избори в София. What I heard печатите трябва да са два, което си е great deal отвсякъде, защото с едно пътуване до урната ще преизпълня плана си на 200% Actually на 600%, защото ще мога да попълня не само една бюлетина, ами цели три: за кмет на община, районен кмет и общински съвет. In other words, това са цели 6 печата in a row! Целият excitement около гласуването дойде буквално преди дни. Трябваше да ходя до Агенцията по вписванията и затова бях облякъл своя wedding suit ( забелязал съм, че когато отида в това учреждение с любимите ми shorts и винаги гишето е затворено, служителката я няма, документите ми не са готови и трябва да дойда пак другата седмица. Contrariwise, когато съм с риза и сако, всички ми говорят учтиво, а ако погледна презрително някоя чиновничка и възмутено започна да се правя, че набирам някого по телефона, документите ми са готови на мига). Whatever, облякох се официално и още първият съсед от тези, които пият неустановени субстанции от пластмасови бутилки, пред входа на блока, като ме видя и подвикна: „Кънчо, бе! Да не си се кандидатирал и ти за нещо?“ На учудения ми британски поглед, комшията обясни, че от 1 месец насам, като види някой свой познат да се е снимал облечен с риза, все се оказва, че е кандидат за някой пост на общинските избори. Чак тогава и аз осъзнах, че отвсякъде по улиците ме гледат плакати на хора, които държат да покажат и двете си длани в кадъра на снимката. Well, имаше плакат и на един гол мъжага, ама то и преди си имаше такива posters, просто бяха реклама на pop-folk концерти, а тоя просто е сменил надписа с датата и цената на входа и е написал номер на бюлетина. After that, а също и след посещението ми в Агенцията по вписванията (където чичото на входа ми отвори вратата, а една къдрава баба зад гише ми попълни бланката – long live the suit) се запознах с условията и вида на предстоящите избори. Оказа се, че и аз имам право на глас! Гражданин съм на EU (поне засега – Борис, you piece of crab!), имам постоянен адрес в София от повече от 6 месеца. Дори си намерих името в избирателните списъци. So, какъв по-добър начин да се почувствам истински българин (освен да ям шкембе чорба на 100 различни красиви места из страната), от това да гласувам. След като се запознах с правта ми за изборите, остана по-сериозната part of the deal – да се запозная с възможностите ми за избор. Затова предприех най-стратегическия ход за повишаване на политическата култура – взех ракия в пластмасова бутилка, 2 пакета семки от тези солените, парче сушеница и седнах при съседите на пейката пред входа. -Well, mates кого ще избираме за кмет сега? - Кого да избираме – те са все едни и същи. Ей, го улиците пак зейнали в дупки. - Затова ще избереме нашата другарка – включи се друг от комшиите, който беше с каскет и видът му беше някак по-пролетарски. - И какво да й избирам на тая. Нали беше депутатка беше. Нищо не направи. Заплатите пак не ги вдигнаха – начумери се дядото от 2-ия етаж, докато си отчупваше парче сушеница и хладнокръвно си го спусна в джоба. - Аз, пък ще гласувам за оново хубавото момче от СДС – включи се в дебата продавачката от кварталното магазинче. - Какво СДС, ма! Те нямат кандидат-кмет. Те са в коалиция с ГЕРБ - Я, стига глупости. Във Фейсбук пише, че е от Десницата. - Тая десница не е оная десница, не се връзвай ти на fake news. – намеси се авторитетно комшията от другия вход. Той кара такси през нощта и е нашият най-голям капацитет по политически интриги. - Божке, сега остава да кажеш и че племето на траките от „Игри на волята“ не са наистина траки. Само не смей да ми разваляш мнението за онзи сладур Добрин. Абе, Добрин тракийско име, ли е? – госпожата напусна дебата и взе да си рови в телефона. - OK, значи ще преизберем current mayor,така ли? – опитах се да върна темата аз. - Of course, че ще я изберем пак. Нали виждаш как цъфти града. Ей, го и метрото ще дойде скоро до ул. „Народно хоро“ и хоро ще играм. – репликата на този съсед малко вдигна градуса. Той освен, че знае малко English е домоуправител на блока и често ходи до общината. Затова и го заподозряха в конфликт на интереси. Комшията със социалистическия каскет му напомни, че няма право да се изказва, защото даже не е софиянец, а е от Карнобат. Дядото, дето ми окраде сушеницата, пък от своя страна напомни, на Каскета, че помни как майма му дошла с калните галоши от Трън. Тогава домоуправителят им напомни, че не са плащали такса „Вход“ от половин година и коридорите са затънали в кал. Продавачката го чу и го нахока, защо още не е сменил лампата пред входа. Таксиджията й каза, че имало едни много хубави норвежки лампи. И другите като чуха за „норвежки“ настана такава драма. Започнаха такива крясъци, такова яростно плюене на обелки от семки. Аз едва успях да се измъкна с връвчицата от сушеницата и без 20лв. и 5 pounds за такса „вход“. Както на другия ден, комшията - taxi driver, мъдро анализира – „дебатът беше опорочен от популитски теми“. Аз все още не съм сигурен за кого ще гласувам, mate. Знам, че искам кмет, който няма да позволи града да се презастроява безконтролно. Който ще работи за създаването на нови паркове. Кмет, който няма да си затваря очите, когато цяла София се трови от мръсните пушеци на идващи зимата от гетата, а вместо това да пуска безплатен вход в общинските паркинги. Искам, обаче и кмет, който ще продължи да строи метро. Такъв дето, обаче и ще осигури места за всички деца в детските градини, а не да продължават да се плащат подкупи, затова да има кой да гледа детето ти, докато ти си на работа. Искам кмет, на който не му е оснавната грижа някакъв bloody паметник, а такъв, на който основната му грижа са живите хора. Вие, избрахте ли за кого да гласувате? Аз не съм решил, yet. Твърдо съм решил, само едно – ще гласувам for sure. Този път ще гласувам, защото в предишната ми родина направих грешката да съм апатичен и сега управляват такива политици, че ме е срам какво се случва. Гласувайте и вие, за да не ви е срам, после!", "date": "2019.10.24", "title": "Британският бежанец: Изборен турист"}
{"url": "https://www.monitor.bg:443/bg/a/view/marin-kirov-politici-i-npo-ta-spekulirat-s-doklada-za-napredyka-na-bylgarija-178770", "text": "Бивши министри като Христо Иванов не се справиха с реформата и по тяхно време нямаше предложение за отпадане на мониторинга, коментира пред \"Монитор\" юристът - Очаквано Европейската комисия прие най-новия си и последен доклад за предприетите от България действия за изпълнение на ангажиментите й във връзка със съдебната реформа и борбата с корупцията и организираната престъпност по механизма за сътрудничество и проверка. Този технически по своя характер документ според съобщението на комисията е отчетливо и категорично положителен и освен че комисията отделя България от Румъния, съдържа предложение за отпадане на механизма спрямо нашата държава заради последователна работа по изпълнение на препоръките. В настоящия доклад се разглеждат предприетите от България действия след ноември 2018 г., като в него се съдържа оценката на комисията за това как българските органи са подходили към 17-те препоръки. Комисията с този доклад приема, че напредъкът на България по линия на МСП е достатъчен за изпълнението на ангажиментите на страната, поети към момента на присъединяването й към ЕС. Разбира се, необходимо е България да продължи да работи последователно за превръщането на отразените в доклада ангажименти в конкретно законодателство и за трайното му изпълнение. Отбелязана е не само волята за продължаване на реформите, но и по-специално ангажимента на българското правителство да въведе процедури относно отчетността на главния прокурор, включително с цел запазване на независимостта на съдебната власт в съответствие с препоръките на Венецианската комисия. Може да се предполага и да се твърди, че докладът е последен, но той не представлява край на механизма. Преди да вземе окончателно решение за прекратяване на действието на МСП за България, комисията ще вземе предвид становищата на Съвета и на Европейския парламент.  - Наистина бих казал, че са интересни реакциите на политиците, медиите и неправителствения сектор по доклада – те са толкова разнопосочни, че е основателен въпросът – четат ли един и същ документ и съобщение на ЕК? Даже бих казал, че се спекулира с доклада за напредъка на България. - Няколко са въпросите, които заслужават внимание. На първо място - какво означава оценката от доклада? Означава, че институциите са си свършили работата по конкретните мерки и препоръки и че следваната стратегия е била правилна. Още в предходния доклад България беше похвалена, а Румъния - негативно оценена. Това се дължеше на няколко неща – България следваше своята стратегия за продължаване на правосъдната реформа, която предвиждаше дългосрочни мерки и последователни промени в конституцията, Закона за съдебната власт, наказателните закони, прие се антикорупционен закон. Това беше една тиха реформа със стриктно изпълнение на задаваните препоръки. В Румъния сякаш се разчиташе на шумни антикорупционни акции, без да се предприемат други дългосрочни мерки. Действаха редица извънредни постановления и сътрудничество с тайните служби, а в един момент държавата сякаш преосмисли този свой подход и започна да го изоставя, докато се стигне до сегашния доклад, в който се отбелязва, че Румъния не изпълнява препоръките. Означава и провал за кръга, който е приватизирал сектора съдебна реформа – медии, политици, неправителствен сектор, магистрати, които от години се опитват да дирижират процесите в сектора и които посочват правилните и неправилните магистрати, включително и сега при избора на нов главен прокурор. Когато можеха да влияят върху доклада, те бяха противници на идеята да се говори, че механизмът е изчерпан. Сега те са първите, които избързаха и казаха, че документът едва ли не е изтъргуван и безсмислен. Реформата вследствие на механизма не се изчерпва с кадрови борби и това кой къде да бъде инсталиран в съдебната система, а е предимно работа по конкретните препоръки. Реформата не е приключила, а за справедливостта борбата е вечна. - Докладът няма как да бъде изтъргуван, още повече че той е препоръка за отпадане на механизма, а самото отпадане е въпрос на бъдещи действия, след като има становища от парламента и Съвета. Изказването на Юнкер, че се надява механизмът за България да приключи до края на мандата на ЕК, се базира на няколко предходни положителни доклада и на свършена работа. Това много лесно може да се проследи, ако се прегледат всички доклади от началото наблюдението през 2007 г. - Механизмът беше изчерпан като смисъл отдавна, защото бяха наблюдавани само България и Румъния, а проблеми със съдебната система, корупцията и борбата с престъпността има във всички страни членки. Механизмът се политизира и се използва за политически битки в България между власт и опозиция (неслучайно сега се разминават и версиите и реакциите по доклада), също така бе използван и от други държави като барикада пред приемането на България в Шенген. Въпреки това положителният доклад и предложението за приключване на механизма за България е признание за свършена работа. Имаше министри като Христо Иванов например, които не се справиха с реформата и по тяхно време нямаше доклад с предложение за отпадане на механизма. - Няма пряка връзка между доклада и предстоящите местни избори и избора за главен прокурор от типа – дава се положителен доклад, за да се спечелят избори. Но косвено те вече са обвързани – появиха се такива конспиративни коментари като предпазна клауза от страна на протестиращите срещу избора на Иван Гешев, явно усетили, че исканията им са без особено покритие на фона на процедурата по избор. Коментирал съм процедурата – тя е по нови правила, не страда от пороци, от нов състав на ВСС, а исканията за отмяна на процедурата, за намеса на президента и т.н. са политически искания на хора извън реалната политика. А по отношение на това какво следва по мониторинга - като начало политиците трябва да са по-сдържани в оценките и коментарите си. Комисията не е свалила мониторинга, а предлага той да отпадне и то след предстоящо съгласуване. Непременно да се твърди от днес, че трябва да поставим остро въпроса за положителния доклад и приемане в Шенген на всяка цена е грешно, трябва да оставим дипломацията да си свърши правилно работата по тази тема, трябва институциите да затвърдят върховенството на закона у нас. При евентуално отпадане на механизма, каквито тенденции има, наблюдението над България и всички други страни от ЕС ще продължи под друга форма. Говори се все по-често за общ механизъм за върховенството на закона, дори и обвързване с финансирането от европейски фондове. Има очаквания, че това ще бъде много по-адекватна мярка (защото ще следи за спазването на правилата в целия ЕС), но и много по-строга система за наблюдение – в този смисъл докладът е положителен, но работата предстои и в това няма нищо извънредно и страшно. Не трябва непременно да твърдим, че България не се е справила с досегашния механизъм, че няма да се справи и с новите форми и мерки за върховенството на закона в ЕС. Марин Киров е юрист, експерт по законодателство и съдебна реформа Работи като консултант при измененията на конституцията от 2015 г. в глава \"Съдебна власт\" Участвал е в съвета по съдебна реформа при изработването на промените в Закона за съдебната власт от 2016 г.", "date": "2019.10.24", "title": "Марин Киров: Политици и НПО-та спекулират с доклада за напредъка на България"}
{"url": "https://www.monitor.bg:443/bg/a/view/signal-za-bomba-probva-da-spre-izbora-za-nov-glaven-prokuror-178819", "text": "Сигнал за бомба се опитва да прекъсне заседанието на пленума на Висшия съдебен съвет. Това съобщи преди секунди представляващия съвета Боян Магдалинчев. Сигналът е постъпил по телефон, а мъж на арабски език е съобщил, че в сградата ще избухне взривно устройство след 30 минути. Кадровиците на Темида възприеха заплахата като опит за поредна провокация срещу избора на главен прокурор. \"Сградата е под денонощна охрана и считам, че подобна заплаха е нереализима\", отбеляза Магдалинчев. Съвета гласува предложение заседанието да продължи въпреки заплахата.", "date": "2019.10.24", "title": "Сигнал за бомба пробва да спре избора за нов главен прокурор"}
{"url": "https://www.monitor.bg:443/bg/a/view/geshev-politiko-ikonomicheski-krygove-atakuvat-prokuraturata-s-kompromati-178818", "text": "„В България съществуват политика-икономически кръгове със сериозен финансов и медиен ресурс. Те определено са засегнати от действията по прилагане на закона. Това, което правеха пред годините освен основно да говорят, бе да се хранят от това говорене. Включително да изграждат идеологическата си база върху компроматни атаки срещу прокуратурата и съдебната власт“. Това заяви зам.-главният прокурор и кандидат за нов обвинител №1 Иван Гешев при представянето на концепцията си за развитие на държавното обвинение. Той стартира представянето с обяснение каква е била мотивацията му да се кандидатира и да участва в процедурата при „ясното съзнание за атаките“ срещу него и семейството му, които е казал, че ще се случат и са се случили. Гешев посочи две конкретни причини – едната, доверието на цялата прокурорска колегия, чийто 11 членове единодушно го номинираха за поста. „Да не се кандидатирам би означавало да предам тяхното доверие и труда, който се отчита от Европейската комисия и европейските ни партньори“, обясни той като посочи също, че е време прокуратурата да поеме сама отговорност за собственото си управление. Като мотивация Гешев посочи и въпросните засегнати от работата на прокуратурата политико-икономически кръгове, като подчерта, че уважава всяко чуждо мнение, но не приема някой да му казва кое е истина, кое не, кое е лъжа, кое не и да му диктува какво да мисли. „Не приемам да не ми дават възможност да изкажа мнението си и да налагат своето. Да се събудиш със страх, че ще излезе поредната хибридна статия, в която ще атакуват теб, семейството ти, приятелите и колегите ти. Да се откажа при развиваща се такава безпрецедентна атака означава едно – да покажа, че ме е страх и да предам доверието, което са ми гласували“, подчерта той и допълни, че тези атаки бавно и постепенно уронват престижа не само на прокуратурата, а и на цялата съдебна власт. Първо в четвъртък следобед, сайтът \"Актуално\" (чийто шеф е бивш служител според медийни публикации на свързания с Цветан Василев сайт Ай нюз), препечатан мигновено от свързания с Прокопиев сайт \"Медиапул\", пусна материал, че Гешев имал над 4 млн. франка в сметки в Швейцария и Монако. Като доказателство даде \"документи\", получени анонимно, които след проверка се оказаха фалшификати. След това друг свързан с олигарсите и с прокремълската пропаганда сайт - \"Бивол\", пък публикува материал, според който имало СРС-та, които показвали, че обвиняемите по делото \"Недосегаемите\" предлагали 50 000 евро подкупи на прокурори и внушават, че записите уличавали Гешев. Оказа се, че записът е от разпит, на който са присъствали още четирима прокурори освен него, както и скандалният следовател Бойко Атанасов, който бе лансиран от олигархично обвързани НПО-та и партии и като \"гражданска кандидатура за главен прокурор\". \"Неудобно е за съдебната власт да го кажа, но и в прокуратурата има политически ангажирани, недобросъвестни към държавното обвинение лица\", коментира по този повод Гешев. От държавното обвинение пък реагираха на компромата с пространно съобщение, в което беше посочено, че твърденията в статията на \"Бивол\" не отговарят на истината. \"При изслушването на веществените доказателствени средства от експлоатирани СРС, в съдебно заседание не са установени разговори между подсъдимите и магистрати от която и да е било прокуратура в страната. Също така в самите разговори между подсъдимите не са обсъждани магистрати и служители от съдебната система. Такива данни не са били изложени и от разпитаните пред съдебния състав свидетели, както и в обясненията, които подсъдимите са дали по реда на чл. 277, ал.2 от НПК\", посочиха от прокуратурата. Сред тях бе и въпрос, зададен от НПО от обкръжението на кръга \"Капитал\" на подсъдимия олигарх Иво Прокопиев, защо името на депутата и издател на \"Телеграф медиа\" Делян Пеевски, не е в делото КТБ и дали в рамките на разследването е било проверено имат ли той, негови фирми или свързани с него лица преференциални кредити към фалирания трезор. В отговор Гешев подчерта, че става въпрос за висящо производство, което е висящо в съдебна фаза, като обясни: \"Предметът на това висящо в момента производство, е че една група от хора - според нас ОПГ, всичките, от които част от банката, включително и външни и вътрешни одитори, с логистиката на представители на БНБ, са допуснали и направили така, че са присвоени над 2 млрд и половина лева. Като по делото имахме данни, но не събрахме доказателства и затова не повдигнахме обвинение, за още около 1 млрд. лева. Това е разследвано и тези хора са създавали фиктивни фирми, които официално не би трябвало по никакъв начин да имат свързаност с банката предвид изискванията на българското законодателство. А то е, че в България не се допуска инвестиционно банкиране. Т.е. около 70% от ресурса на тази банка е бил присвоен чрез свързани фирми, които са контролирани от определени хора от ОПГ.-то. Това е причината и предсметът на делото. Не сме разследвали всички кредитополучатели на банката, защото не смятаме, че е престъпление\". В същото време припомни, че банката бе разследвана от фирмата АликсПартнърс. Беше извършена и съдебно-икономическа експертиза от една от най-големите одиторски фирми в света. \"Така че по делото с огромна степен ме проверили почти всички кредити, отпуснати от тази банка, включително и кой седи зад определени фирми. Ако говорим за депутата Делян Пеевски, ще кажа, че по делото са Така че по това дело няма данни, които да ангажират – и това е преценка на целия екип от около 10 прокурори и следователи, да ангажират наказателна отговорност на въпросния депутат\", посочи още Гешев. Въпросите за Пеевски, който е враг №1 на олигарсите в страната воглаве с банкера-беглец, източил милиардите от КТБ и ортака му Иво Прокопиев, очаквано вървят като \"тънка червена нишка\" през питанията към Гешев, задавани от НПО-та. Техни автори бяха Правосъдие за всеки, Антикорупционния фонд и Института за пазарна икономика - все свързани с въпросните олигарси, като бяха зададени на два пъти. След като първия бе за евентуални кредити, втория бе дали счита, че трябва депутатът да бъде разпитан и в какво процесуално качество. Самият Гешев посочи, че вече е отговорил, като допълни: \"За да затвърдим знанията, не смятам че и не съм позволявал на някой друг извън наблюдаващия прокурор и извън прокуратурата да посочва кой трябва да бъде обвиняем, в какво качество, кога и за какво. Независимо дали става въпрос за депутата Делян Пеевски или бизнесмена Иво Прокопиев или някой друг бизнесмен\".   Ще създам мултифункционални екипи за разследване на корупция и тероризъм. Това е залегнало в концепцията на кандидата за главен прокурор Иван Гешев. Той се обяви за създаването на горещ телефон в НСлС за корупция. На него в реално време ще се приемат сигнали. Ще има горещ телефон и за престъпления като антисемитизъм и расизъм. Кандидатът заяви, че ако бъде избран, ще работи за повишаване нивото на професионална квалификация на обвинителите чрез периодични обучения. Ще осигури материално и не материално стимулиране на прокурорите. Ще им бъде предоставен пакет от социални услуги. Ще работи и за ефективно административно управление. Сред приоритетите е и оптимизирането броя на районните прокурагури в страната. Ще бъдат въведени и максимални срокове за разследване на дела с висок обществен интерес.", "date": "2019.10.24", "title": "Гешев: Политико-икономически кръгове атакуват прокуратурата с компромати (ОБНОВЕНА)"}
{"url": "https://www.monitor.bg:443/bg/a/view/vss-izbira-nov-glaven-prokuror-na-jivo-178817", "text": "Започна изслушването на кандидата за главен прокурор на Република България Иван Гешев. Може  Кандидатурата на Иван Стоименов Гешев - заместник на главния прокурор при Върховна касационна прокуратурана бе предложена от членовете на Прокурорската колегия на ВСС, които в мотивите си сочат, че професионалните и нравствени качества на прокурор Гешев съответстват на конституционните и законови изисквания за заемане на длъжността главен прокурор на Република България“. В мотивите към предложението е посочено, че преди обявяване на процедурата, Прокурорската колегия е направила задълбочен и обективен анализ на състоянието, постиженията и актуалните проблеми на прокуратурата, въз основа на който са конкретизирани професионалните качества и управленските възможности на евентуалния кандидат, както и възможността му да отговори на потребностите на прокуратурата и на обществените очаквания. Кандидатурата е съобразена с перспективите в развитието на прокуратурата и с очакванията на магистратите, съобразно проведените консултации с Асоциацията на прокурорите и с Камарата на следователите в България, и очертаните от тях критерии относно личните, професионалните и моралните качества, които кандидатът за главен прокурор трябва да притежава. Отчетени са постигнатите високи резултати в работата на Специализираната прокуратура под ръководството на Иван Гешев, с които се свързват положителните констатации в докладите на Европейската комисия за напредъка на България по Механизма за сътрудничество и оценка относно резултатите в борбата с корупцията по високите етажи на властта и организираната престъпност. Иван Стоименов Гешев има над 23 години юридически стаж в Прокуратурата на Република България. Професионалната му кариера в съдебната система започва на 01.02.1995 г. като помощник – следовател в Столична следствена служба, а от 21.05.1996 г. е следовател в Столична следствена служба. В периода от 17.04.2006 г. до 11.05.2012 г. е прокурор в Софийска районна прокуратура, като от 01.06.2009 г . е командирован в Софийска градска прокуратура. След проведен конкурс, с решение на ВСС по протокол № 06/09.02.2012 г., Иван Гешев е повишен в длъжност „прокурор“ в Софийска градска прокуратура. Със заповед на изпълняващия функциите апелативен прокурор на Апелативна прокуратура – София от 16.10.2013 г. е командирован в Окръжна прокуратура – Перник, за срок от три месеца. Със заповед на главния прокурор от 09.06.2016 г. е командирован в Специализирана прокуратура. В периода от 19.07.2016 г. до 16.07.2018 г. е административен ръководител на Специализираната прокуратура. С решение на Прокурорската колегия по протокол № 19/04.07.2018 г. е назначен на длъжност „заместник на главния прокурор“ при Върховна касационна прокуратура. За работата си в периода 2015 г. – 2017 г., със заповеди на главния прокурор, Иван Гешев три пъти е поощряван с отличие „служебна благодарност“ за отлично изпълнение на служебните му задължения, както и за проявен висок професионализъм. Междувременно стотици полицаи охраняват ул.\" Екзарх Йосиф\" и околните пресечки, където се намира сградата на Висшия съдебен съвет. Там в 10 часа започна процедурата по изслушване и избор на главен прокурор. В подкрепа и срещу него в момента се провеждат два митинга.Стотици поддръжници на Гешев са в района на Централни хали, а противниците му, които са не повече от 20 души - на ул. \"Княз Борис I\". Лично зам.-шефът на СДВР Антон Златанов ръководи действията на полицаите. Достъпът до ул. Екзарх Йосиф\" е силно ограничен, като се допуска само работещи и живущи в района. Репортерите, които отразяват събитията, също достигат до улицата само срещу показване на документи. Движението на трамваите по улица \"Екзарх Йосиф\" също е спряно. В същото време се оказа, че активисти на олигархично обвързаната партия \"Да, България\", чийто лидер е проваленият правосъден министър и ортак на подсъдимия олигарх Иво Прокопиев - Христо Иванов, протестират на \"Орлов мост\" и се пробват да блокират движението. Разрешение за протеста няма. За сметка на това той е ясно доказателство, че \"Да, България\" и кандидатът за кмет на София на коалицията й \"Демократична България\" - Борислав Игнатов, се пробва да трупа политически дивиденти от акции срещу съдебната власт. Той и хората му дори опънаха предизборна шахта. Освен него на протеста са също хора от БОЕЦ, както и скандалният бивш шеф на Софийския районен съд и настоящ лидер на листата на \"Демократична България\" за общински съветници Методи Лалов. Той обясни, че на гражданите са осигурени обходни маршрути, за да не се затруднява предвижването им към центъра. Георги Хаджиев уточни, че на 27-и септември е постъпило заявление за провеждане на митинг пред сградата на Висшия съдебен съвет за датата 24 октомври. То било от агенция ПИК и проявата била озаглавена като \"Марш за законност\". На 9-ти октомври постъпило второ заявление за митинг от гражданско сдружение \"Боец\" за митинг на същото място и на същата дата. Тъй като имало съвпадение, на \"Боец\" било препоръчано да проведат своето събитие пред Съдебната палата. Те нямат разрешение да протестират на Орлов мост. По повод на двете жени, които се сбили на Орлов мост, шефът на СДВР добави, че в момента те са отведени в Първо районно управление, където се изясняват причините за боя, както и дали са от групата на протестиращите.", "date": "2019.10.24", "title": "ВСС избира нов главен прокурор, \"Да, България\" блокира Орлов мост (НА ЖИВО + СНИМКИ и ВИДЕО)"}
{"url": "https://www.monitor.bg:443/bg/a/view/kamion-s-bira-zalja-pytja-178811", "text": "Камион разпиля каси с бира край село Бараково. Два ТИР-а изсипаха товарите си тази ранна сутрин на международния път Е-79 край Благоевград. Единият товарен автомобил е превозвал бира и се е преобърнал на кръговото движение край село Бараково, което е част от международния път Е-79. Според разказа на шофьора при завоя  задната част на камиона му е залитнала и 1/3 от касите бира се е разпиляла по пътното платно. \"Изведнъж ремаркето започнало да се тресе и товарът се изсипал\", разказва шофьорът пред bTV. Карал бил бавно. За щастие пътят, където е станал инцидентът, е равен. Завоят по-надолу бил с голям наклон и ако се беше случило там, е щяло да има по-големи щети. По същото време рано сутринта товарен автомобил превозващ царевица се е обърнал в Кресненското дефиле. ТИР-а е пътувал в посока ГКПП „Кулата“ към Благоевград.", "date": "2019.10.24", "title": "Камион разпиля каси с бира край Бараково"}
{"url": "https://www.monitor.bg:443/bg/a/view/objaviha-za-izdirvane-momchence-na-18-meseca-178810", "text": "Момченце на година и половина.е обявено за общодържавно издирване, след като втори ден е в неизвестност.  Доброволци и униформени продължават претърсдванвето на района за изчезналото дете в стражишкото село Николаево вече втори ден.  Родителите му разказват, че във вторник около 18:00 часа, детето е оставено без надзор на двора за около десетина минути, съобщи БНТ. Родителите незабавно подали сигнал на телефон 112. На място пристигнали екипи на жандармерията и полицията. Предприети са издирвателни мероприятия, без резултат до момента. С помощта на пожарната били претърсени кладенец и тъмни участъци в селото. Родителите на момченцето, както и хора от Николаево, подозират, че то може да е отвлечено. Галя и Стоян са родителите на детето, предаде бТВ. Те заявиха, че са го оставили да играе в двора на семейната им къща и когато са се върнали – от него не е имало и следа. „Звънна ми телефонът, заприказвах се за около 5-10 минути, излязох да го проверя и вече го нямаше. Търсих го около час, беше още светло, но не можах да го открия. После звъннах на телефон 112 – дойдоха полиция и Бърза помощ. Претърсихме почти цялото село”, уточни бащата. Стоян каза още, че по това време на двора са били и неговите родители, брат му и снаха му. „Може би е тръгнал към чешмата и от там някой го е взел”, допълни той.", "date": "2019.10.24", "title": "Обявиха за издирване момченце на 18 месеца"}
{"url": "https://www.monitor.bg:443/bg/a/view/chestoto-bezkontaktno-plashtane-samo-s-pin-kod-178767", "text": "При безконтактни плащания с карти вече е необходимо да се въвежда ПИН по-често освен при единична безконтактна трансакция над 50,00 лв., но дори и при пет последователни безконтактни плащания, всяко от които не надвишава стойността на банкнотата с лика на Пенчо Каравелов. През септември 2019 г. картовите издатели въведоха нови мерки за сигурност, които са в съответствие с европейските изисквания (PSD 2), приети в Европейската икономическа зона. Новите правила и имат за цел да подобрят сигурността на средствата на картодържателите. Какво е новото? Ако шестата поредна трансакция е безконтактна и не надвишава сумата от 50 лв., то ПОС терминалът може да поиска да въведете ПИН кода на пластиката. В случай, че версията на софтуера на ПОС терминала не е обновена, то плащането може да бъде отказано. За да може да се извърши безконтактна транзакция, ще е необходимо първо да се извърши контактно плащане с картата с нейния чип и ПИН. Така ще се нулира брояча на безконтактните плащания. При плащане над 50 лв. ще е необходимо да въведете ПИН кода на карта. По този начин Новите мерки за сигурност не се прилагат за безконтактните плащания, направени с телефон, тъй като при тях не се изисква въвеждането на ПИН код. Тазгодишният доклад Masterindex показва, че почти всеки българин в страната притежава дебитна карта (98%), докато делът на хората ползващи кредитна е 40 на сто. Проучването сочи още, че 58% от потребителите се чувстват комфортно, когато плащат безконтактно без въвеждане на ПИН код за суми до 50 лв. Картодържателите откриват удобство от използването на дебитна карта за разплащане в хранителни магазини (65%), онлайн пазаруване и резервации (43%) и за плащане на сметки и пазаруване на дрехи (33%). Кредитните карти са предпочитани на първо място, когато става въпрос за онлайн пазаруване и правене на резервации (за 50% от проучените), последвани от пазаруване на храна и дрехи, съответно с 47% и 42%.", "date": "2019.10.24", "title": "Честото безконтактно плащане само с ПИН код"}
{"url": "https://www.monitor.bg:443/bg/a/view/bratja-argirovi-bez-jenska-krasota-ne-mojem-178781", "text": "- Благовест Аргиров: Всъщност от година, даже година и половина. Почивах в Гърция, а в главта ми постоянно звучеше една далматинска песен. Една от първите, които сме пяли заедно с брат ми. Бяхме на 6 и я пеехме на 2 гласа, а е на далматински защото дядо ни е от Далмация. Хрумна ми, че ще се получи нещо интересно, ако я вмъкна в съвременна модерна песен. Та, обадих се на Светослав и му споделих идеята си. Той се ентусиазира също като мен. След това се обадихме на Искрата и го присъединихме към проекта. - За участието на всички тези страхотни хора в нашето видео, заслуга имат приятелите ни от \"Адаманд\" (лейбъла на Криско). Парчето е купонджийско, искахме да покажем тази наша специфична балканска, купонджийска душа! Затова и поканихме тези готини, весели, любими на всички артисти, а те пък се изкефиха на идеята и се включиха без колебание. - Да, приятели сме. Криско е талантливо младо момче, което знае какво иска и какво прави. - Не ни е хрумвало досега... Но това е добра идея, може да помислим над нея! - Твърдо вярваме, че бъдещето е за младите. Колегите от нашето поколение понякога незаслужено ги подценяват. Новата ни песен, създадена заедно с Искрата е доказатлество, че можем да работим заедно, при това успешно. Уважаваме и се радваме на всички млади тлантливи хора в българската поп-музика - Разбира се, че не! Тя ни вдъхновява. - Ние не се състезаваме с никого. Не това е движещата ни сила. Но ще продължим да правим нова музика. Имаме някоя и друга изненада за публиката, които подготвяме вече. - Какво да ви кажем?! Рачков е невероятен, това е всеизвестно. През цялото врем на снимки с него ни беше доста трудно, просто защото не можехме да си поемем въздух от смях. Благодарим му, че ни причини това преживяване. Да е жив и здрав!", "date": "2019.10.24", "title": "Братя Аргирови: Без женска красота не можем!"}
{"url": "https://www.monitor.bg:443/bg/a/view/potop-sprja-vlakovete-mejdu-francija-i-ispanija-178806", "text": "Високоскоростните влакове между Франция и Барселона бяха спрени, след като наводнение нанесе щети на релсите, съобщиха френските държавни железници, цитирани от ДПА. Влаковете между френските градове Монпелие и Тулуза също бяха спрени. Железопътната линия бе повредена южно от Монпелие и движението по нея ще бъде спряно до 4 ноември. Френските железници ще разгледат възможности за алтернативни маршрути за международните влакове. Местните власти в Монпелие са евакуирали 1000 души от региона. Трийсет и осем са били спасени с хеликоптери. Един човек е приет в болница в критично състояние.", "date": "2019.10.24", "title": "Потоп спря влаковете между Франция и Испания"}
{"url": "https://www.monitor.bg:443/bg/a/view/jenska-bitka-vyv-fermata-178795", "text": "Нестандартна битка за имунитет от дуел предложи на участниците в шоуто „Фермата“ водещият на предаването Иван Христов. След като екзотичната Паулина бе избрана от милионера Митко Караиванов за първи дуелист в шоуто и така стана ясно, че битката на арената в събота вечер ще е между жените в стопанството, те бяха подложени на съвсем ново изживяване. Фермерите се изнесоха към близкия до продукцията язовир, където дамите получиха спасителни жилетки и покана да карат кану каяк. Целта бе всяка от тях да преплува около 150 м във водата, за да откачи първа закаченото с карабинер за шамандурата си флагче. Стартът на състезанието бе смесица от апокалипсис и чиста комедия – многодетната майка Веселка, която изпитва див ужас от водата, не успя да се оттласне от брега, а доманикнята Красимира, която изрази отвращение от всякакви „обществени водоеми“, се преобърна след първите два метра. Организаторката на конкурси за красота Мариана Маринова пое в съвсем различна посока, а греблата й се заплетоха в тези на Веселка. Детската учителка Маргарита зацикли по средата на язовира, а обратният й завой се оказа направо към Перник – наложи се спасител от продукцията да влезе, за да я извади на брега. В цялата какофония от смях и искрен ужас, футболистката Велислава се впусна във водата като тропедо и успя да извад флагчето си само за 2 минути. Така 25-годишната девойка с постоянен адрес в Германия спечели имунитет от дуел и за майка си Дана, с която се борят за чека от 100 бона в шоуто като един играч.", "date": "2019.10.24", "title": "Женска битка във „Фермата“ "}
{"url": "https://www.monitor.bg:443/bg/a/view/otvarjat-izlojba-za-zalavjaneto-na-osama-178807", "text": "На 15 ноември в музея на жертвите на атентатите от 11 септември 2001 г. на мястото, на което се издигаха кулите близнаци на Световния търговски център в Ню Йорк, ще бъде открита изложба, посветена на преследването на лидера на Ал Каида - Осама бин Ладен, предаде Асошиейтед прес. Сред експонатите ще има разсекретени документи, графики, снимки, видеозаписи и аудиозаписи на главните действащи лица в това преследване, сред които агенти от разузнаването, бившия президент на САЩ Барак Обама и членове на екипа от командоси, който нахлу в къщата, в която се укриваше Бин Ладен в Пакистан и го ликвидира там. Един от експонатите ще бъде и макет на самата къща. Осама бин Ладен беше ликвидиран през май 2011 г.", "date": "2019.10.24", "title": "Отварят изложба за залавянето на Осама "}
{"url": "https://www.monitor.bg:443/bg/a/view/operiraha-uspeshno-deteto-narygano-ot-bashta-si-v-korema-178812", "text": "Детето, което беше прободено с нож в корема от баща си, е в стабилно състояние и без опасност за живота, съобщиха от болницата във Варна. То е настанено за лечение във варненската болница \"Св. Анна\". Направена му е операция и в момента се възстановява в отделението по детска хирургия. Престъплението е извършено в дом в квартал \"Владиславово\". Към момента от прокуратурата Той е наркозависим, посещава метадонова програма. При задържането му мъжът е бил в неадекватно състояние, настанен е в психиатрична клиника. По думите на полицията той е опасен, както за себе си, така и за околните. Разследването по случая продължава. Според държавното обвинение, бащата и детето са живеели сами, а майката работи в чужбина.", "date": "2019.10.24", "title": "Оперираха успешно детето наръгано от баща си в корема"}
