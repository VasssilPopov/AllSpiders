{"url": "https://www.monitor.bg/bg/a/view/italiancite-iskat-zdrava-ryka-evroto-i-es-182886", "text": "Италианците на 2019-та година са стресирани, недоверчиви и прехласнати по облечения в безмерна еднолична власт силен човек – това е основният извод в представения в събота годишен доклад на авторитетния Национален център за социални изследвания /ЧЕНЗИС/ в Рим. Според неговите социолози 69% от жителите на Апенините гледат на бъдещето с несигурност, 17% са направо отявлени песимисти и едва 14% успяват да си представят някакви по-оптимистични идни дни и да правят проекти за професионална и обществена реализация. А свидетелството за антидемократичните импулси, които тресат сега хората между Алпите и Сицилия, според ЧЕНЗИС е желанието на 49% от тях да бъдат управлявани от здрава ръка. Интересното е, че според авторитетната институция през 2017 г. италианците са били изпълнени преобладаващо с омраза особено към имигрантите, докато през 2018-та те вече са били обладани от силна злоба, включително към близки и успели хора. Колкото до причините за стреса, недоверчивостта и жаждата за силна личност, характеризиращи душевното състояние на жителите на Апенините през отиващата си година, то ЧЕНЗИС поставя на първо място тревогата от все по-ясно очертаващото се рухване на системата за социално осигуряване. Защото финансирането й с обществени средства ако не невъзможно, то става все по-трудно, което пък навежда на мисълта, че покриваните до сега от нея редица нужди на отделната личност и на семействата, ще трябва да се покриват от собствения им джоб. Тоест евентуалното счупване на „социалния асансьор“, който обикновено гарантира стабилността на обществото и успява да притъпи противоречията в него, предизвиква страх от изпадането на дъното у 69 на сто от италианците. Като от тази неблагоприятна перспектива най-много се ужасяват свободните професионалисти и предприемачите, за които пазарната икономика и свободната конкуренция вече не са гарант за безметежно развитие и забогатяване. Сред другите причини за негативните настроения на италианците през 2019-та се открояват изгубеното доверие в политическите партии, които вече били твърде далеч от техните проблеми, застаряването на нацията, все по-малкото висшисти и ширищете се сред младите некомпетентност и нежелание да се учат, загубата на работни места, предизвикана от автоматизицията и роботизацията на производството. Любопитен според политическите анализатори обаче бил фактът, че мнозинството от живеещите между Алпите и Сицилия мъже и жени вярват в еврото и не желаят по никакъв начин страната им да напуска Европейския съюз.", "date": "2019.12.08", "title": "Италианците искат здрава ръка, еврото и ЕС"}
{"url": "https://www.monitor.bg/bg/a/view/komshijski-vojni-zaradi-lichni-danni-182897", "text": "Съседи водят люти войни заради лични данни. Проблемът е, че според нормативните изисквания домоуправителите е възможно да притежават личните данни на живеещите в блока или кооперацията. В същото време обаче те не са упълномощени и оторизирани да съхраняват и оперират с лични данни. И така се получава абсурдната ситуация - за да удовлетворят изискванията на един закон, домоуправителите да пристъпват друг. Проблемът с личните данни и с това кой може да ги притежава и да ги изисква у нас е много сериозен и наболял. Нормативно е указано кой, как и при какви обстоятелства има право да иска и да ги събира. На практика обаче куцо, кьораво и сакато, под път и над път, иска имената, ЕГН-то и номера на документите за самоличност. Като се почне от издаването на карта за градския транспорт и се стигне до всевъзможните промоции и томболи, които се организират от молове, супермаркети и квартални бакалии. За да участваш в обявената празнична томбола с умопомрачителната награда от две кила кренвирши или чифт топли домашно плетени шушони, трябва да попълниш обемен въпросник, все едно кандидатстваш във Френския легион, или се кандидатираш за работа в Държавния департамент. Хайде, имената и телефона, добре, ама останалото кому е нужно. Нали ако случайно спечелиш пустата голяма награда, като се явиш така или иначе, пак ще поискат личната карта, за да сверят дали въпросната муцуна, която тъпо им се хили насреща, е същата като от тази на личната карта. И дори и тогава - кому и защо е нужно за отчитането на една награда от квартален магазин да се записват данни, все едно полицай сваля самоличността на опасен терорист от „Ал Кайда”. На кого и с каква цел е нужно да има пред себе си ЕГН-то, номера на личната карта и адреса на човека, спечелил наградата. Ако гледах повече филми за световната конспирация, току-виж бях започнал да се замислям дали пък тези лични данни след това не се продават на някой, който има интерес от тях. Смешно ли ви звучи. Ами хайде да пресметнем и да се посмеем заедно. В един средно голям супермаркет обявяват коледна томбола с награди. И 30, или нека да са 25 дни средно на ден, по 300-400 души пускат касови бележки, в които самите те съвсем надлежно и старателно са описали личните си данни. Това прави минимум към 10 хил. бележки с лични данни, които, попаднали в неподходящите ръце, могат да бъдат използвани доста добре и по предназначение. Още ли ви е смешно, защото на мен вече май не толкова. И тук не става въпрос за подозренията, че някой от магазина ще продаде бележките с тези лични данни. След приключването на промоцията те просто ще ги съберат в един найлонов чувал и ще ги изхвърлят в най-близкия контейнер. И ако на някого това се струва невъзможно, аз самият най-малко 3-4 пъти съм виждал такива касови бележки с лични данни да се развяват и подмятат около контейнерите. Та така, скъпи граждани. Въпросът с личните данни у нас е много сериозен и изобщо не става въпрос за това, че съседите в блока се обиждат и ругаят. Проблемът е много по-голям и по-дълбок.", "date": "2019.12.08", "title": "Комшийски войни заради лични данни"}
{"url": "https://www.monitor.bg/bg/a/view/plamnalata-kyshta-vyv-varna-ne-bila-na-syzdatelja-na-morskata-gradina-182905", "text": "Пламналата постройка във Варна не е къщата на създателя на Морската градина, а стара сграда зад обсерваторията \"Н. Коперник\", уточниха от полицията в града.  Пожарът е лумнал около 19,20 ч. в събота. Първоначално варненци алармираха, че се е запалил някогашният дом на създателя на Морската градина Антон Новак, като се предполагаше, че огънят е запален от самонастанили се бездомници. ", "date": "2019.12.08", "title": "Пламналата къща във Варна не била на създателя на Морската градина "}
{"url": "https://www.monitor.bg/bg/a/view/psihar-razbi-loven-magazin-i-rani-s-noj-dvama-myje-obzor-182908", "text": "Психично болен опита да обере ловен магазин и рани двама мъже, опитали да му се противопоставят и да го спрат. Екшънът се разиграл в събота през нощта в центъра на Горна Оряховица. Мъжът, чийто познати го знаят с прозвището Харо, „въоръжен” с устройство за разбиване тип „кози крак” и метална щанга, опитал да взломи входната врата на магазин за ловно-рибарски приндлежности. Алармарата на магазина обаче се включила и на мястото веднага пристигнали охранител с автомобил от частна фирма. Гардът опитал да задържи взломаджията и да го отведе в полицията, но мъжът изведнъж измъкнал от дрехите си нож и го нападнал, като го намушкал в ръката. На помощ се притекъл мъж, живеещ в района, но също бил порязан от ножа на агресивния обирджия. След намеса и на полицията нападателят е задържан и е отведен в районното управление на МВР. като психично болен и шизофреник. Преди 40 години лежал в Ловешката психиатрия. Пред полицаите обяснил, че искал да разбие магазина и да се снабди с оръжие, защото смятал да „хване гората”. Познати на мъжа също споделят, че пред тях той неведнъж признавал, че му било писнало от всичко и всички, искал да избяга в гората, да стане партизанин и да раздава справедливост за обикновените хора, които били непрекъснато стъпквани и мачкани от богатите. В понеделник нападателят ще бъде прегледан основно и може да бъде настанен за лечение в психиатричната болница в село Церова кория. Ще му бъде назначена и психиатрична експертиза, която трябва да докаже дали той изобщо може да носи наказателна отговорност за извършеното нападение и за причинените телесни повреди на двамата, пострадали от ножа му. Самите пострадали за щастие се отървали само с леки наранявания по ръцете. След прегледа в Спешна помощ, и те са изписани за домашно лечение. Случаят с въоръжения шизофреник става пет години след трагичния инцидент в град Лясковец, когато друг психар, Петко Петков, с огнестрелно оръжие застреля един и рани четирима служители от специализирания отряд за борба с тероризма. След този случай в обществото и в парламента се повдигна въпросът за засилване на контрола над оръжията, за да се намали достъпа до тях от страна на психично болни и опасни лица.", "date": "2019.12.08", "title": "Психар разби ловен магазин и рани с нож двама мъже (ОБЗОР)"}
{"url": "https://www.monitor.bg/bg/a/view/troen-skok-na-jalbite-ot-kameri-v-bloka-i-ofisa-temata-182901", "text": "Троен скок на жалбите срещу камери в блока отчитат от Комисията за защита на личните данни. Това съобщиха от там за „Монитор“. Според тяхната статистика жалбите срещу видеонаблюдение най-често идват от съседи, кооператори и етажна собственост, но и от служители, които се оплакват от камери на работното им място. „Практически повече от 3 пъти се увеличи дейността по упражняване на контрол поради повишения брой жалби и сигнали. Видеонаблюдението намира широко приложение в ежедневието на физическите лица и в дейността на фирмите с цел охрана и превенция, но от своя страна води до повишаване на жалбите между съседи, между кооператори и етажната собственост, както и жалби за видеонаблюдение на работното място“, обясни пред „Монитор“ шефът на КЗЛД Венцислав Караджов. Според него един от основните проблеми е неразбирането на хората, че поставяйки камера за видеонаблюдение в сградата си, те са задължени от закона да обработват лични данни както всяка друга фирма или държавна институция, независимо че не са такава. „В този случай те обработват лични данни на трети лица По тази причина следва да спазват и правилата за обработване на тези данни, както и утвърдената практика, че не могат да наблюдават публични места, когато поставят камери в общите части на етажната собственост трябва да има решение на общото събрание, а не да се извършва видеонаблюдение по собствено усмотрение!“, категоричен е Караджов. Данните на Комисията обаче показват, че не по-малко жалби има срещу обработване на лични данни за целите на предоставяне на телекомуникационни, банкови или пощенски услуги. Увеличават се и жалбите срещу фирмите за бързи кредити, колектори и директния маркетинг. След влизане в сила на Европейския регламент за защита на данните работата на комисията е многократно увеличена. Например проверките по жалби през 2017 са били 135, а през 2019 г. те са вече повече от 880. Най-честите нарушители, срещу които постъпват най-много жалби, са три – като ВиК дружества и „Топлофикация“. Лидер по жалби за неправилно обработване на лични данни е телекомуникационният сектор. Жалбите са насочени срещу предоставяне на лични данни за събиране на задължения, произтекли от сключени договори за електронни услуги. В тези случаи личните данни, име и адрес се предоставят на колекторска фирма за събиране на задълженията. Обикновено става въпрос за неплатени сметки за използвани услуги или закупена на лизинг мобилна техника. Тези задължения се „продават“ на колектори въз основа на сключен договор между мобилния оператор и фирмата или продаване на задължението, което мобилният оператор счита, че не може сам да събере. На следващо място са жалбите срещу банки и дружества, предлагащи кредитни услуги. По данни на комисията в тази категория най-често попадат освен твърдения за от физическите лица, но и твърдения, свързани с употребата на лични данни за отпускане на кредити, без същите да са поискани. Тоест пострадалият разбира, че „теглил“ кредит чак когато колекторската фирма започва да го тормози, включително със заплахи да му запорира имуществото или заплатата. ВИК и топлофикационните дружества, пощенските оператори и куриерските фирми са също обект на множество сигнали за незаконосъобразно обработване на лични данни. Броят на жалбите, подадени срещу държавни институции обаче, е в пъти по-малък от тези, подадени срещу физически или юридически лица в частния сектор, отчитат от комисията. От там допълват, че съответно това води и до по-малък брой наложени глоби срещу държавни дружества. Тенденция има и към увеличаване на броя на подадени срещу медии жалби, с твърдения за неправомерно обработване на лични данни при публикуване на журналистически материали.", "date": "2019.12.08", "title": "Троен скок на жалбите от камери в блока и офиса (ТЕМАТА)"}
{"url": "https://www.monitor.bg/bg/a/view/bez-lekcii-i-parti-v-obshtejitijata-za-studentskija-praznik-v-germanija-182890", "text": " В Мюнхен е доста трудно. Разбира се, има мероприятия както във всички университети - купони, празненства, всякакви клубове и т.н., те обаче се посещават предимно от студенти в горните курсове. За нас, първокурсниците, все още е прекалено натоварено. Засега нямам много свободно време, но когато имам, излизам да се поразходя или да спортувам. Не членувам в студентски клубове, но бих искал, тъй като те се занимават с най-различни и интересни дейности. Реших за сега да не избързвам и да изчакам първия семестър да отмине. -  : Студентският живот в Англия е много динамичен и изпълнен с всякакви възможности. Освен в лекции и учене, времето ми минава и в почасова работа в библиотеката на университета. Обичам да разпускам със спорт и срещи с приятели. Членувам в доста клубове към студентския съвет, но с времето се фокусирах върху дейностите, които най-много ми допадат. Член съм на българското общество в университета и с удоволствие участвам в дейности като народни танци и събирания по празници. Още от гимназията се интересувам от дебати, затова се включих и в обществото по дебати в университета през първата си година. През втората година ме избраха за президент и се ангажирах с нелеката задача да заинтригувам учениците към дебатите, да ги вдъхновя да използват тези умения в университета и комуникацията си с останалите. През последната година водя и обучения по преговори към обществото по право. Доставя ми удоволствие да се ангажирам в процеса на обучение, да дискутираме различни казуси от реалния живот. Участваме в състезания по преговори в Англия и Европа и се гордея с успехите ни. Скоро станах и студентски посланик на „Заедно в час” и като такъв организирам публични дискусии на тема развитие и подобрение на образованието в България. Харесва ми да вдъхновявам хората да мислят нестандартно, да дават идеи в тази посока и съм щастлива, че в университета ни има много хора, които подкрепят каузата не само с много идеи, но и като участват в обучения за лидери. -   : Студентският живот в Мюнстер е страхотен. Това е типичният град за студенти - навсякъде има млади хора, колела, столова за хранене, както и много и разнообразни мероприятия. Хубавото тук е, че има и много библиотеки и студентите прекарваме повечето си време в тях. През свободното си време обичам да се разхождам из града, понеже той е известен с красотата си, посещавам музеи и концерти.  Отменят се лекциите и се събираме в кампуса в центъра на града (понеже имаме 2 - в града и извън него) и президентът държи реч, има различни програми. -  : Българското общество в Университета в Съри всяка година организира голямо събитие по повод студентския празник, като всяка година даряваме печалбата от него за добра благотворителна кауза. Обикновено го провеждаме в студентския клуб с хубава музика и много позитивно настроение. Това сплотява всички ни изключително много, независимо кой на какъв етап е от своето академично развитие. -  : Студентският празник тук се празнува от многобройните българи. В почти всеки град в провинцията в Северна Вестфалия на 7-и срещу 8 декември ще има купони, организирани от българи. Но има и такива хора като мен, които ще го отпразнуват в по-тесен кръг от приятели в общежитията. Малко танци, приказки и забавни студентски истории ще присъстват на този ден. -   : За краткото време тук все още нямам интересни истории. За първокурсниците в момента е голям стрес и се борим за мястото си в университета. Изискванията са големи и не ни остава свободно време (поне на по-голямата част от нас), през първия семестър всеки трябва да докаже, че е способен да се справи с очакванията на университета, ако иска да продължи да следва там. Учим невероятни и най-съвременни неща, които още в началото можеш да разбереш, че ще ти бъдат от голяма полза. Университетът е на изключително ниво и предоставя всичко, от което имаш нужда. Няма студент, който би се оплакал от това. Фирмите редовно ни посещават и се опитват да привлекат нови попълнения. Мъчно ми е, че напуснах България, но образованието тук е на световно ниво и шансът не е за изпускане. А и Мюнхен е страхотен град, макар и да нямах достатъчно време да го поразгледам повече. -   : Една любопитна история от живота в университета за мен беше сблъсъкът с предизвикателството да си готвя сама. Нямах търпение да започна да готвя всякакви български гозби, но съквартирантите ми имаха съвсем друго разбиране за пълноценно хранене. За тях нормалната храна бяха полуфабрикати и пържени продукти, които лесно да опекат във фурната за няколко минути. Когато започнах да си готвя и да научавам нови рецепти, едно от първите ястия, които направих, беше мусака. Съквартирантите ми с любопитство гледаха какво готвя и всеки път разпознаваха аромата в кухнята. Един ден двама от тях се престрашиха и ги почерпих с моята мусака. Толкова много им хареса, че често питаха кога ще готвя отново и организираха вечери за цялата къща да опитат моето кулинарно творение! Така българската мусака се запомни като символ на България (както и домашната лютеница на баба ми). -  : Интересното в Мюнстер няма край. Самият начин на живот на германците (или поне в този град) е доста необичаен за нас, българите. Като пример бих посочила това, че за тях колелото е главно средство за придвижване. За тях не съществува студ, дъжд, сняг. Те винаги карат колело. А за мен всеки ден е приключение и всеки ден откривам нещо ново.", "date": "2019.12.08", "title": "Без лекции и парти в общежитията за празника на БГ студенти в Германия"}
{"url": "https://www.monitor.bg/bg/a/view/miro-tova-e-naj-hubavata-mi-godina-zashtoto-preborih-alkoholnata-zavisimost-182907", "text": "Певецът Миро заяви, че изминалата година е най-добрата му досега, защото е успял да се пребори с алкохолна зависимост. Изминаващата година беше много ползотворна за мен, защото се преборих със тази зависимост от алкохола, каза той пред бТВ.  Пиех стандартно като българите, в един момент аз освен че пиех, когато съм гневен, го правех и когато съм весел, и когато съм тъжен. Думата зависимост настъпва тогава, когато се освободиш от нея, сподели певецът. Той е \"Прекарах една цяла нощ в молитва, защото ми беше много зле заради проблем с алкохола, защото пих цяла нощ и си казах, че не може по този начин и си казах: Или умирам от това, защото този навик ще се превърне и вече ме характеризираше като личност, или ще се измъкна\", сподели артистът. Той призна, че при него не е било нормално, по време на участие не е пиел, но като е знаел, че му остават само 40 минути е започвал, а основното е било бира. Той призна, че не само твърдият алкохол може да повлияе, но и лекият, ако е в голямо количество. сподели още певецът. Работата е много зле, когато започнеш да криеш от себе си количеството алкохол, което си изпил. Методично си изхвърлях бутилките, ако ги бях събрал на едно място, можеха да направят една торба с бутилки, изпита за 24 или 48 часа. А те са пълни с отрова, която замъглява мисълта, сподели певецът. След молитвата към Бог, аз спрях да пия и сега благодаря, че съм трезвен всеки ден, каза още Миро. Той заяви, че споделя тази тежка история за битката с алкохола, Той обясни, че днес не употребява алкохол и не иска никога да се връща към тази зависимост. Новите коледни песни на Миро ще са разпространени по празниците в интернет платформите, за да се слушат от всички, които обичат Рождество. Новият му албум ще се появи вероятно през януари в предпродажба.", "date": "2019.12.08", "title": "Миро: Това е най-хубавата ми година, защото преборих алкохолната зависимост "}
{"url": "https://www.monitor.bg/bg/a/view/neno-dimov-za-vyzduha-parij-e-po-zamyrsen-ot-sofija-182906", "text": "\"Превишението на нивото фини прахови частици е свързано с отоплението, през нощта трафикът не е силен. Видин и Париж са по-замърсени от София, тя е след 20-то място. Това не трябва да ни успокоява, въпросът е че сме сред градовете, където има замърсяване с фини прахови частици\". Това каза екоминистърът Нено Димов пред Канал 3. \"Домашното отопление използва голямо количество въглища, има изпратена наредба за ограничение на сяра и пепел във въглищата. Тя въвежда изисквания в количеството им в употреба за бита. През миналата година сключихме със 7 общини договори за подмяна на инсталациите. Въглищата са много важен източник на енергия за България\", сподели той. \"Икономическата част е безспорно важна, но трябва да обърнем внимание на околната среда. RDF не може да замени въглищата, те са много важни за нашата страна. Нивото на депониране трябва да падне под 10%. Има разлика от 25% която трябва да се използва чрез изгаряне. Хората очакват първо да бъде инвестирано, после да бъде разрешено използването на тези горива\", заяви Димов. \"Зелените отпадъци могат да са внасят, но не за да се изгарят. Потокът, който минава през митницата, се публикува. За RDF фирмите трябва да получат разрешение от конкретната страна за внос, а и да се види къде може да бъдат изгорени\", каза още той. \"Има прецедент в Сливен, това е един от градовете, който покри изискванията за фини прахови частици. Разширяването на топлопреносната система е най-добрият начин за качеството на въздуха, но при спазване на нормите от ТЕЦ-овете. Те могат да се контролират, за разлика от домакинствата. Министерството е краен етап за разрешение, трябват становища от регионалните инспекции, здравната инспекция. Даваме възможност тежките процедури да бъдат съвместени. Тогава се съкращава срокът с повече от 6 месеца\", обясни министърът. Той добави, че водите се управляват от много институции. „Ние следим 52 язовира, 12 са за питейно водоснабдяване. Някои от другите са към едно предприятие. Водата е много ценен ресурс. Всеки има нужди, важно е вода, която се използва за битово-питейни нужди, да не се използва за промишлени. На тях не им трябва толкова чиста вода. В Перник основният проблем са огромните течове. Там дебитът е малък. Имало е отклоняване. Водата се увеличи, но в последните дни пак намаля, сигурно защото водата е замръзнала. Дългосрочното решение е намаляване на течовете. Това е проблем за голям част от страната. За ВиК сектора се дават най-много пари. Подписали сме с ВиК оператори за над 800 млн. лева. Проблемът с Перник е въпрос на ВиК оператора\", коментира министър Димов. \"През миналата седмица успяхме да парираме желанието на „зелените” комунисти. За тях парите са движеща сила, това е новият комунизъм. Можем да приемем магистрала \"Струма\" като екологичен проект в района\", завърши Нено Димов.  ", "date": "2019.12.08", "title": "Нено Димов за въздуха: Париж е по-замърсен от София"}
{"url": "https://www.monitor.bg/bg/a/view/deputatite-mahnaha-dvete-cedki-za-chinovnicite-182895", "text": "Депутатите премахната двете цедки при кандидатстване за работа в държавната администрация. Това стана при гласуването на закона за бюджета за 2020 година на второ четене, с който пък се правят промени в закона за държавния служител. Измененията са внесени от депутати от „Обединени патриоти“ между първо и второ четене, но са срещнали разбиране и подкрепа от почти всички формации в НС. При разглеждането в залата те бяха одобрени от 109 от депутатите, които гласувах „за“. Само 23 бяха „против“, а други 35 се „въздържаха“. С тях се премахва двата етапа на конкурса за чиновници, които бяха въведени преди няколко години. Така отпада т.нар. централизиран тест, който трябваше да се провежда от Института по публична администрация (ИДА) и през който трябваше да минават всички желаещи за работа в администрацията. С тестовете трябваше да се прецени не само познанията на държавните служители, но и дали имат логически, комуникационни и лидерски умения, както и такива за работа в екип и куп други. Само успешно преминалите щяха да отиват на второ препитване от комисия в съответното ведомство. В зависимост от позицията, за която кандидатстват, вторият етап на препитването можеше да бъде отново тест, писмена работа или пък цяла концепция, ако става дума за ръководна длъжност. Основната причина за промените е липсата на отделени средства в бюджета за догодина за самия институт, който трябваше да провежда тестовете, коментираха пред „Монитор“ част от вносителите. Вместо това всяко ведомство е трябвало да преведе пари от своя бюджет към института. Така се връща старият ред, съгласно който всяко ведомство ще си назначава комисия и ще определя вида на конкурса и неговата форма на провеждане. Комисията ще проверява професионалните и деловите качества на кандидатите и ще класира първите трима. Преценката на комисията и класирането на кандидатите не подлежат на съдебен контрол. Ако избраният кандидат не встъпи в длъжност или не полижи клетва в срок от 10 дни, ще бъде назначаван следващият класиран кандидат за поста. Друга причина е забавянето в приемането на подзаконови нормативни актове. Наредбата, която регламентираше реда за провеждането на тестовете за чиновниците, бе пусната за обществено обсъждане в средата на 2019 година, а в нея се предвиждаше минимум 100 точки на теста. Централизираните конкурси за кандидатите за държавна служба трябваше да стартират от 1 януари 2018 година и основната им цел бе да спрат наплива на „калинките“ за държавна работа. Точно преди да влязат в сила обаче текстовете бяха отложени с две години и трябваше да се задействат от 2020 година.", "date": "2019.12.08", "title": "Депутатите махнаха двете цедки за чиновниците"}
{"url": "https://www.monitor.bg/bg/a/view/studentite-se-stopili-nad-40-hiljadi-za-5-godini-182910", "text": "Броят на студентите в България намалява, като за последните 5 години те са с над 40 хиляди по-малко. Близо 200 хиляди са студентите в момента, по данни на просветното министерство, съобщи бТВ. Заедно с българските си колеги, днес празнуват и над 13 хиляди души от други държави, които се обучават у нас. Бъдещите висшисти са в 52-е професионални направления, в 51-ин университета. От догодина започва да функционира още един университет - Висшето военновъздушно училище в Долна Митрополия. В навечерието на празника Силвия Петкова получи награда за отличен успех в Стопанската академия в Свищов. „Да, наистина има много икономисти в България, защото почти всеки университет предлага такива специалности, но смятам, че подготовката, която предлага Академията, е на ниво”, споделя Силвия. Броят на колегите й обаче намалява - от близо 12 хиляди преди няколко години, сега са 3 пъти по-малко. Осем от деветте блока на Студентския град са празни. Според ректора причините са комплексни. Най- значимите -демографската криза и географията на висшето училище. „Даваме си сметка, че и ние боледуваме от основния проблем, който имат университетите в социалните науки. Науката, науката ни куца, ние не сме така добре разпознаваеми, нямаме толкова научни публикации”, заяви доц. Иван Марчевски, ректор на Стопанска академия \"Димитър а. Ценов\". Научните публикации са един от критериите, по който се определя субсидията на университета, реализацията на студентите и оценката от акредитацията. От министерството отчитат, че така „Точно тези висши училища, които са си променили вътрешните правила за заплата и насърчават преподавателите, които извършват научна дейност, най-силно са повишили показателите си за публикационна активност”, обясни Красимир Вълчев, министър на образованието и науката. Рейтинговата система на висшите училище показа, че студентите по икономика в цялата страна значително намаляват. Сега те са под 40 хиляди.", "date": "2019.12.08", "title": "Студентите се стопили с над 40 хиляди за 5 години "}
{"url": "https://www.monitor.bg:443/bg/a/view/rajna-kabaivanska-s-kef-zabivala-noja-na-toska-v-tjaloto-na-komunisticheski-despot-182889", "text": "„Когато пробождах Скарпия си мислех за някои влиятелни комунистически деятели и забивах ножа в тялото му с голям кеф!“ – това заяви пред в. „Кориере дела сера“ оперната звезда с българско потекло Райна Кабаиванска. Тя бе интервюирана от влиятелния всекидневник във връзка с премиерата в събота в оперния театър на Милано „Ла Скала“ на мелодрамата „Тоска“ от Джакомо Пучини. А Кабаиванска поне в Италия е смятана за „Тоска на всички времена“ – роля, която е изпълнявала над 400 пъти в течение на 25 години. И в края на второ действие винаги е пронизвала с нож диктатора на Рим и шеф на полицията барон Скарпия, който иска да я обладае, след като уж е отменил смъртната присъда на любимия й ходожник Марио Каварадоси. „Аз виждах в тази сцена мен самата - израснала в комунистически режим аз разбирах какво значи да събереш злоба и да намериш сили за да убиеш един деспот!“ – уточнява сънародничката ни пред журналистката Джузепина Манин. После наближаващата 85 години Кабаиванска се хвали, че била пяла в най-бляскавите оперни театри на света, а била тръгнала от малко българско село, в което електрическият ток постоянно спирал. Може би оперната примадона има предвид Бургас, където е родена на 15 декември 1934 година или пък София, където завършва оперно пеене през 1957 г. в държавната консерватория „Панчо Владигеров“ по времето на кумунизма. По повод на опита на барон Скарпия да прави секс с Тоска в едноименната опера срещу освобождаването на Каварадоси, Райна Кабаиванска обяснява, че някога тя също била потърпевша в опит да бъде насилена. Ами когато пристигнала в Италия преди много години да специализира оперно пеене като българска гражданка, ама с руски паспорт, тя била сметната за шпионка и към нея прикрипили полицай, който да я следи непрекъснато. Да, ама на третия ден от мисиятаа му ченгето се опитало да я целуне и съответно отнесло звучен балкански шамар, обяснява Кабаиванска на репортерката на в. „Кориере дела сера“. Но оперната дива твърди в интервюто, че само благодарение на „Тоска“ на Пучини тя се била омъжила в Италия. Някъде преди шейсетина години Кабаиванска трябвало да пресъздаде за пръв път в Модена образа на Тоска, ама изпълняващият ролята на Каварадоси тенор бил много скован в целувките. Тогава режисьорът на спектакъла Франко Гуандалини му показал какво трябва да направи, бил много убедителен в нежностите си и не след дълго станал съпруг на младата и хубава нашенка Райна.", "date": "2019.12.08", "title": "Райна Кабаиванска с кеф забивала ножа на Тоска в тялото на комунистически деспот"}
{"url": "https://www.monitor.bg:443/bg/a/view/de-niro-razjarenijat-bik-e-naj-trudnata-mi-rolja-182860", "text": "Преди дни излезе най-новият филм на Робърт де Ниро, и поредна негова съвместна работа с легендата Мартин Скорсезе – „Ирландецът“, за която лента асът се преобрази за пореден път в мафиот, но и трябваше да изиграе по-младото му аз с компютърно подмладяване. Наглед трудна задача, но се оказа, че съвсем не е най-голямото предизвикателство в кариерата му. Самият Де Ниро призна, че най-трудно е влязъл в боксовите ръкавици на Ламота, за лентата „Разяреният бик“, отново на Скорсезе, с която все втория си Оскар през 1980 г. За филмовата биография холивудският динозавър е качил много килограми, което определено му е създало трудности. Де Ниро прочел мемоарите на Ламота и споделил с режисьора: „Това не е голяма литература, но тези мемоари са написани с голяма любов“. Двамата с бившия боксьор са се срещнали случайно и на улицата, когато Ламота вече бил излязал от форма и с бил натежал прекалено много. И тогава си помислих, че разликата между тази размазана фигура и младия боксьор е невероятна. И си зададох въпроса: „Мога ли да кача толкова килограми“. Чудех се, знаех, че Скорсезе също имаше свои причини и така решихме да работим по този проект”, разказва Де Ниро, за когото личната среща е била основната мотивация да поеме предложението на Скорсезе.", "date": "2019.12.08", "title": "Де Ниро: „Разяреният бик” е най-трудната ми роля"}
{"url": "https://www.monitor.bg:443/bg/a/view/160-se-potroshiha-na-leda-26-ostavat-v-pirogov-182891", "text": "160 човека са преминали през спешния травматологичен кабинет на УМБАЛСМ „Н. И. Пирогов“ в рамките на последното денонощие. Това съобщиха от лечебното заведение. Повечето от тях са посетили дежурните специалисти, след като са се подхлъзнала и са паднали на заледени участъци. 26 от пострадалите на леда остават в болницата за лечение. Те имат предимно фрактури в областта на бедрата, подбедриците и глезените.", "date": "2019.12.08", "title": "160 се потрошиха на леда, 26 остават в „Пирогов“ "}
{"url": "https://www.monitor.bg:443/bg/a/view/shefyt-na-bnb-ikonomicheskijat-rastej-v-bylgarija-e-edin-ot-naj-visokite-v-es-182904", "text": "„Резултатите в банковия сектор се подобряват за четвърта поредна година, кредитната активност е един от основните фактори за икономическия растеж в България, който е един от най-високите в ЕС. Показателите на банките се подобряват, включително рентабилността. Лошите кредити намаляват”. Това заяви в „Неделята на NOVA” управителят на БНБ Димитър Радев. „Основни индикатори като капиталова адекватност, ликвидност са над средните за ЕС. Очакването ми е, че българската икономика и българските банки ще останат стабилни през следващата година, независимо от неблагоприятната външна среда”, допълни Радев. Той определи като „реалистична оценка” предвидения от правителството растеж от 3-3,5% за 2020 г. „Това е добра новина. Всички данни показват, че Българската икономика расте с едни от най-високите темпове в ЕС”, добави управителят на БНБ. По думите му основните предизвикателства остават проблемите в световната търговия, Brexit, военните конфликти. „Тези развития в световната и регионалната икономика и в политическия живот, може да имат своето отражение, но има неща, които ни правят умерени оптимисти. ЕЦБ обяви, че ще започне дългоотлагания преглед на паричната политика. Това е изключително важно упражнение. Очаква се това да даде отговори на много въпроси. Освен това има ангажимент за конкретна дискусия по отношение на това, което трябва да се прави с поддържащия икономически растеж”, обясни управителят на БНБ.  „Още няма рецесия, но определено има забавяне на икономическия растеж”, коментира Димитър Радев.  За следващата година той заяви, че няма да има резки движения в лихвените равнища.", "date": "2019.12.08", "title": "Шефът на БНБ: Икономическият растеж в България е един от най-високите в ЕС"}
{"url": "https://www.monitor.bg:443/bg/a/view/detskite-gradini-v-svishtov-stavat-bezplatni-182896", "text": "Детските градини в община Свищов ще са безплатни. Облекчението идва година, след като беше премахната задължителната първоначална такса от 10 лв. на дете. В общинския съвет е внесено предложение 2020 г. родителите в община Свищов да не плащат за детска градина, съобщи бТВ. Облекчението ще важи за общо 15 детски заведения. Сега облекчения, но минимални, се полагат само на семействата с две и повече деца. Издръжката на дете в детската градина е около 7 лева на ден. Досега 5 покривала общината. Идеята и разликата да се покрива от общинския бюджет е на кмета Генчо Генчев По думите му предложението ще натовари бюджета на общината с около 270 000 лв. годишно. Обещава мярката да не се отрази на качеството на храната в градините и на условията за отглеждане на децата. Предложението е минало през комисии. Предстои гласуването му от Общинския съвет. Ако идеята се подкрепи с мнозинство, от такса за детска градина ще бъдат освободени родителите на 789 деца.", "date": "2019.12.08", "title": "  Детските градини в Свищов стават безплатни "}
{"url": "https://www.monitor.bg:443/bg/a/view/jordan-conev-nujen-e-po-spravedliv-model-na-finansirane-na-partiite-182894", "text": "ДПС е „за“ публично финансиране на партиите, но по един по-справедлив модел. Това заяви пред БНР зам.-председателят на ПГ на движението Йордан Цонев в коментар на промените, с които с гласовете на ГЕРБ, БСП и ОП, субсидията бе вдигната от НС по предложение на червените на 8 лв. за получен глас на последните парламентарни избори. По думите на депутата този модел трябвало да бъде изчистен с дискусия и с консултация. „Корнелия Нинова организира опит за консултация в парламента, на която не дойде никой, освен ние и „Воля“. След това тя се срещна с Валери Симеонов. И след това ние получихме информация, че се готви да бъдат приети 8 лв. по нейно предложение. Никой не ни казва откъде са взети тези 8 лв. Получихме информация, парламентарна, достатъчно достоверна, че има разбирателство една част от депутатите на ГЕРБ да не бъдат в зала, а останалата част – от останалите парламентарни групи, да прокарат това решение. Ние се противопоставихме и го огласихме пред журналистите... След това се стигна до ситуацията, в която ГЕРБ излязоха открито да кажат, че ще подкрепят това предложение“, припомни хронологията на събитията Цонев. Според него от ГЕРБ трябва да изпълнят ангажимента си като водеща политическа сила и да започнат дебата, а на обществото да се предложи модел за публично финансиране на партиите, който да е справедлив и прозрачен. „Ние сме „за“ този дебат и ще участваме в него“, категоричен бе Цонев.", "date": "2019.12.08", "title": "Йордан Цонев: Нужен е по-справедлив модел на финансиране на партиите "}
{"url": "https://www.monitor.bg:443/bg/a/view/djenifyr-anistyn-e-otvorena-kym-nova-lubov-182862", "text": "Дженифър Анистън все още се надява да изживее голяма любов, въпреки провалите на двата си брака. Положителна и оптимистична, 50-годишната актриса обясни, че остава „отворена“ към любовта, въпреки че не се е срещала с никого след развода си с Джъстин Теру миналата година. За нея любовта е нещо „фантастично“. „Това е толкова красиво нещо. Искам да кажа, че ние призна Джен в интервю за списание „Пийпъл“, което я обяви за една от личностите на годината.  „Дори когато е страшно, дори когато боли … Винаги си заслужава. Нали?“, разсъждава философски Анистън. И ми харесва факта, че дори пукнатините в тези връзки все още са красиви. Не бих била тук днес, ако не беше така за всички тях“, продължи актрисата. Звездата от „Приятели“ беше омъжена за Брад Пит от 2000 до 2005 г. Актьорът приключи връзката им, след като се влюби в Анджелина Джоли на снимачната площадка на “Господин и госпожа Смит”. След авантюрите с актьора Винс Вон и певеца Джон Майер, Дженифър Анистън се омъжи за Джъстин Теру през 2015 г. Двойката обяви раздялата си през февруари 2018 г., като все още поддържа приятелски отношения. Въпреки че звездата вече е несемейна, тя може да разчита на близките си приятели, които са й позволили да е стъпила здраво на земята през всичките тези години. и обратно. Хубава е обмяната“, продължава тя. С тази красива представа Дженифър Анистън бе избрана за „Личност на годината“ от „“Пийпъл“, заедно с Мишел Обама, Тейлър Суифт и Дженифър Лопес. “Събуждам се всяка сутрин, изпълнена с благодарност”, казва още тя пред списанието. След успеха на филма на Netflix „Murder Mystery“, излязъл през това лято, където тя играе с Адам Сандлър, актрисата направи триумфално завръщане в света на телевизионните сериали тази есен, снимайки се с Рийз Уидърспуун в “The Morning Show” на Apple TV.", "date": "2019.12.08", "title": "Дженифър Анистън е „отворена“ към нова любов"}
{"url": "https://www.monitor.bg:443/bg/a/view/invalid-182902", "text": "", "date": "2019.12.08", "title": "Инвалид"}
{"url": "https://www.monitor.bg:443/bg/a/view/v-kitaj-se-rodiha-pyrvite-hibridi-mejdu-prase-i-majmuna-182898", "text": "В Китай се родиха първите хибриди между прасе и маймуна, като от осем екземпляра са оживели само два, пише в. \"Метро\". При провеждането на експеримента в четвъртия ден на зачатието в 4 хиляди свински ембриона били въведени изкуствено отгледани клетки от маймуни. В сърцата, черните и белите дробове на прасенцата е имало ДНК от дългоопашати макаци. От родените десет екземпляра, осем починали в лабораторията след първата седмица и само два оживели.", "date": "2019.12.08", "title": "Вижте първите два хибрида между прасе и маймуна (ВИДЕО)"}
{"url": "https://www.monitor.bg:443/bg/a/view/dupnichani-v-panika-otkriha-trup-na-myj-do-bejzbolnija-stadion-182882", "text": "Труп на мъж беше открит в неделя в късния следобяд в Дупница. На тялото се натъкнали случайно преминаващи дупничани покрай бейзболния стадион в града. При вида на безжизненото тяло веднага е подаден сигнал на тел 112. Пристигналите на място медици само констатирали смъртта. „Мъжът е на около 60-годишна възраст. Проверката установи, че той е бил бездомник. Направен е оглед по тялото, като следи от насилие не са установени. Вече е установена и самоличността му“, коментираха от ОДМВР – Кюстендил. Тялото ще бъде закарано за аутопсия в болницата в Кюстендил. Заключението на съдебните медици, ще даде яснота за причината довела за фаталния край, като не се изключва да става въпрос за премръзване. „Наистина се уплашихме много. Открихме човекът да лежи в канала до стадиона. Какво е правил там нямаме представа, но определено шокът беше голям“, коментираха дупничани.", "date": "2019.12.08", "title": "Дупничани в паника, откриха труп на мъж до бейзболния стадион"}
{"url": "https://www.monitor.bg:443/bg/a/view/makron-pritisnat-ot-stachki-i-sreshta-v-normandski-format-182880", "text": "Френският президент Еманюел Макрон се надява да направи в понеделник първи пробив по темата Украйна, който може да успокои европейците, разтревожени от едностранните му действия по отношение на Русия, съобщи АФП. Макрон ще събере за пръв път с руския президент Владимир Путин и неговия украински колега Володимир Зеленски в Елисейския дворец. Заедно с германската канцлерка Ангела Меркел, те ще се опитат да намерят изход от конфликта, който от 2014 г. отне живота на над 13 000 души в проруската източна част на Украйна. Френският президент, който е най-открояващият се лидер в Европа, откакто стана ясно, че Меркел ще сложи край на политическата си кариера, шокира колегите си с думите си за НАТО (\"мозъчна смърт\"), непреклонната си позиция по въпроса с разширяването на ЕС и едностранните си инициативи по отношение на Русия. Срещата на върха в понеделник ще бъде първата по рода си от 2016 година. Преговорите между четиримата ръководители в \"нормандски\" формат - от името на френския регион, където се състоя първата им среща на високо равнище през 2014 г. - целят да приведат в действие споразуменията от Минск. Тези спогодби позволиха значително намаляване на насилието, но политическата им част така и не бе приложена. Макрон знае, че европейските му колеги имат очаквания от него и казва, че \"интересите в сферата на сигурността\" на континента са негов абсолютен приоритет. Той постави постигането на напредък по темата Украйна като предварително условие за подновяването на диалога с Русия. В същото време Макрон свика в неделя вечерта в Елисейския дворец министрите, ангажирани с проекта за пенсионна реформа, застрашен от стачки и протести, предаде АФП. Протестното движение започна в четвъртък, когато над 800 000 души, по данни на вътрешното министерство, излязоха по улиците на френските градове. Тогава бе обявена и стачка, засегнала силно железниците и обществения транспорт. Синдикатите призовават за нови протести във вторник. В сряда се очаква премиерът Едуар Филип да представи подробностите на планираната реформа. В неделя Филип изрази твърда решителност да завърши планираната пенсионна реформа, но лидерът на Общата конфедерация на труда Филип Мартинез заяви, че ще се бори докато планът не бъде оттеглен. Президентът Макрон иска да въведе пенсионна система с равни права за всички и да премахне подсистемите, при които някои работници в железопътния транспорт и други сектори могат да се пенсионират в началото на 50-те си години, с едно десетилетие преди останалите.", "date": "2019.12.08", "title": "Макрон притиснат от стачки и среща в Нормандски формат"}
{"url": "https://www.monitor.bg:443/bg/a/view/alma-leti-nad-sofija-s-out-of-control-vij-video-182866", "text": "Младата изпълнителка Alma, която е и най-новото лице на Virginia Records, изненада феновете си като неочаквано пусна нова парче точно преди Коледа. Дъщерята на Саня Армутлиева събра хиляди положителни отзиви за Out of Control,  което впечатлява и с интересен видеоклип. След като в рамките на годината тя изкара Perfect и Don’t Know”, а само преди дни и съвместното си изпълнение с Павел и Венци Венц „Адрес“, на 6 декември Alma пусна Out of Control, която отново е по неин текст и музика в колаборация с любимия й продуцент – румънеца Monoir. Двамата създават музика за рекордно кратко време и често се шегуват, че почти са готови с материал за албум. Новата песен отново е записана в студиото на Thrace Music в Констанца и е третата поред с Monoir. Още с премиерата си, Out of Control беше добавена в най-популярния плейлист на Spotify – New Music Friday в Дания, Полша и Исландия, както и в глобалния лист за перспективни песни на Tidal – Tidal Rising: Global. Намери място и в Hot Tracks на Apple Music в Италия, Русия и Турция. Видеото към новата песен е дело на режисьора Виктор Антонов – Рик и оператора Радослав Гочев. В него Alma полита буквално над София с помощта на люлка и кран, за което Алма отказва да ползва дубльор, тъй като обича екстремните преживявания.", "date": "2019.12.08", "title": "ALMA лети над София с Out of Control.ВИЖ ВИДЕО!"}
{"url": "https://www.monitor.bg:443/bg/a/view/uventus-s-pyrva-zaguba-v-italija-182881", "text": "„Лацио“ обърна и срази у дома шампиона „Ювентус“ с 3:1 в дербито от 15-ия кръг на италианската Серия „А“, нанасяйки му първо поражение в елита от началото на сезона. \"Орлите\" прекъснаха 16-годишната серия без успех в домакинствата си над този съперник за първенство - 3 равенства и 11 загуби. Последният успех на „Лацио“ пред своя публика бе през далечната 2003 година. Кристиано Роналдо (25) изведе „бианконерите“ напред в резултата след асистенция на Бентанкур и те задържаха аванса си почти до почивката. В добавеното време на първата част Луис Фелипе (45+1) изравни след подаване на Луис Алберто. В 69-ата минута гостите останаха в намален състав, след като Куадрадро бе изгонен с директен червен картон. С човек повече домакините стигнаха до пълен обрат. Сергей Милинкович-Савич (74) се разписа след втора асистенция на Луис Алберто, а в последните секунди от добавеното време Фелипе Кайседо (90+5) оформи крайния резултат. След седмата си поредна победа в шампионата “Лацио” е трети с 33 точки и три по-малко от “Ювентус”, който изостава с 2 от лидера “Интер”.", "date": "2019.12.08", "title": "„Ювентус“ с първа загуба в Италия"}
{"url": "https://www.monitor.bg:443/bg/a/view/levski-na-5-tochki-ot-vyrha-cska-se-izdyni-182900", "text": "„Левски“ успя да се възползва от грешната стъпка на лидера „Лудогорец“ и скъси разликата до върха на 5 точки. „Сините“ спечелиха безпроблемно с 2:0 срещу „Витоша“ и дръпнаха с 6 точки пред ЦСКА, който по-рано през деня се издъни и стигна само до 0:0 с „Арда“. Въпреки че треньорът на „сините“ Петър Хубчев даде почивка на част от титулярите, домакините взеха с лекота победата след попадения на Паулиньо (24) и Станислав Иванов (60). Мачът ще се запомни и със завръщането в игра на нападателя Станислав Костов. Голмайсторът на миналия сезон в Първа лига влезе като резерва в последните минути, след като не бе играл в официален мач от пролетта и дълго време се възстановява от травма. След като преди 3 дни „червените“ биха измъчено с 1:0 за Купата същия съперник, сега стигнаха само до безлично 0:0. Играчите на Милош Крушчич бяха толкова безсилни, че за целия мач не отправиха нито един изстрел в очертанията на вратата. Поредната слаба игра пък почти сигурно означава, че сръбският специалист няма да получи постоянен договор и ще напусне клуба по време на зимната пауза. „Нямаме решение в атака“, оплака се Крушчич след мача, а колегата му в „Арда“ Стамен Белчев допълни: „Два беззъби отбора и логично нулево равенство“. След мача от ЦСКА се оплакаха и от расизъм спрямо нигерийския национал Вив Соломон Отабор. „Категорично ще се борим срещу това като авторитетен клуб, в който играят футболисти от различни националности. Расизмът е бич за съвремието ни и няма място нито в обществото, нито по спортните терени на България“, написаха „армейците“ на официалния си сайт.", "date": "2019.12.08", "title": "„Левски“ на 5 точки от върха, ЦСКА се издъни"}
{"url": "https://www.monitor.bg:443/bg/a/view/barsa-si-vyrna-vyrha-mesi-s-hettrik-182879", "text": "Шампионът „Барселона“ разби гостуващия „Майорка“ с 5:2 в зрелищен спектакъл на „Камп Ноу“ от 16-ия кръг на Примера дивисион и се върна на лидерската позиция пред „Реал“ (Мадрид). Преди срещата най-големият син на Лионел Меси - Тиаго, поднесе шестата \"Златна топка\" на своя татко. Аржентинецът вдигна рекордния приз за радост на публиката на \"Камп Ноу\" и след това зарадва феновете на каталунците с голове. Меси (17, 41, 83) блесна с хеттрик след асистенции на Антоан Гризман, Иван Ракитич и Луис Суарес. Преди това Антоан Гризман (7) бе открил резултата след асистенция на германския страж Марк-Андре тер Щеген, който изпълни перфектно удар от вратата и изведе своя съотборник. Другият гол за каталунците бе дело на Луис Суарес (43) малко преди почивката след подаване на Френки де Йонг. С успеха „Барса“ се върна на върха с 34 точки и по-добра голова разлика от големия съперник „Реал“ (Мадрид). На 18 декември двата испански гранда излизат един срещу друг в голямото дерби Ел Класико.", "date": "2019.12.08", "title": "„Барса“ си върна върха, Меси с хеттрик"}
{"url": "https://www.monitor.bg:443/bg/a/view/luiza-grigorova-prodava-bijuta-182878", "text": "Актрисата Луиза Григорова-Макариев се зае с ново начинание. Чаровната брюнетка ще продава бижута, като тя е един от създателите на новата марка към бранда на майка й Ивет Григорова. За това се похвали самата Луиза в социалните мрежи. „Ново начало? С гордост и щастие искам да ви споделя, че аз съм един от създателите на нова марка за бижута. и всичко по нея трябва да бъде само допълнение. На добър час!\", написа в Инстаграм звездата от „Стъклен дом“. Междувременно младата актриса се радва на успеха на новия филм с нейно участие „Диви и щастливи“. В лентата главните роли са поверени на Луиза и на Яна Маринова. Продукцията привлече 22 хиляди зрители пред големия екран още в премиерния си уикенд. „Този филм е най-великото приключение в живота ми“, коментира наскоро съпругата на режисьора Мартин Макариев.", "date": "2019.12.08", "title": "Луиза Григорова продава бижута"}
{"url": "https://www.monitor.bg:443/bg/a/view/injeneri-i-it-specialisti-na-opashka-za-boklukchii-182871", "text": "Деветима от тринайсетимата души, спечелили конкурса за оператори по чистотата в южния италиански град Барлета, са с висше образование.  Сред тях има инженер, завършил университет с пълно отличие, специалистка по маркетинг, експерт-счетоводител, двама IT-специалисти, филоложка и др. Всички те са на възраст под 40 години и говорят добре поне един чужд език. Били са привлечени от възможността да сключт с общината безсрочен трудов договор, който да им осигурява 1200 евро нетна месечна заплата, плюс 13-та и 14-та плата, както и бонуси и сериозни премии при извънреден труд. За местата за боклукчии в Барлета са кандидатствали общо 891 души, като сред отхвърлените е имало поне двайсетима висшисти, а над 300 са били кандидатите със средно бразование – техници, агрономи, готвачи, администратори в хотели, екскурзоводи и др.", "date": "2019.12.08", "title": "Инженери и IT-специалисти на опашка за боклукчии"}
{"url": "https://www.monitor.bg:443/bg/a/view/ludogorec-s-moshtna-ataka-sreshtu-refera-kabakov-182887", "text": "Сериозна атака предприе „Лудогорец“ към най-добрия български съдия в момента Георги Кабаков. Реферът си навлече гнева на разградчани, след като отмени гол на Кешеру в последната минута при равенството 1:1 с „Черно море“. Потворенията показаха, че Кабаков е взел правилно решение, но въпреки това „орлите“ бяха бесни. След мача приближени до собственика на „Лудогорец“ Кирил Домусчиев медии атакуваха остро Кабаков, настоявайки да бъде изхвърлен от съдийството, въпреки че международният рефер свири в Шампионската лига и Лига Европа, а е гласен от УЕФА дори за финалите на Евро 2020. В кампанията се включи лично и Домусчиев, който използва профила си във Фейсбук, за да протестира срещу Кабаков. „Гледах мача „Манчестър Сити“ - „Манчестър Юнайтед“ и си мисля колко полезен ще е ВАР за българското първенство. Тогава няма да има клубове, които са ощетявани от \"Кабаковците\"! Докато съм член на Изпълкома, ще настоявам за ВАР на всички стадиони. Нека футболът възтържествува!!!\", написа собственикът на „Лудогорец“. От клуба обявиха пък, че ще пуснат жалба в Съдийската комисия срещу отсъжданията на Кабаков. Освен това треньорът Станислав Генчев обяви, че се надява този съдия никога повече да не ръководи мачове на „Лудогорец“. Очаква се в близките дни да стана ясна оценката на арбитъра от съдийския наблюдател на БФС, като тя най-вероятно ще бъде висока, защото на практика в мача нямаше сериозни грешки в отсъжданията.", "date": "2019.12.08", "title": "„Лудогорец“ с мощна атака срещу рефера Кабаков"}
{"url": "https://www.monitor.bg:443/bg/a/view/ceco-sokolov-izveze-zenit-do-bronz-na-klubnija-mondial-182888", "text": "Националът Цветан Соколов и тимът на \"Зенит\" (Казан) спечелиха бронза на световното клубно първенство, което се провежда в Бетим (Бразилия). Руските вицешампиони надиграха категорично катарския \"Ал Райан\" с 3:0 (25:21, 25:18, 25:17) в двубоя за третото място на надпреварата.  \"Зенит\" се окичи с втория си бронз в историята - след 2011 г. Воденият от Алексей Вербов тим има във витрината си една титла - от 2017 г., както и две сребърни отличия - от 2015 и 2016 г.  Цецо Соколов бе над всички с 13 точки (3 аса, 1 блокада), Фьодор Воронков приключи с 10 точки (1 блокада). Ървин Нгапет добави 9 (2 аса). /bgvolleyball.com", "date": "2019.12.08", "title": "Цецо Соколов извезе \"Зенит\" до бронз на клубния Мондиал"}
{"url": "https://www.monitor.bg:443/bg/a/view/4-ot-10-firmi-v-gyrcija-tyrsjat-specialisti-182885", "text": "Четири на десет фирми в Гърция търсят инженери, химици и адвокати и други висококвалифицирани специалисти, пише „Катимерини“. Недостигът на кадри е независимо от високата безработица в южната ни съседка, която е на ниво от 16,7%. Изтичането на мозъци, симптом на многогодишната криза, довела до това, че през 2008-2017 г. над 500 000 души, предимно млади и млади, напускат Гърция и търсят по-голям късмет другаде. Според Асоциацията на бизнеса и индустрията (ΣΕΒ) са необходими серия от мерки, от една страна, за да се предотврати напускането на други от Гърция, а от друга, за да се върнат много от заминалите зад граница. Проучването на работодателската организация сочи още недостиг в над половината от фирмите на специалисти за внедряване и поддръжка на цифрови технологии. Една трета от предприемачите информират за дефицит и на средни техници в тази сфера. От ΣΕΒ предлагат на властите 20 мерки за справяне с проблема с недостига на квалифицирани кадри. Сред тях са целенасочени регионални политики, намаляване на данъчната тежест върху производителния труд, създаване на екосистема от инструменти за стартиращи иновации, стимули, чрез освобождаване от данъци и субсидии, за набиране на квалифициран персонал от чужбина.", "date": "2019.12.08", "title": "4 от 10 фирми в Гърция търсят специалисти"}
{"url": "https://www.monitor.bg:443/bg/a/view/vasileva-i-novara-ostanaha-chetvyrti-na-svetovnoto-klubno-pyrvenstvo-po-volejbol-182877", "text": "Тимът на \"Новара\" и българката Елица Василева останаха на четвъртото място на световното клубно първенство по волейбол, което се провежда в Китай. В двубоя за бронзовите медали италианският отбор загуби с 0:3 (24:26, 23:25, 21:25) срещу турския \"Вакъфбанк\". Националката Василева се отличи с 10 точки, а нейната съотборничка Йована Бракочевич завърши с 14 точки и беше най-резултатна за \"Новара\". Трикратният световен клубен шампион \"Вакъфбанк\" завършва за втори път на трето място в крайното класиране.", "date": "2019.12.08", "title": "Василева и \"Новара\" са четвърти на световното клубно първенство"}
{"url": "https://www.monitor.bg:443/bg/a/view/ledeno-shou-zaradva-vrachani-182867", "text": "Десетки жители и гости на Враца аплодираха феерично ледено шоу, показано на пързалката пред паметника на Христо Ботев на централния площад. Красивата феерия представиха фигуристи от елитния столичен клуб „Славия“ и е част от Коледната програма на местната община. За показаното майсторство на леда и изпълнените невероятни съчетания талантливите фигуристи получиха заслужени бурни овации.", "date": "2019.12.08", "title": "Ледено шоу зарадва врачани"}
{"url": "https://www.monitor.bg:443/bg/a/view/kmetica-zabrani-da-se-umira-prez-uikenda-182883", "text": "Кметицата на малката френска община Грел Изабел Дюжеле издаде заповед, с която било забранено на местните жители да умират у дома през почивните и празнични дни, информира телевизионният канал Си нюз. Медията цитира съобщение, което се е появило в сайта на общината. Решението било взето, за да бъде привлечено вниманието на централните власти върху проблема с недостига на лекари в района. Новата мярка била породена от факта, че миналата седмица Изабел Дюжеле не могла да намери лекар, който да удостовери кончината на местен жител. ", "date": "2019.12.08", "title": "Кметица забрани да се умира през уикенда "}
{"url": "https://www.monitor.bg:443/bg/a/view/istoricheski-park-kraj-varna-stana-izbor-na-bylgarite-turisticheski-konkurs-182870", "text": "Исторически парк край варненското село Неофит Рилски стана избор на българите в конкурса на „Годишни награди в туризма 2019“ с 15 446 гласа, подадени през Интернет, става видно от сайта на ведомството. С почти 2000 вота по-назад е НИМ-София, а архитектурният исторически резерват „Царевец“ в старата престолнина Велико Търново е едва не третото място с 10 050 харесвания. Чак на девето място е култовият Мадарски конник, на десето място е наскоро добилият регионални правомощия етнографски музей на открито „Етъра“ до Габрово. Община Сливен е първа в категорията за предоставяне на възможности за културно-исторически туризъм, следващите в редичката са общините Минерални бани и Стрелча. В категорията за балнео и СПА-туризъм община Велинград е първенец с 56,35%. Варна и и Созопол са водили люта битка в категорията за морски туризъм, все пак морската столица е победила с малко над 7%.При вечните съперници в планинските общини победител е Самоков с 58,14 % , като Банско е на второ място , но с едва 16,47 на сто от харесванията. Конкурсът, който е в 16 категории се провежда от 2016-а година, тазгодишните победители предстои да бъдат официално обявени на 16 декември, но вече могат да бъдат видени на сайта туристическото министерство.", "date": "2019.12.08", "title": "Исторически парк край Варна стана избор на българите в туристически конкурс"}
{"url": "https://www.monitor.bg:443/bg/a/view/arestuvaha-karuca-s-dyrva-brakonierite-otyrvaha-aresta-182869", "text": "Каруца, пълна с дърва е задържана в районното полицейско управление в Козлодуй. Тримата бракониери, които са секли незаконно гората край града на Първа атомна обаче отърваха ареста. Те са хванати малко преди 16.30 часа в събота от полицейски екип, извършващ обход в Козлодуй. Униформените извършили проверка на каруца с конски впряг, натоварена с дървесина и на тримата младежи от Козлодуй, които се возили в нея. Служителите на реда установили, че талигата е натоварена с 2 кубика дърва за огрев, като никой от превозвачите не притежавал превозен билет, документ за произход и контролна горска марка На 21-годишния водач и собственик на каруцата е съставен акт, а каруцата и дървата са оставени на съхранение в районното управление на атомния град. По случая е образувана преписка.", "date": "2019.12.08", "title": "Арестуваха каруца с дърва, бракониерите отърваха ареста "}
{"url": "https://www.monitor.bg:443/bg/a/view/kola-pomete-dete-na-peshehodna-pyteka-182864", "text": "Дете една не загина след като бе пометено от кола на пешеходна пътека в Бяла Слатина. Инцидентът е станал малко след 20 часа в събота, съобщиха от пресцентъра на МВР във Враца. 61-годишният водач на лек автомобил „Опел Астра” е карал твърде бързо и е блъснал пресичащо на пешеходна пътека 10-годишно дете от Севлиево. Шофьорът, който е местен жител, е изпробван за алкохол с техническо средство, като дрегерът отчел отрицателен резултат. От удара детето не е получило застрашаващи живота му наранявания. Момчето е прегледано в спешния център в Бяла Слатина. Там лекарите установили, че има контузии в областта на левия крак и го насочили за лечение към ортопедичен кабинет на многопрофилната болница в Плевен. Според разследването, до инцидента нямало да се стигне, ако шофьорът е карал със скорост, съобразена с тъмната част на денонощието и намалена видимост поради мъгла. Освен това асфалтът е бил мокър и той е отнел предимство на пешеходец, преминаващ по зебра. Не е в полза на водача и обстоятелството, че той е проявил непредпазливост към уязвим участник в движението, а именно към дете. По случая е образувано досъдебно производство в районното управление на Бяла Слатина.", "date": "2019.12.08", "title": "Кола помете дете на пешеходна пътека"}
{"url": "https://www.monitor.bg:443/bg/a/view/za-stidentskija-praznik-trygna-i-kabinkovija-lift-nad-bansko-182868", "text": "Днес тръгна и кабинковият лифт от Банско до Бъндеришка поляна. Ски зоната отвори една част от пистите в Пирин планина. Официалното откриване на зимния сезон е в събота. Заради студентския празник концесионерът на ски центъра „Юлен“направи всичко възможно, за да гарантира още една екстра в града под Тодорка. Ски куророт №1 в България - Банско, спази традицията първи да отвори пистите за зимни спортове у нас. Цената на дневната картата ще е 35 лв. За официалното откриване от Австрия пристига легендата и олимпийски шампион Марио Мат. Той е олимпийски и трикратен световен шампион. Заедно с него по писта „Томба“ ще кара и 5-кратният носител на Световната купа - Марк Жирардели. Един късметлия участвал в играта \"Търсачи на съкровица\" на 14 декември на \"Бъндеришка поляна\" пък ще си тръгне по традиция с чисто ново „Ауди“. Група \"Ъпсурт\" ще изнесе концерт в ски зоната и допълнително ще се погрижи за доброто настроение на феновете.", "date": "2019.12.08", "title": "Тръгна кабинковият лифт над Банско "}
{"url": "https://www.monitor.bg:443/bg/a/view/tec-na-kovachki-v-sliven-iska-da-gori-otpadyci-182851", "text": "За огромни количества отпадъци и бали слама, складирани в близост до ТЕЦ – Сливен, алармират природозащитници, които са успели да заснемат част от боклука до централата, собственост на бизнесмена Христо Ковачки.  Те настояват за проверка от министъра на екологията и околната среда и остро възразяват срещу евентуалната възможност Градът на стоте войводи да бъде обгазен. Преглед в сайта на РИОСВ – Стара Загора установи, че още на 11 ноември бившият вече шеф на екоинспекцията, която отговаря и за Сливенска област е подписал решение под № СЗ-70-ПР/2019 да бъде извършен ОВОСС във връзка с инвестиционно предложение, направено от „Топлофикация Сливен“ ЕАД. Предложението е за промени в единият от съществуващите котлоагрегати в централата с цел изгарянето на RDF/отпадъци от битов произход/ и въглищен прах като намеренията са да се горят по 2 т/час. Предложението е от наемателя на котела, димитровградското „Еко енергия“ холдинг“ ЕООД, което има сключен договор с местната топлофикация от август 2018 година.  От екоинспекцията отбелязват че освен неопасни отпадъци от типа RDF се предвижда изгарянето и на други боклуци извън този тип, като обемът и мащабите на намерението са големи и могат да окажат съществено въздействие върху околната среда. Става ясно, че има депозирани още две идентични инвестиционни намерения на същата промишлена площадка, която и без това е замърсена и представлява зона с повишен риск. Проверка в Търговския регистър показва, че „Еко Енергия холдинг“ ЕООД е с предмет на дейност: „Извършване на техническа подръжка, текущи и основни ремонти на производствените съоръжения, строителна, монтажна и ремонтна дейност, отдаване на помещения под наем, да извършва в страната и чужбина сделки от всякакъв вид и да се задължава по всякакъв начин вкл. и да придобива право върху обекти на интелектуална собственост и ноу-хау и всяка друга незабранена от закона дейност.“. То е било учредено  с капитал от 5 000 лв през 2008 година от петър Иванов Петров и офшорката  СЕРВЕРА ИНВЕСТМЪНТС ЛИМИТИД, но в момента негов едноличен собственик е Стоеслава Ганчева Ланджева. Тя е подписала и инвестиционното предложение за изгарянето на RDF и въглищен прах до община Сливен още през август 2018 година. Нейното име е свързано по различен начин със собствеността на половин дузина търговски дружества, сред които  веригата магазина „Европа“ и „Трейд шипинг“ ООД, което през 2018 година е получило регистрация за складиране на 540 000 т RDF  и други запалими отпадъци  върху имот, собственост на „Топлофикация“ – Бургас в северната промишлена зона на крайморския град.", "date": "2019.12.08", "title": "ТЕЦ на Ковачки в Сливен иска да гори отпадъци"}
{"url": "https://www.monitor.bg:443/bg/a/view/mitko-kalajdjiev-napusna-fermata-182858", "text": "Младият бизнесмен Митко Калайджиев напусна „Фермата“, след като се изправи в дуел срещу Краси Джунов, който беше един от най-близките му приятели в шоуто. Автомонтьорът успя да защити мястото си и след неочаквани обрати победи бизнесмена с финален резултат от 9 на 6 точки. Битката започна с приятелска целувка и завърши с горчива раздяла. Това се случи след прецедент в третата битка „Пъзелът на Фермата“, която завърши с разлика от едва секунда и половина в полза на Митко. След като обявиха победата му в играта, водещите съобщиха, че представител на продукцията е забелязал, че Димитър е извадил с един пирон по-малко от опонента си и така резултатът се компрометира. Нямаше да го дискутираме, ако разликата във времето на Димитър и на Краси не беше под 2 секунди. Не оставяме нищо скрито от вас, уважаеми зрители, и затова дискутираме този проблем открито. Минахме през всякакви варианти, за да решим какъв да бъде развоя на тази битка, но оттук нататък не можем да преценим без дуелистите“, обърнаха се към Митко и Краси водещите. Иван и Андрей предложиха няколко сценария за продължаване на играта. Краси избра битката да бъде изиграна отново, но Митко предпочете да подари на опонента си трите точки и да продължат състезанието с 4-та и 5-та битка. Не искам да делим точки в игра, която аз съм спечелил“, двусмислено коментира Митко. Той отговори вярно на всички въпроси от Алманаха, с което поведе в резултата с 6 на 4 точки, но изходът от дуела бе решен в петата битка, която Краси завърши с над минута по-бързо и прибави пет точки за финалния резултат от 9 на 6 в негова полза. На сбогуване Краси целуна ръката на Митко и му предложи да пият заедно от дамаджаната с вино. Младият бизнесмен не успя да прикрие разочарованието си от загубата на Арената и не спести обвиненията към близкия си приятел. и не показа да уважава себе си. Донякъде го разбирам, защото парите са му на всяка цена, но трябва да имаш поне малко самоуважение. Той е малка душа“, ядосано коментира Митко, според когото Краси е готов на всичко в борбата за голямата награда от 100 000 лева.", "date": "2019.12.08", "title": "Митко Калайджиев напусна „Фермата“"}
{"url": "https://www.monitor.bg:443/bg/a/view/nevil-obvinjavame-bylgarite-a-nie-sme-syshtite-rasisti-182872", "text": "Расистки скандал на манчестърското дерби между „Сити“ и „Юнайтед“ разбуни духовете в Англия. По време на мача, спечелен от „Червените дяволи“ с 2:1, е имало обиди на расистка основа към нападателя Фред. За инцидента е уведомен съдията Антъни Тейлър, а освен това бе разпространено видео, на което фен се прави на маймуна по адрес на тъмнокожия играч. От „Сити“ потвърдиха за инцидента и заявиха, че полицията вече е арестувала няколко души. Расистката случка обаче даде повод на бившия капитан на „Манчестър Юнайтед“ Гари Невил да припомни скандала от мача на Англия с България в София. Бранителят коментира в ефира на „Скай Спортс“, че на Острова трябва първо да решат собствения си проблем, преди да обвиняват другите държави. „Ние съдим българите и яростно ги атакуваме - тези 30, 40 привърженици от България, които демонстрираха расизъм към английските играчи в този мач. Това обаче не се случва само в България. Случва се в нашата страна, в нашето първенство. Ние винаги съдим другите страни за това как се справят с расизма, но ние също не се справяме добре”, коментира още той.", "date": "2019.12.08", "title": "Невил: Обвиняваме българите, а ние сме същите расисти"}
{"url": "https://www.monitor.bg:443/bg/a/view/otkriha-otkradnati-predi-40-godini-kartini-182865", "text": "Картини, откраднати преди 40 години от бившата ГДР от музея в замъка Фриденщайн в град Гота, бяха открити в Германия, съобщава сп.\"Шпигел\". По информация на изданието става дума за платната \"Света Екатерина\" на художника Ханс Холбайн, \"Селска улица с каруци и крави\" на Ян Брьогел, \"Портрет на млад човек\" на Франс Халс, \"Старец\" на Ян Ливенс и \"Автопортрет със слънчоглед\" на Антонис ван Дайк. През месец юли 2018 година лица, пожелали да останат анонимен, са съобщили чрез своя адвокат на фонда на замъка Фриденщайн, че владеят откраднатите картини. При все това те не могли да дадат убедителни данни за тяхното придобиване. Властите на град Гота са водили с адвоката тайни преговори, при които се съгласили да заплатят за платната 5,25 милиона евро. Дали притежателите на творбите са получили сумата, не стана известно. Но картините са били предадени на държавата през месец септември 2019 година. Платната се намират в лабораториите на обединението \"Държавни музеи на Берлин\" за установяване на автентичността им. Пет картини бяха откраднати от музея на замъка Фриденщайн в нощта на 13 срещу 14 декември 1979 година. Тогава кражбата, оценена на 5 милиона източногермански марки, беше определена като най-голямата на предмети на изкуството в ГДР.", "date": "2019.12.08", "title": "Откриха откраднати преди 40 години картини "}
{"url": "https://www.monitor.bg:443/bg/a/view/bylgarskite-deca-sa-na-5-o-mjasto-v-sveta-po-zatlystjavane-v-evropa-182876", "text": "Българчетата са на пето място по затлъстяване в Европа. Една трета от българите под 18 години са с наднормено тегло. Това показват данните на Световната здравна организация. С тези данни Световната здравна организация напомня, че храненето на подрастващите трябва да бъде подпомогнато. Всяка година държавата отделя средства за безплатни закуски. Според някои директори на български училища обаче средствата са твърде малко, за да може безплатните закуски да бъдат и здравословни. Наредбите на здравното министерство задължават директорите на училищата да предлагат разнообразно хранене на децата. По-малко от 60 ст. са парите, които се полагат за закуска на дете, разясни директорът на столичното СУ „Васил Левски“ Милена Аначкова пред БНТ. Според нея трудно може да се предложи нещо качествено за тази цена, което да е различно от тестените и вредни храни. Към 2025-а над 250 000 деца ще са с наднормено тегло според Вангелия Мангезова, от Фондация \"За храната\". Според експерта проверките които се извършват от институциите, отговорни за качеството на храните са недостатъчни. Не е помислено и предвидено разнообразно меню за децата с непоносимост към млечни продукти, както и за децата с различни алергии. Според Мангезова освен това, че близо четвърт милион деца, се очаква да бъдат с наднормено тегло след 6 години, данните на СЗО сочат, че близо 10 000 от подрастващи ще са в преддиабетно или диабетно състояние. Ако контролът си остане същият, и не се предприемат мерки живота и здравето на голяма част от децата ще са застрашени, категорични са експертите. Процентът на затлъстелите деца у нас е скочил повече от двойно за 15 години. Това става ясно от ежегодния Глобален доклад за храненето на ООН за миналата година. Освен до проблеми с наднорменото тегло нездравословното хранене на нашенците довело и до зачестяване на хора, заболели от анемия. Момчетата по-често имали проблем с теглото, отколкото момичетата, става ясно още от доклада. 33.6 на сто от момчетата, които страдат от затлъстяване в България, са на възраст между 5 и 19 години. За сравнение през 2000г. те са били 20 на сто. Момичетата с наднормено тегло през 2018 са 23%, като през 2000г. те са били 14%. Докладът дава Амстердам като добър пример за справяне със затлъстяването. През 2012г. градът е въвел програми за борба с наднорменото тегло при децата. Мерките са включвали чешми за достъп до питейна вода на публични места, ограничения на рекламите на храни и ръководства за снабдяване на училищата със здравословни закуски.", "date": "2019.12.08", "title": "Българчетата са пети по затлъстяване в Европа"}
{"url": "https://www.monitor.bg:443/bg/a/view/ledenata-pyrzalka-unak-otvori-vrati-za-lubitelite-na-zimnite-sportove-182874", "text": "Министърът на младежта и спорта Красен Кралев откри ледената пързалка „Юнак“. Заради големия интерес на столичани през миналия зимен сезон, през този съоръжението е два пъти по-голямо. Площта на пързалката е 1200 кв. м. „Много съм щастлив, че изпълнихме поредното си обещание към софиянци. Тази пързалка е емблематична, на нея много наши елитни спортисти в зимните спортове са започнали своята кариера. Точно тук много млади хора са направили първия си контакт с ледените спортове. Повече от 30 години пързалката не беше функционирала. Миналата година, чисто експериментално, отворихме пързалката с непълния ѝ капацитет, за да видим как ще се справим с организацията, а днес за първи път я откриваме в пълния ѝ размер“, заяви министър Кралев и покани всички желаещи да посетят съоръжението. Ледената пързалка работи всеки ден от 10.00 до 21.30 часа и ще бъде отворена до края на зимния сезон. Тя ще бъде безплатна за деца до 3 години. Входът ще бъде безплатен и за деца до 13 годишна възраст от понеделник до петък в часовете от 10.00 до 11.30 и от 16.00 до 17.30. Закупени са 300 броя нови кънки, а за начинаещите са осигурени инструктори и помощни пособия. Пързалка „Юнак“ беше открита с турнир по хокей на лед за деца, в който взеха участие отборите на „Славия“, НСА и „Ирбис-Скейт“. „София имаше нужда от подобно съоръжение и съм радостен, че даваме старт на новия зимен сезон с подобен турнир за най-малките“, заяви Красен Кралев, който поздрави участниците в надпреварата. По идея на министър Кралев на 28 декември ще се проведе Коледен турнир за деца по хокей на лед. Ледената пързалка е собственост на „Национална спортна база“ ЕАД. Съоръжението беше закупено миналата година, като беше използвано и по време на световното първенство по шорттрек в „Арена Армеец“.", "date": "2019.12.08", "title": "Ледената пързалка „Юнак“ отвори врати за любителите на зимните спортове"}
{"url": "https://www.monitor.bg:443/bg/a/view/prjasna-shofiorka-otnese-taksi-pred-restorant-182854", "text": "Наскоро получила свидетелство за правоуправление водачка на лек автомобил „Тойота Ярис“ буквално отнесе таксиметрова кола недалеко от центъра на Стара Загора след като не спря на знак „Стоп“. Инцидентът, при който със строшени крайници е пътуващата в таксито възрастна жена, е станал около обяд в събота при нормална видимост  на  пресечката на улиците „Свети отец Паисий“ и „Васил Левски“. Водачката на тойотата е карала със сравнително ниска скорост, около 60 км /час, коментират свидетели на удара, при който само отворилите се еърбеци на таксито са спасили шофьора и пътничката на задната седалка от по-тежки наранявания. Близо 4 часа престояха на местопроизшествието двата автомобила, докато бъде направен оглед. Пострадалата е била откарана в спешното приемно отделение на УМБАЛ „Проф. д-р Стоян Киркович“ и е хоспитализирана. С уплаха са се разминали жената и таксиметровият шофьор. Образувано е досъдебно производство, в специализираната фейсбук група „Шофьори Стара Загора“ се появиха десетки коментари за необходимостта от поставянето на светофарна уредба на това място или поне „легнали полицаи“. Според участници в чата по същото време е станала още една сходна катастрофа, но без пострадали. Отново е бил „подминат“ знак „Стоп“.", "date": "2019.12.08", "title": "Прясна шофьорка отнесе такси пред ресторант"}
{"url": "https://www.monitor.bg:443/bg/a/view/tejlyr-suift-e-naj-visokoplatenijat-izpylnitel-v-sveta-182856", "text": "Поп сензацията Тейлър Суифт оглави годишната класация на списание „Форбс“ за най-високоплатени музиканти в света. През 2019-а чаровната блондинка е изработила впечатляващите 185 милиона долара. Според изданието, затова е допринесло сключването на нова сделка с лейбъла й, както рекламни договори и финалната част от турнето й. На второ място се нарежда рапърът Кание Уест със 150 милиона долара. Трети е хитмейкърът от Съфолк Ед Шийрън, който е припечелил 110 милиона долара през последните месеци. Следват The Eagles (100 милиона долара), Елтън Джон (84 милиона долара), Джей Зи и съпругата му Бионсе (по 81 милиона долара всеки).", "date": "2019.12.08", "title": "Тейлър Суифт е най-високоплатеният изпълнител в света"}
{"url": "https://www.monitor.bg:443/bg/a/view/antyni-ivanov-na-final-v-koronnata-si-disciplina-182855", "text": "Антъни Иванов влезе във финала на 200 м бътерфлай на европейското първенство по плуване на малък басейн в Глазгоу. Националът запази тенденцията всяка година да бъде в осмицата на голям шампионат. В коронната си дисциплина Иванов завърши първи в трета серия с време 1:53,48 мин. и влезе във финала с шести резултат, даващ му по-добър коридор. Българинът направи много разумно плуване, без да се поддава на тактиката на другите съперници. Най-бързо време в сериите даде руснакът Александър Харланов – 1:52,00 мин. Финалът на 200 м е довечера. С нови лични постижения завършиха преди това участието си Диана Петкова и Калоян Левтеров. Петкова атакува националния рекорд на 50 м св. стил и пипна стената на 25,06 сек., като зае 24-о място. Калоян Левтеров пък подобри личното си време на 50 м гръб, плувайки за 26,02 сек. и завърши на 53-а позиция. След първото си европейско първенство при мъжете Йосиф Миладинов коментира за BGswim.com представянето си в Глазгоу. \"Шампионатът мина добре, но не според очакванията ми. Видях, че конкуренцията при мъжете е много силна. Има много неща, които са за оправяне в плуването ми\", заяви Миладинов, а треньорът му Герард Моерланд сподели:  \"Йосиф е като гепард. Усилията ни са насочени към олимпийските игри в Токио, където ще гоним бързо плуване на 100 м бътерфлай.\"", "date": "2019.12.08", "title": "Антъни Иванов на европейски финал в коронната си дисциплина"}
{"url": "https://www.monitor.bg:443/bg/a/view/tyrgovskite-sporove-svaliha-s-15-stokooborota-mejdu-sa-sht-i-kitaj-182859", "text": "Търговските спорове свалиха с 15% стокооборота от януари до края на ноември между САЩ и Китай с 15,2% на годишна база до 494,5 млрд. долара, сочат данни на митническото управление на КНР, цитирани от световните агенции. Износът на фирмите от най-голямата комунистическа държава към САЩ за периода е паднал с 12,5%, до 383,5 млрд. долара. За 11-те месеца САЩ са внесли в Китай стоки само за 110,9 млрд. долара или с 23,3% по малко от времето от януари до края на ноември миналата година. През миналия месец китайският за САЩ износ е била за 35,5 млрд. долара, а импортът от щатите - 10,9 млрд. долара. Стокооборотът межу САЩ и Китай за 2018-та отчете ръст от 28,5% до 633,5 млрд. долара. През миналата година китайският експорт се увеличи с 11,3% и до 478,4 млрд. долара, а а импортът от щатите само с 0,7%, до 155,09 млрд. долара. Търговският дисбаланс в полза на Пекин нарасна от 275,8 млрд. долара през 2017-та до 323,3 милиарда.", "date": "2019.12.08", "title": "Търговските спорове свалиха с 15% стокооборота между САЩ и Китай"}
{"url": "https://www.monitor.bg:443/bg/a/view/starejshini-umuvat-za-novi-ceni-na-pomeshtenija-pod-naem-182853", "text": "Над определянето на нови, по-високи цени, при наемането на сграда и помещения за културни цели ще умуват общинските съветници в Стара Загора на последното си за годината събиране на 29 декември. В предложението си кметът на Града на липите Живко Тодоров е отбелязал, че съвсем наскоро са отворили вратите музей „Дом Литературна Стара Загора“ и обновения „Културен център“, където са инвестирани близо 3 млн. лева от местните приходи и различни европрограми. Предстои да заработят активно къща-музей „Николай Лилиев“ и културен център за даровити деца „проф. Петър Жеков“, от които се очаква да носят приходи, с които да се осъществява поддръжката и обслужването им. От общинската администрация предлагат минимални цени за посещения в литературни музей: там за изнасянето на беседа на български език от уредниците ще трябва да се заплащат едва 10 лева, а без входна такса ще бъдат децата до 7-годишна възраст. За останалите цените са левче за деца над 7 години, ученици и студенти, а за възрастните е 2 лв. 3360 лева ще струва ползването на модерната зала в културния център в рамките на 6 часа, а ако наемателят реши да направи още един спектакъл в същия часови диапазон цената набъбва с още 1 200 лв за всеки спектакъл, като сумата е с включен ДДС. Нови са цените и за изложби във фоайета на двата етажа като варират от 360 до 480 лв. за до две седмици. Сумата обаче не включва обслужването от персонала на центъра. 3000 лв. ще струва наемането на голямата зала в оперния театър, обслужването от персонала е предмет на отделна договореност. Очаква се  цените да бъдат приети без бурни дебати, за разлика от предложението да бъде одобрена план – сметка за събирането на 13 801 020 лв., необходими за сметосъбиране, извозване до регионалното депо, зимна поддръжка и парите за екоинспекцията-1 712 900 лв. На заседанието предстои да бъде одобрена новата структура на общинската администрация, която предвижда 5 заместник-кметове. Планира се запазване числеността на персонала от 359 бройки, като 81 ще се дофинансират от собствени приходи и остатъци от предходни години.  ", "date": "2019.12.08", "title": "Старейшини вдигат наемите на помещения в Стара Загора "}
{"url": "https://www.monitor.bg:443/bg/a/view/krystovishte-sybra-katastrofite-na-shumen-za-chetiri-chasa-182843", "text": "Кръстовище в Шумен събра всички катастрофи за денонощието в града, след като само за четири часа бяха регистрирани две тежки произшествия на едно и също място. И в двата случая в дъното на инцидентите са неспазване на предимство и движение с висока скорост в пределите на града. Първата катастрофа по думите на очевидци била жестока. Малко след 6 вечерта в събота край жп-моста над бул. \"Симеон Велики\" се разнесъл грохот, а миг по-късно започнали да спират коли в опит да помагат. Оказало се, че шофьор на \"Опел Омега\" с шуменски номера идвал по ул. \"Станционна\" от бул. \"Плиска\" и на \"Симеон Велики\" взел предимството на \"Фолксваген Голф\" с шуменска регистрация. От сблъсъка опелът се завъртял на пътното платно и се ударил в дърво. Колата била така намачкана, вратата заклещена, че се наложило пожарникари да режат ламарини за да извадят 54-годишния шофьор на опела. 19-годишен е карал голфа, и на двамата шофьори пробите за алкохол били отрицателни. В болницата е откаран виновният за катастрофата водач, след преглед е установено, че е със счупен таз и натрошени крака. По идентичен начин на същото място 30 минути след полунощ бил получен сигнал за нова катастрофа. Този път шофьор на автобус \"Сетра\" със софийски номера идвал откъм кв. \"Тракия\" по \"Симеон Велики\" и трябвало да направи ляв завой по \"Станционна\". При опита да завие отсреща го връхлетял \"Мерцедес\" с френски табели и 20-годишен шофьор от село Дибич. Вероятно леката кола се е движила с голяма скорост в този прав участък на булеварда и автобусът или не е спрял, или когато е потеглял \"Мерцедес\"-ът не се е виждал. В болница са откарани 20-годишният младеж и негов спътник на 19 със счупена лява предмишница и счупена челюст. В момента на катастрофата в автобуса е имало пътници, но според информация от полицията никой не е пострадал.", "date": "2019.12.08", "title": "Кръстовище събра катастрофите на Шумен за четири часа"}
{"url": "https://www.monitor.bg:443/bg/a/view/imotni-skici-se-izdavat-veche-na-1180-gisheta-v-stranata-182842", "text": "Издаването на имотни скици, например, справки за поземлени имоти и схеми на самостоятелни обекти може да стане на поне 1180 гишета в цялата страна, съобщават от Агенцията по геодезия, картография и кадастър. Такъв документ може да се получи във всяка от 28-те служби по геодезия, картография и кадастър, разположени в областните градове на страната. Нотариусите също имат право да изваждат скици от Кадастрално-административната информационна система на АГКК. До момента 665 нотариуса в страната са регистрирани в поддържания от агенцията регистър на оправомощените лица с право да издават документи. Изваждането на самата скица се прави по електронен път чрез КАИС, която е интегрирана в сайта на АГКК. Всеки ден в страната нотариуси заявяват и получават по електронен път между 15 и 20 имотни скици. В поне 116 общини в България също могат да бъдат издадени скици, като тази услуга се осигурява на гражданите от 287 техни служители. Тези служители имат право да издадат документа на хартия и да го подпечатат с мокър печат на АГКК. В общинските служби по земеделие също могат да се получат такива документи от специално упълномощени за целта служители. Промените в ЗКИР и наредбите към него дадоха възможност и на всички геодезисти, които желаят, да издават имотна скица. Те също имат право на достъп до Кадастрално-административната информационна система на АГКК. Към момента 61 лица, придобили правоспособност по реда на ЗКИР имат право да извършват административно обслужване с кадастрална информация. Геодезистите могат да разпечатват имотната скица на хартия и да я подпечатват с печата на агенцията. Освен в регионалните представителства на АГКК, във всеки областен град, за улеснение на хората са осигурени изнесени работни места и в редица по-малки градове на страната.", "date": "2019.12.08", "title": "Имотни скици се издават вече на 1180 гишета в страната"}
{"url": "https://www.monitor.bg:443/bg/a/view/prodadoha-banan-zalepen-na-stena-za-120-hiljadi-dolara-182863", "text": "Банан, прикрепен за стената с парче самозалепваща сива лента, беше продаден за 120 хиляди долара като произведение на изкуството, съобщава агенция ЮПИ. Инсталацията е дело на италианския художник Маурицио Кателан. Тя бе озаглавена \"Комикът\" и беше представена в рамките на културната проява \"Маями Арт Базел\". Второ копие на залепения с тиксо банан също беше продаден на същата цена, а трети подобен артефакт се очаква да намери купувач за 150 хиляди долара. Двата художествени арт-банана бяха закупени от двойка френски ценители. Маурицио Кателан се снабдил със своите доходоносни банани от супермаркета в Маями. Той възнамерява да продаде третото си произведение на някой музей. Две арт-институции вече били проявили интерес за осъществяване на закупката. Кателан продаде своите арт-банани със сертификат за автентичност. Собствениците на произведенията могат да заменят изгнилия с времето банан, без да нарушат авторските му права. Непосредствено след като „комичният“ банан бил продаден, край инсталацията минал грузинският художник Давид Датуна и без много да му мисли изял залепеното със скоч изкуство, съобщи Би Би Си. По думите на артиста Датуна изяждането на банана представлявало пърформънс, наречен „гладният художник“. Той също така допълнил, че много му харесват творбите на Маурицио Кателан и по-специално тази инсталация. „Много е вкусна“ - допълнил Датуна. Акцията на артиста изобщо не се харесала на организаторите на \"Маями Арт Базел\". Бананът в експозицията бил незабавно заменен с нов, а край творбата е сложен полицейски пост, който е натоварен с отговорната задача да не допусне ново посегателство срещу изкуството. В същото време Маурицио Кателан реагирал съвсем както подобава на истински представител на съвременното изкуство и заявил, че Датун не е унищожил произведението му, защото бананът е идея, а не предмет.", "date": "2019.12.08", "title": "Продадоха банан, залепен на стена, за 120 хиляди долара"}
{"url": "https://www.monitor.bg:443/bg/a/view/spored-panton-klasichesko-sinio-e-cvetyt-na-2020-182690", "text": "Специалистите от консултантския институт за прогнозиране на цветове и цветни стандарти „Пантон“ казаха тежката си дума за основния цвят на 2020 година - това ще бъде класическото синьо. \"Неувяхващият и неизменен оттенък на синия \"Пантон 19-4052\" Класическо синьо е елегантен със своята семплост. и покой в човешката душа\", оправдаха избора си специалистите. Те изтъкнаха, че винаги може да се разчита на класическото синьо. Нюансът напомня за безкрая на вечерното небе и подбужда всеки да излезе от рамките на обикновеното. Припомняме, че институтът \"Пантон\" определя главният цвят на годината от 2000 година насам. За 2019-а беше избран нюансът Жив корал. Компанията създава бои за модната и козметична индустрия, строителството, текстилната промишленост и други сектори. Известна е с едноименната система за съответствие на цветовете. \"Пантон\" избира водещия нюанс на базата на това, което вече е използвано в модата и вътрешния дизайн, както и на прогнозите за траен интерес.", "date": "2019.12.08", "title": "Според Пантон: Класическо синьо е цветът на 2020"}
{"url": "https://www.monitor.bg:443/bg/a/view/otlichen-rado-jankov-v-top-4-za-svetovnata-kupa-182857", "text": "Звездата ни в зимните спортове Радослав Янков стартира отлично сезона в Световната купа по сноуборд. Носителят на Големия кристален глобус за 2016 г. завърши на четвърто място в паралелния гигантски слалом в Банойе, Русия. В малкия финал Янков допусна грешки и загуби от четирикратния световен шампион Бенямин Карл (Австрия). Българинът се нареди сред най-добрите четирима в старт за Световната купа за първи път от януари 2018 г., когато в Банско остана на крачка от подиума. Янков пътува за първия старт в Русия без личния си треньор Георги Атанасов, който трябваше да остане у нас по лични причини. Сноубордистът ни премина квалификацията с 14-ти резултат, а на 1/8-финалите победи световния шампион Дмитрий Логинов. Българинът бе с 13 стотни по-бърз от Александър Пайер на 1/4-финалите, но в следващия етап не успя срещу италианеца Мирко Феличети. Победител бе Роналд Фишналер. С четвъртата си позиция Радо Янков спечели 500 т. за генералното подреждане. \"Мисля, че успях да направя добро каране и съм доволен от крайния резултат. Благодаря на всички за подкрепата и както винаги казвам – българите можем\", сподели Янков.", "date": "2019.12.08", "title": "Отличен Радо Янков в топ 4 за Световната купа"}
{"url": "https://www.monitor.bg:443/bg/a/view/favoritkata-triumfira-na-evropejskite-oskari-182847", "text": "Близо година, след като се съревновава за наградите \"Оскар\", филмът \"Фаворитката\" триумфира на европейския еквивалент на отличията на Американската филмова академия. Лентата, режисирана от гръцкия кинодеец Йоргос Лантимос закова четири от основните призове на ЕФА. Това се случи седмици, след като се разписа с още толкова статуетки в креативните категории. Оливия Колман, която си тръгна и с \"Оскар\" тази година за изпълнението си на кралица Ана Стюарт в заглавието, бе достойно оценена и от Европейската филмова академия. Освен награда за най-добра актриса на Стария континент, \"Фаворитката\" спечели отличия още за европейски режисьор (Лантимос), европейска комедия и европейски филм. Френското предложение за \"Оскар\" - \"Клетниците\" на режисьора Ладж Ли също си тръгна с награда. Лентата триумфира в категорията за откритие, където се състезава и с българския филм \"Ирина\" на Надежда Косева. В актьорската категория сред мъжете пък удостоен с награда бе Антонио Бандерас за участието му в последния филм на Педро Алмодовар - \"Болка и величие\". Тази година наградите на ЕФА не се разминаха и без недоволство от страна на част от гилдията. До това се стигна, след като \"Офицер и шпионин\" на Полански получи цели четири номинации за отличията. Филмът обаче си тръгна с празни ръце. За това настояваха редица кинодейци, които дори искаха анулиране на номинациите му. Припомняме, че до новите скандали с името на Полански се стигна, след като в медийното пространство се появиха нови обвинения за физически и сексуален тормоз срещу него. Това провокира и самата европейска академия да даде заявка, че ще ревизира \"дисциплинарните си мерки\".", "date": "2019.12.08", "title": "\"Фаворитката\" триумфира на европейските оскари"}
{"url": "https://www.monitor.bg:443/bg/a/view/boris-djonsyn-glasi-tri-vida-rabotni-vizi-za-chujdencite-na-ostrova-182846", "text": "Премиерът на Великобритания Борис Джонсън съобщи, че при победа на предстоящите парламентарни избори на 12 декември, ще въведе три вида работни визи. Първата категория визи - \"Изключителен талант\", ще бъдат издавани на учени, гении от стартиращи организации и хора, които ще допринесат за ръста на икономикта на Великобритания. Подобни визи ще бъдат издавани на прима-балерини и първи цигулки, обяснява Джонсън в интервю за в. „Сънди Таймс”. За такива хора няма да е необходимо да имат предложение за работа в страната, а визи ще им бъдат издавани в оперативен порядък. Във втората категория попадат квалифицираните работници, които трябва да разполагат с предложение за работа на територията на Обединеното кралство. Третият вид визи е предназначен за хора, които идват в страната „на отсраслов принцип” за краткосрочна работа, която не изисква квалификация. Такива, например, са сезонните работници в селското стопанство. Тази категория граждани нямат да имат възможност да получат право на постоянно пребиваване. Джонсън обяснява, че системата ще бъде организирана по австралийски образец и ще позволи да се върне контролът върху британските граници след напускането на Евросъюза. След нововъведението Великобритания ще остане „отворена за целия свят”, независимо от очакваното намаляване на броя на пристигащите в страната мигранти. Трудовите мигранти от ЕС и от други държави ще разполагат с равни условия за работа. В рамките на тези промени се предвижда разширяване на правомощията на комисията по миграция. Предсрочните избори, предизвикани от политическата криза заради Брекзит, ще се проведат на 12 декември. Консерваторите се стремят към осъществяване на Брекзит на 31 декември, лейбъристите обещават да бъде проведен нов референдум, третата политическа сила според предварителните допитвания - либералните демократи, се обявява за оставане в ЕС.", "date": "2019.12.08", "title": "Борис Джонсън гласи три вида работни визи за чужденците на Острова"}
{"url": "https://www.monitor.bg:443/bg/a/view/krisko-posveti-pesen-na-bebeto-snimka-182848", "text": "Най-новата песен на рапъра Криско няма да се върти около базуки, горили или млади булки. Хитмейкърът от Габрово зарадва последователите си в социалните мрежи с новината, че в четвъртък на бял свят ще излезе парчето „Благодаря ти“. Към съобщението той сподели снимка на дъщеричката си Амая, като закри очите на първородната си рожба. Именно това подсказа на меломаните, че сюжетът в песента ще е за семейството на изпълнителя на „Да или те“. на Криско - “Благодаря Ти”, написа той. Припомняме, че Криско от батко стана татко на 21 септември. Щастливата майка е танцьорката Цветелина Петрова, която отдавна е единствената жена в живота на Кристиан Талев. Междувременно феновете заподозряха, че друга звездна двойка е копирала рядко срещаното име на наследничката на рапъра. Преди дни актьорът Наум Шопов-младши и половинката му Теа Минкова станаха родители на момиченцето, което също се казва Амая.", "date": "2019.12.08", "title": "Криско посвети песен на бебето (СНИМКА)"}
{"url": "https://www.monitor.bg:443/bg/a/view/3-pyti-nad-normata-fini-prahovi-chastici-v-sofija-182833", "text": "През изминалото денонощие бяха регистрирани среднодневни превишения до 3 пъти над нормата от 50 мкг/куб. м на 4 от 5-те градски станции. Най-високите нива на ФПЧ са регистрирани през нощните часове. Прогнозата е концентрацията на ФПЧ в рамките на днешния ден да намалява. Това съобщи столичният кмет Йорданка Фандъкова във фейсбук. Във връзка с регистрираните превишения днес се извършват извънредни проверки за нерегламентирано горене на отпадъци от екипи на Столичен инспекторат, както и проверки на строителни и търговски обекти, и горене на открито. Последните дни са извършени над 60 проверки. Сигнали за нерегламентирано горене може да се подават на телефон 02 987 55 55. Призоваваме гражданите, които се отопляват на дърва и въглища и имат възможност, да използват друг начин на отопление, написа още кметът. През зимата около 40% от замърсяването на въздуха идва от битовото отопление на дърва и въглища. В дни с мъгла, то се задържа в приземния слой и поради котловинния характер на релефа на София трудно се разсейва. Поради тази причина Столична община защити проекти за безплатната подмяна на печките на дърва и въглища на 20 хил. домакинства в София. Призоваваме всички граждани, които използват този начин на отопление, да подават заявление за участие. В момента Столична община монтира и коминни филтри на домакинства, които използват твърдо гориво за отопление в районите “Красна поляна” и “Слатина”, припомни Фандъкова. На сайта https://air.sofia.bg се публикуват в реално време стойностите на ФПЧ, прогнозите за следващите дни, както и допълнителните мерките, които въвежда общината. От началото на декември работи и специално мобилно приложение SofiAir, което може да се свали и използва на телефони с Android и iOS операционни системи. Приложението известява за допълнителните мерки, които общината въвежда при повишени нива на замърсяване.  ", "date": "2019.12.08", "title": "3 пъти над нормата фини прахови частици в София"}
{"url": "https://www.monitor.bg:443/bg/a/view/za-sedmica-jabylkite-na-edro-poevtinjaha-s-5-182845", "text": "Ябълките поевтиняха на едро през миналата седмица с 5 на сто, до 1,14 лв./кг, съобщава Държавната комисия по стоковите борси и тържищата (ДКСБТ). За периода лимоните поскъпнаха с 4,7 на сто и се продаваха средно по 2,23 лв. за кило. Бананите се търгуваха по 2,15 лв./кг. От зеленчуците при картофите е отчетено поскъпване с 1,4 на сто и се продават до 0,71 лв. за килограм. Морковите поскъпнаха с 0,7% и се търгуваха на едро по 0,72 лв./кг. Зелето поевтиня с 1,7 на сто и се продаваше по борсите по 0,57 лв./кг. Зелените чушки паднаха с 3,7 на сто, до 1,29 лв./кг. Червените чушки се продаваха средно по 1,52 лв. Цената на едро на оранжерийните домати се покачи през последната седмица с 3,7 на сто - 2,51 лв./кг, а на оранжерийните краставици се вдигна с 2,3 на сто, до 2,66 лв./кг. и се търгуваше на едро средно по 6,43 лв./кг; кашкавалът тип \"Витоша\" се купуваше по 10,51 лв./кг. Пакетче краве масло от 125 грама се продаваше по 2,20 лв. Пилешкото замразено месо поскъпна с 1,7 на сто и се търгуваше по 4,10 лв. за килограм на едро в края на седмицата. Олиото поскъпна с 2 на сто и се продаваше на едро по 2,05 лв. за литър. Най-високата цена от 2,19 лв. бе отчетена в София. В столицата минималната бе с 11 ст. по-ниска. За 2 кинта и над тази граница вървеше литърът в пластмасова бутилка още в 7 района на страната - Бургас, Добрич, Кърджали, Русе, Сливен и Стара Загора. Най-евтино - от 1,65 до 1,67 лв. за литър слънчогледовото олио се продаваше в Хасково. Захарта се търгуваше по борсите средно по 1,25 лв./кг. Най-скъпо продуктът се предлагаше през миналата седмица в Бургас - по 1,65 лв./кг, а минималната цена на едро от 1,10 лв./кг бе регистрирана в Пловдив. В София бяха отчетени котировки от 1,25 до 1,35 лв. за кило. до 0,92 лв./кг. Най-евтино - от 58 до 66 стотинки на едро за кило, основната суровина за хляба можеше да се купи през миналата седмица във Враца. Най-скъпо - по 1,30 лв./кг бе брашното на борсите в Бургас. В столицата цените бяха от 1,10 до 1,26 лв./кг. Цената на ориза се повиши с 2,6 на сто, до 1,97 лв. за килограм. Яйцата се продаваха средно по 0,21 лв. за брой. Индексът на тържищните цени (ИТЦ), който отразява цените на хранителните стоки, се повиши за две седмици с 1,9 на сто, до 1,476 пункта, отчитат още от ДКСБТ.", "date": "2019.12.08", "title": "За седмица ябълките на едро поевтиняха с 5% (ОБНОВЕНА)"}
{"url": "https://www.monitor.bg:443/bg/a/view/lili-poluchi-futbolna-flanelka-ot-levski-snimki-182849", "text": "Естрадната прима Лили Иванова получи подаръци и благодарствено писмо от ПФК „Левски“. Причината - наскоро певицата сподели в интервю, че ги подкрепя като свой любим отбор и следи мачовете им. Изпълнителката на „За тебе бях“ вече е горд притежател на синя фланелка с името си и номер 1 и шал на „Левски“. За нас бе особена част да чуем от вас думите „Левски – това е България“. Думи, които докосват всеки един левскар и думи, които опитваме да възпитаваме у всеки наш играч“, гласи част от благодарственото писмо. Иванова не пропусна да благодари на футболистите. Весели Коледни празници! Бъдете здрави! Целувки!\", написа в социалните мрежи тя. Междувременно Лили се готви за трите си големи концерта в зала 1 на НДК, които ще се проведат на тази вечер, на 9 и 10 декември.", "date": "2019.12.08", "title": "Лили получи футболна фланелка от „Левски“ (СНИМКИ)"}
{"url": "https://www.monitor.bg:443/bg/a/view/zasileno-policejsko-prisystvie-na-studentskija-praznik-i-po-pytishtata-182834", "text": "Засилено полицейско приъствие ще има за опазването на обществения ред в столицата и в курортите на днешния студентски празник. Жандармерията е мобилизирана, а по данни на МВР, предварително са проверени повече от 300 заведения, хотели и хижи, съобщи Нова ТВ. Препоръката на органите на реда е да се ограничат нощните разходки извън хижите, за да бъдат избегнати евентуални инциденти. Засилено полицейско присъствие ще има и по пътищата на страната. Патрулите ще следят за неправоспособни водачи, за шофиране след употреба на алкохол и наркотици и за техническата изправност на автомобилите. Най-много патрули ще има в районите на зимните курорти и хижи, както и в заведенията, резервирани за 8 декември. При подобна акция през миналата година са регистрирани над 4000 нарушения.   ", "date": "2019.12.08", "title": "Засилено полицейско присъствие на студентския празник и по пътищата "}
{"url": "https://www.monitor.bg:443/bg/a/view/pireli-v-tyrsene-na-julieta-snimki-182689", "text": "Драмата \"Ромео и Жулиета“ - това е вдъхновението на италианския фотограф Паоло Роверси, който засне прочутия календар на „Пирели“ за 2020 година. Всяка една дама, която позира пред обектива на Роверси за луксозното издание, интерпретира по различен начин Шекспировата героиня. Те са облечени в ежедневни или исторически костюми, като се забелязва липса на каквато и да е голота. Името на календара е „В търсене на Жулиета“. По традиция върху листовете на календара блестят популярни лица. Тази година това са актрисите Ема Уотсън, Клеър Фой, Кристен Стюарт, Миа Гот и Яра Шахиди, певиците Росалия и Крис Лий, трансджендър моделът Индия Мур и дъщерята на фотографа – Стела Роверси. Стела, която се занимава с кино и фотография, е специален гост. За нея не е чуждо да влиза в ролята на модел, тъй като е била рекламно лице на предишни кампании на баща си. Фотосесията е разделена на два етапа. В първия Роверси запечатва момента, в който моделите му пристигат в студиото без грим и преди да облекат костюмите си. Вторият вече проследява пременените в Жулиета знаменитости Паоло Роверси заяви, Календарът на \"Пирели\", който е в ограничен тираж - само за подаръци на клиенти на компанията, произвеждаща автомобилни гуми, е издаден за първи път през 60-те години на миналия век. Напоследък темите са по-артистични, за разлика от позите с оскъдно облекло в началото. а с него и календарът на \"Пирели\", уточни фотографът. Роверси представи и книга от 132 страници с календара \"В търсене на Жулиета\" на двете корици и 58 снимки на моделите. За първи път към календара има и 18-минутен филм, който показва Роверси като режисьор, търсещ актриса за ролята на Жулиета. Календарът бе представен във Верона, Италия – Градът на Ромео и Жулиета.", "date": "2019.12.08", "title": "„Пирели“ в търсене на Жулиета (СНИМКИ)"}
{"url": "https://www.monitor.bg:443/bg/a/view/djoshua-vze-revansh-ot-ruis-i-za-vtori-pyt-e-svetoven-shampion-182836", "text": "С победа на Антъни Джошуа завърши боксовият мач за световните титли на IBF, WBA и WBO в тежка категория между него и Анди Руис-младши (Мексико/САЩ) в Дирия, Саудитска Арабия. Британецът си върна поясите след 12-рундова битка и с единодушно съдийско решение по точки. В две от съдийските карти резултатът беше 118:110, а третият присъди 118:109 за 30-годишния боксьор. В първия мач между двамата на 1 юни в Ню Йорк Анди Руис шокира боксовия свят, след като нокаутира Джошуа в седмия рунд и нанесе първа загуба в професионалната кариера на британеца. По този начин Руис взе поясите на Джошуа от IBF, WBA и WBO и се превърна в първия мексикански световен шампион в тежка категория. Резултатът от двубоя бе определен за една от най-големите изненади в историята при най-тежките. Определеният като „Сблъсък на „Дюните“ двубой започна по-добре за Джошуа, който отвори аркада на съперника още в откриващия рунд. Шампионът отвърна на предизвикателството още в следващите три минути, отваряйки лека аркада на британеца. Последваха рундове, в които и двамата имаха своите точни попадения, но като цяло преобладаваше тактическото надиграване. Именно с пазенето на дистанция и изчакването на противника Джошуа не даде възможност на Руис да го изненада с бързи комбинации и светкавични тежки удари, които го повалиха в първия двубой на американска земя. Така, британецът стана закономерно, с оглед на показаното между въжетата, световен шампион в тежката дивизия за втори път в своята професионална кариера. За втори път той стигна до победата след единодушно съдийско решение – предишният такъв случай беше срещу Джоузеф Паркър през март 2018. Новозеландецът е и единственият, освен Джошуа, нанасял поражение в кариерата на Руис – това се случи през декември 2016. Джошуа бе видимо екзалтиран след успеха си. „Първият път беше толкова добре, че трябваше да го направя още веднъж!“, възкликна той след триумфа. „Свикнал съм да нокаутирам противниците си и предишния път осъзнах, че го нараних, но той успя да ми отвърне подобаващо. Нямам извинения, но си казах, че ще се коригирам и ще го победя в реванша. Просто исках да покажа един идеален боксов мач в тактическо отношение. В този спорт става въпрос за това да пласираш точни удари и да не позволяваш на съперника да ти отвръща с такива“. Британецът не даде светлина относно следващия си съперник на ринга, но не отхвърли възможността за трети мач с Руис. „Той е страхотен боксьор, поздравления към него и семейството му. Защо да не направим трети мач?“. Самият бивш вече световен шампион в тежката дивизия изяви желание за още един двубой с Джошуа. „Кой иска да види трети мач между мен и Джошуа?“, се обърна той към публиката в Дирия след края на срещата. Руис призна, че не се е подготвил качествено за сблъсъка. В реванша си с британеца той бе с 20 кг по-тежък от Джошуа. „Това бе неговата нощ, човече. Аз не се подготвих така, както исках. Натрупах твърде много килограми. Но не искам да се извинявам, той ме надигра и заслужено отново е с титлите. Но ако стигнем до трети мач, повярвайте ми, ще бъде в най-добрата форма в кариерата си. Мислех, че с повечето килограми ще имам и повече сила, ще се чувствам по-добре, но грешах. Със сигурност ще бъда по-добре подготвен за следващия си мач“, завърши той. Победата на Джошуа означава, че той трябва да бъде съперник на българския боксьор Кубрат Пулев за световната титла на Международната боксова федерация (IBF) следващата година. Кобрата затвърди позицията си на официален претендент на IBF с победата си над Райдъл Букър в Калифорния в началото на ноември. По този начин със сигурност Пулев ще получи втори шанс да се качи на световния връх през 2020-та година, но има вероятност победителят от Дирия да оваканти титлата и Кобрата да се изправи срещу следващия в ранглистата на IBF боксьор – поляка Адам Ковнацки. Разбира се, Джошуа може да се изправи и срещу победителя от реванша между Дионтей Уайлдър и Тайсън Фюри, които ще се бият повторно на 22 февруари за световната титла на WBC. Британецът неведнъж в миналото изрази желание да обедини поясите в тежка категория.", "date": "2019.12.08", "title": "Джошуа взе реванш от Руис и за втори път е световен шампион"}
{"url": "https://www.monitor.bg:443/bg/a/view/pomosht-za-551-deca-s-2-5-mln-lv-ot-bylgarskata-koleda-182840", "text": "За 17-та поредна година „Българската Коледа” протяга ръка към деца в неравностойно положение. Със събраните почти 2,5 млн. лева тази година е подпомогнато лечението и рехабилитацията на 551 деца. Едно от тези деца е Малин Малинов, който страда от десностранна хемипареза. Получил я при инцидент, когато е бил едва на една година, съобщи бТВ. „Парезата беше 100% обездвижване на дясната половина. Аз тогава работех в Германия, съпругата ми се обади и съобщи за парезата, аз хванах първия самолет и се прибрах”, разказва Стоян Малинов, бащата на момчето. Оттогава започва борбата на Малин и цялото му семейство. Преди 10 години се срещат с рехабилитатора Дилена Блабанова, която успява да възвърне почти цялото движение в ръката му, а от няколко години „Българската Коледа” помага на Малин с рехабилитациите. Моята цел е била да го направя един самостоятелен млад човек, казва Балабанова. От миналата година момчето започва да ходи и на фитнес. Най-голямата надежда на Малин и семейството му е той да възвърне изцяло движението в ръката си. А всеки един от нас може да подкрепи „Българската Коледа” с есемес на номер 1117 или обаждане на 0 900 1117.  ", "date": "2019.12.08", "title": "Помощ за 551 деца с 2,5 млн. лв. от „Българската Коледа”  "}
{"url": "https://www.monitor.bg:443/bg/a/view/borisov-kym-studentite-dnes-se-zabavljavajte-dobre-a-ot-utre-uchete-182838", "text": "\"Годините, прекарани в университета, са едни от най-хубавите в живота!\". Това написа премиерът Бойко Борисов в профила си във фейсбук по повод студентския празник. „Честит празник, скъпи студенти! Днес се забавлявайте добре, а от утре учете, за да имате мечтаното бъдеще!“, написа още министър-председателят. \"Пожелавам Ви да поемете по пътя на мечтите си с гордост, удовлетворение и самочувствие от това, че сте знаещи и можещи\", написа пък в социалната мрежа председателят на парламента\" Цвета Караянчева.  „Честит празник, скъпи студенти! Желая Ви от сърце да бъдете смели, образовани и възпитани, успешни в професията и живота! Овладявайте с лекота нови знания, преодолявайте трудностите, намирайте приятели! Вашият личен просперитет е постижим с труд, постоянство и амбиция. Вие можете да се реализирате тук, у дома. Учете и се забавлявайте, наслаждавайте се на младостта и на студентския живот!“, добавя Караянчева.  ", "date": "2019.12.08", "title": "Борисов към студентите: Днес се забавлявайте добре, а от утре учете"}
{"url": "https://www.monitor.bg:443/bg/a/view/ledyt-prati-100-dushi-v-pirogov-za-den-182841", "text": "Близо 100 души с травми са приети в спешния кабинет на „Пирогов” заради поледиците вчера.  20 от тях са приети за лечение в болницата, съобщи bTV. Една трета от пострадалите пък са потърсили медицинска помощ още в сутрешните часове. Тогава, заради ниските температури през нощта, ледът беше направил придвижването по улиците задача с повишена трудност. Поради ниските температури тази нощ в София са направени обработки със смеси срещу заледяване на опасни и стръмни участъци, съобщиха от Столична община. Обработени са трасета на градския транспорт, основни улици и частично вътрешно-квартални в районите Панчарево, Витоша, Триадица, както и Южната дъга на Околовръстен път, общински пътища. В парк Витоша са опесъчени пътищата „Драгалевци – Алеко” и „Бояна – Златните мостове”. В момента градският транспорт се движи навсякъде по обичайните си маршрути. От Общината напомнят на шофьорите да карат със съобразена скорост и автомобили оборудвани за движение при зимни условия.", "date": "2019.12.08", "title": "Ледът прати 100 души в \"Пирогов\" за ден "}
{"url": "https://www.monitor.bg:443/bg/a/view/podpaliha-kyshtata-na-syzdatelja-na-morskata-gradina-vyv-varna-182844", "text": "Подпалиха къщата на създателя на Морската градина във Варна, съобщиха читатели на Агенция \"Монитор\". Инцидентът е станал вчера след 20 часа. На място са пристигнали 2 противопожарни екипа, които са загасили пламъците в някогашния дом на Антон Новак. Предполага се, че бездомници, които са се самонастанили в необитаемата от години сграда, са запалили огъня, който се разрастнал. Не се изключва и версията за злоумишлен палеж. Домът на създателя на Морската градина във Варна, който от години се руши и тъне в мизерия, бе в програмата на общината за превръщане в музей и възвръщането на блясъка, който заслужава. Наскоро около нашарената с графити сграда бяха поставени ограждения срещу вандалски прояви. Оказва се, че те не са успяли да обезопасят знаковата къща в близост до Алпинеума в Морската градина, с излаз на бул. „Приморски“. „За къщата на Антон Новак са заложени пари от бюджета да направим проект за 2020 г., и евентуално за 2021 ще я реставрираме. Идеята е през 2026 г., когато се навършват 100 години от създаването на Морската ни градина, къщата да се превърне в музея, за който говорим“, коментира наскоро главният архитект на Варна Виктор Бузев. За съдбата на построената през 1899 година сграда, чиято собственост е прехвърлена от държавата на Община Варна, се заговори още през 2013 година. Тогава наследници на Новак се срещнаха с кмета на града Иван Портних по повод 40-годишнината от създаването на Дружеството за Българо-Чешко и Словашко приятелство във Варна. Кметът се ангажира тогава да съдейства за превръщането на дома в музей на парковото дело. Антон Новак създава общо 37 парка в морската столица. Той е бил главен градинар на Варна 42 години. Още на 35-годишна възраст е назначен за управител на Морската градина, която създава сам и която е смятана за най-красивия парк на Балканите по онова време. При пристигането си във Варна специалистът заварва само Централната градска градина от 6 дка. Заема се с плана на инж. Анри Мартинес за създаване на парк край морето и започва първите дейности по изравняването на бреговата ивица. Разработва подробен план за озеленяването и оформянето на цветните алеи на наречената от него за първи път Приморска градина, както и за изграждане на система за напояване. Дървесна растителност набавя от страната и от чужди държави. Доставки с кораби се извършват дори от Азия. Озеленителят създава още градинките зад драматичния театър, около Катедралата и църквите „Св. Николай“ и „Св. Петка“, Ботевата градинка и до „Севастопол“, парка във „Владиславово“, „Аспарухово“ и много други. От историята се знае, че Новак е напуснал жилището, след уволнението му през 1937 година.  ", "date": "2019.12.08", "title": "Подпалиха къщата на създателя на Морската градина във Варна "}
{"url": "https://www.monitor.bg:443/bg/a/view/zaradvaha-zlatnija-teo-s-ofis-masi-za-shkolata-mu-182850", "text": "С почти нови компютърни маси за оборудването на 20 кабинета се снабди школата на казанлъшкия физик Теодосий Теодосиев в Казанлък, който бил изненадан през уикенда от представител на фондация „Да възродим българските села“.  Създателят на цяла плеяда млади физици педагог разказва, че мебелите ще бъдат използвани по предназначение още през следващите дни. Подаръкът бил доставен с камион, чийто шофьор не се изплашил от студа и леда и сам разтоварил подаръка. „Тази фондация ме потърси преди няколко месеца, обясних им от какво се нуждаем, след което почти забравих за разговора. Оказа се, че те не са забравили и в самото навечерие на Коледа ни дават възможност да работим в по-нормални условия.“, коментира Тео, който на 1 декември отпразнува на работното си място своята 72-а годишнина. От същата фондация са изразили желание да помогнат на курсистите и с няколко стари, но достатъчно добре запазени компютри, които се очаквало до дни да пристигнат. „Благодаря на всички, които под една или друга форма ни съдействат да работим. Наскоро частна строителна фирма със свои средства и материали ремонтира 4 от 30-те кабинета, които са ни предоставени, надявам се да обновим лека-полека и останалите в сградата, която за съжаление след последното наводнение сега е без вода…“, заяви Теодосиев. Доставилият оборудването бивш летец от ВВС Николай Дренчев пък написа във Фейсбук профила си:“Можех да си спестя шофирането на тромав камион по заледената магистрала, хамалската работа и прибирането по нощите, но общуването с човек като Тео - който го познава-знае - е безценно. Тръгнах си от Казанлък, а жал ми е жалост - защо сме оставили този човек на мускули и доброволци да изгражда шампионите на България?!? Къде е държавата ни, която трябва да обарудва не само кабинетите с бюра, но и лабораториите, с върха на измервателната техника?!? Има ли нещо по-важно в държавата от бъдещето на децата ни?“. Написаното от Дренчев за броени часове бе споделено 188 пъти в мрежата, а десетки изразиха възхищението от жеста.", "date": "2019.12.08", "title": "Зарадваха златния Тео с офис-маси за школата му"}
{"url": "https://www.monitor.bg:443/bg/a/view/pojar-izpepeli-naj-malko-43-dushi-v-indija-182835", "text": "Най-малко 43 души загинаха днес при пожар в сграда на територията на пазар за зърно в Делхи, съобщиха медицински източници, предаде АП. По-рано се съобщаваше за 34 жертви. Още 16 души са приети в болница с изгаряния и дихателни проблеми заради вдишания пушек. Те са в стабилно състояние. Причината за пожара се разследва. Пожарът е бил потушен с помощта на 25 пожарникарски камиона и спасителната операция е приключила. Петдесет и шест души са били евакуирани, съобщи службата за пожарна безопасност. Министър-председателят Нарендра Моди изрази съболезнования на близките на жертвите. \"Мислите ми са с тези, които са загубили любимите си хора. Пожелавам на пострадалите бързо оздравяване\", написа той в \"Туитър\".", "date": "2019.12.08", "title": "Пожар изпепели най-малко 43 души в Индия"}
{"url": "https://www.monitor.bg:443/bg/a/view/slynce-i-12-gradusa-dnes-182832", "text": "Максималните температури днес ще са между 7° и 12°, съобщи Виктория Клещанова, дежурен синоптик в Националния институт по метеорология и хидрология (НИМХ) за \"Фокус\" . Облачността ще бъде променлива, над западната половина от страната по-често намаляваща до предимно слънчево. В сутрешните часове на места в низините и котловините – с намалена видимост. Ще духа слаб до умерен северозападен вятър. Атмосферното налягане е близко до средното и слабо ще се повиши", "date": "2019.12.08", "title": "Слънце и 12 градуса днес"}
{"url": "https://www.monitor.bg:443/bg/a/view/gorskite-darjavat-po-5-lv-ot-vsjaka-elhichka-za-bezdetni-dvojki-182839", "text": "В понеделник в земеделското министерство ще бъде дадено началото на благотворителна кампания за закупуване на живи елхички под надслов „Посади надежда”. По пет лева от продажбата на всяка елхичка, предоставена от Държавните горски предприятия, ще бъдат дарени за каузата. Тази година кампанията ще бъде в партньорство с Фондация „Искам бебе“ и ще има за цел да се подпомогнат двойки с репродуктивни проблеми. Продажбата на живи елхички започва на 9 декември и ще продължи до навечерието на Коледните празници - 23 декември 2019 г. Инициативата за подпомагане на значими каузи на министерството от предходните кампании през 2015 и 2016 г. - „Купи жива елхичка, помогни на дете“ бе за набиране на средства за работа с деца от фондация „Аутизъм Днес” и за лечение на дете в чужбина. На събитието ще присъстват министърът на земеделието, храните и горите Десислава Танева, българският еврокомисар по „Иновации,научни изследвания, култура, образование и младеж“ и заместник-председател на ЕНП Мария Габриел, основателят на фондация \"Искам бебе\" Радина Велчева и председателят на Сдружение „Аутизъм Днес“ Владислава Цолова.", "date": "2019.12.08", "title": "Горските даряват по 5 лв. от всяка елхичка за бездетни двойки"}
{"url": "https://www.monitor.bg:443/bg/a/view/edna-jena-kaza-zarejete-go-onja-vazov-s-pod-igoto-dajte-da-si-govorim-za-geshev-182830", "text": "Тук ли сте, палавници? Тук ли сте, маскари? Тук сте, къде ще ходите. Не сте като мен – волни птици. Миналата седмица може да съм ви липсвала, но имах работа – маах гащи в чужбината. Нямаше належаща нужда да ходя дотам, но когато Бос каже, потеглям. Цяла дузина приказливи жени потегляме. Някои виртуално. Тоест, пишем си оттук материалите, но така, че да звучат почти актуално, все едно от място го коментираме – в случая Иван Гешев в Брюксел. Хич не ми е работа да се гмуркам в прокурорските дела, но Бос нареди да се правя на веща. Много ги умея тия неща. Съчиних туй-онуй, да е доволен. Благодарностите - нека са в брой. За път до Брюксел и назад си бях взела нещо леко за четене. От леко – по-леко. Сещате се, при тая реклама на онази древна книга „Под игото”, нямаше как да не се изкуша. Почнах, но не стигнах доникъде. Ще замоля онази добра жена – преводачката, да ми даде лайт версията. Има, нали? Начало, среда и край. Не си падам по дългите четива, правичката да ви кажа. Падам си по дългите доклади. Скоро писах един за една организация без граници. Много добре ми се получи. Бос ме похвали. Може да ме уреди и мен за вила в Буджака. На преводачката, казват, също много добре й се получило псевдотворчеството. Аз ако съм на Бос, ще я накарам да преведе и някой от нашите по женски бъбриви репортерски доклади. С лайт версията няма защо да се занимава. Тя е отдавна написана. В нея се казва, че свободата на словото е мираж, Пеевски е лош, а Гешев е позор. Под черта ще добавим, че издателят Прокопиев е красив и умен. А също и много честен. За който не знае. Честна дума, не вярвах, че може да се вдигне толкова шум около нещо така незначително. Зарежете го оня пустиняк с „Под игото”, дайте да си говорим за нещата от деня и по-специално за Гешев. Приоритети трябва да има. Един от нашите – цял професор, взел, та сравнил „Под игото” с Корана. Красив професор, чак умен. Играе го някакъв преподавател по културна антропология. Как само хубаво го е казал: „Сакрализирането на „Под игото” е функция на комплексарски национализъм”. И аз съм лъжепатриотка, но не мога така хубаво да го кажа. На висок стил. „Нямаме си Юго и Дикенс, ама дай сега да сакрализираме Вазов до небето”, казва професор Дичев и ми пълни душата. Него като го чета, си водя записки. Като цитатите на Паулу Коелю. За онези, които нямат нерви да го четат в оригинал, преразказвам – имате се за голямата работа, а сте „нищочовеци”. Този голям човек препоръчва да сме мравки и да имаме мравчести идеали. Но го казва така професорски, че чак и на мен ми образува комплекси. Ние с професора си въобразяваме, че сме духът на времето и изразяваме бита и манталитета на съвременните герои, грейнали като звезди по площадите. Хората бързо осъзнаха, че сме въздух под налягане, но ние продължаваме да си вярваме. В този ред на мисли, още имах какво да ви кажа, но си изгубих мисълта. Сега чакам Бос да ми я върне. Една жена каза, че си имал други грижи на главата. Къде си бе, палавнико? Не казвай, че трябва да си правим видеовръзка от Сингапур.", "date": "2019.12.08", "title": "Една жена каза: зарежете го оня Вазов с „Под игото”, дайте да си говорим за Гешев "}
{"url": "https://www.monitor.bg:443/bg/a/view/sofijanci-pestjat-nad-110-000-chovekochasa-na-den-s-metroto-182837", "text": " Изграденото метро в момента прибра всяка четвърта кола в гаража.  Без подземната железница трафикът в София щял да бъде с 25% по-голям. Това стана ясно от думите на шефа на „Метрополитен“ Стоян Братоев ефира на БНТ. „За съжаление броят на колите расте всеки ден. така че правете сметка какъв е ефектът“, обясни Братоев. По думите му на ден софиянци икономисват над 110 000 човекочаса от факта, че ползват метро вместо леки коли или друг вид транспорт. Той отбеляза, че като организация на експлоатацията и външен вид нашето метро е на ниво над средноевропейското. Относно пускането на третата линия на метрото той отчете, че не се е забавило и всичко върви в срок. Първият етап от третия лъч е в участъка между бул. “Патриарх Евтимий” - НДК - „Красно село“. Вторият етап ще стига до „Овча купел“ и Горна баня. „Първите две метростанции на „Красно село“ и бул. „България“ завършиха през октомври, другите станции завършват сега. Става дума за първия етап, тъй като ние изграждаме два етапа. Централният участък от „Красно село“ до булевард \"Владимир Вазов\", 8 км - 8 станции, е първият етап, строителството на който трябва да завърши тази година. А следващата година трябва да завърши етапът в \"Овча купел\" - 4 км - 4 станции. На първия етап трябва да се направи изпитание, така че през следващите месеци ще приключат и тези процедури, обясни Братоев. Той разказа, че третата линия като геоложки условия е била много трудна заради подземни води и слаби почви. На третата линия е още по-тежко, тъй като тя е по-дълбока, там водният стълб е по-голям. Най-тежко беше на станцията на НДК“, уточни шефът на „Метрополитен“. Машинистите, които ще управляват новите влакове по третата линия на метрото, вече се обучават на специален тренажор. По новата линия машинистите ще са с ограничени функции, но те ще бъдат обучени и за работа на ръчен режим. През останалото време ще следят основно за безопасността на пътниците. Освен това на новите станции ще има стъклени прегради срещу инциденти с височина 1,5 м, които ще разделят пероните и влака. Такива заграждения ще бъдат поставени и на старите спирки. Първоначално на станциите “Опълченска” и “Васил Левски”, а „Метрополитен“ проучва варианти за При откриването на третия лъч се очаква 600 хиляди пътници дневно да използват подземния превоз. Очакванията са от периферните точки на града до центъра да се стига за 16 минути. С новата метроотсечка пътният трафик ще бъде намален с 25%. Третата линия ще има връзки с над 55 автобусни и тролейбусни спирки.", "date": "2019.12.08", "title": "Метрото прибрало всяка четвърта кола в гаража (ОБНОВЕНА)"}
{"url": "https://www.monitor.bg:443/bg/a/view/psihichno-bolen-namushka-s-noj-ohranitel-i-minuvach-182831", "text": "Охранител и минувач са били намушкани с нож от мъж, нахлул в оръжеен магазин Горна Оряховица тази нощ, съобщи Нова ТВ. Около полунощ непознат субект се е опитал да разбие оръжеен магазин в Горна Оряховица. При появата на охранителите мъжът е проявил агресия.  Мъжът е непознат на полицията.  Той е бил тежко въоръжен с „кози крак” и щанга, за да отвори магазина. На полицаите обяснил, че е искал да се въоръжи. Пристигналият на място частен сот се е опитал да го обезвреди. Мъжът вади нож и намушква единия от охранителите в предмишницата. Минаващ случайно гражданин се опитва да го задържи хващайки го. Нападателят намушква и него в ръката и в гърдите, след което е обезвреден от полицията и задържан. Състоянието на пострадалите е стабилно. Те са с шевове и са освободени за домашно лечение. Мъжът е на 64 години, самотноживеещ. Оказва се, че той е психично болен. Още днес трябва да бъде приведен в заведение за лечение. Това, което е казал на полицаите и охранителите, е, че се опитвал да се въоръжи, за да „хване гората”. Районът е бил отцепен до рано сутринта. И охранителят, и минувачът са в добро състояние.  Образувано е досъдебно производство, което със сигурност ще бъде прекратено, тъй като мъжът не може да носи наказателна отговорност.  ", "date": "2019.12.08", "title": "Психично болен намушка с нож охранител и минувач"}
{"url": "https://www.monitor.bg:443/bg/a/view/italianci-pravjat-antichno-morsko-vino-182395", "text": "Ентусиазирани тоскански винопроизводители, историци и учени се обединиха в усилията да пресъздадат вино от гръцкия остров Хиос, използвайки технология, датираща от близо две и половина хиляди години. За целта гроздето отлежава в морска вода, изсушава се на слънце и след това се поставя за ферментация в глинени амфори. „Аз произвеждам вино в съдове от теракота от 11 години и добре изучавах историята на т.нар. глинено вино, експериментирах много с грозде. През април 2018 г. се срещнах с професор по енология в Миланския университет. Той писа за особеностите на виното от гръцкия остров Хиос и предложи да го създадем на Елба”, заяви винопроизводителят Антонио Ариги, един от основните създатели на новото вино, наречено „Несос”. Изследователите са успели да установят, че древните гърци са потапяли гроздето в дървени кошници в морска вода, така че солта да измие плаката от плодовете. Виното придобива нов вкус след добавяне на мед или стафиди. Едва тогава то е било транспортирано до Масалия, днешна Марсилия. „На връщане са спирали на остров Елба и затова тук бяха намерени много амфори от Хиос. За производството на вино използвахме сорта грозде „Ансоника”, поясни Ариги. Според думите му експериментът, научната подкрепа на който е осигурен от Университета в Пиза, е стартирал през септември 2018 г., когато 200 килограма грозде са били натоварени в морето в плетени кошници. То е оставено за пет дни на дълбочина от седем метра.", "date": "2019.12.08", "title": "Италианци правят антично морско вино"}
{"url": "https://www.monitor.bg:443/bg/a/view/bylgarskata-shtafeta-pri-biatlonistite-na-9-o-mjasto-v-jostersund-182861", "text": "Българската щафета за мъже завърши на девето място в старта на 7.5 километра от световната купа по биатлон в Йостерсунд, Швеция. Красимир Анев, Антон Синапов, Димитър Герджиков и Владимир Илиев финишираха на 3:39.0 минути зад победителите от Норвегия. Родните национали направиха много силна щафета, след като използваха само десет допълнителни патрона и не влязоха в наказателна обиколка. По този начин те изпревариха отбори като Швейцария, Канада, Австрия, Беларус, САЩ и много други. Анев направи впечатляващ старт и бе трети зад Ерик Лесер (Германия) и Емилиен Жаклен (Франция) след безгрешна стрелба, но българинът отстъпи извън топ 10 при предаването. Синапов върна отбора до 11-а позиция най-вече със силните си спринтове, Герджиков задържа позицията, а Илиев направи огромен скок в десетката. Той спечели четири места до девето при първата стрелба и задържа преднината си от шест секунди пред канадците до самия край. Норвегия, в състав Йоханес Дале, Ерленд Бьонтегор, Тарей Бьо и Йоханес Тингес Бьо, спечели щафетата в Йостерсунд с време 1:10:30.4 часа. Франция остана на второ място с 32.3 секунди пасив, а Италия завърши на трето.", "date": "2019.12.08", "title": "Българската щафета при биатлонистите на 9-о място в Йостерсунд"}
