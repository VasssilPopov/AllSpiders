{"url": "https://www.monitor.bg:443/bg/a/view/s-evrosredstva-shte-se-izgradi-nov-gkpp-mejdu-bylgarija-i-makedonija-177569", "text": "Изграждането на нов граничен контролно-пропускателен пункт между България и Северна Македония и стимулиране на малките и средни предприятия в пограничните общини ще са основният приоритет на бъдещата трансгранична програма, която ще изпълняват двете държави с финансиране от ЕС. Това е станало ясно по време на Първото заседание на Съвместната работна група за разработване на ИНТЕРРЕГ програмата за трансгранично сътрудничество между България и Република Северна Македония за периода 2021 - 2027 г., което се е състояло в Министерството на регионалното развитие и благоустройството, съобщават от ведомството. Заседанието е председателствано от зам.-министър Деница Николова, а от македонска страна съпредседател е бил Димитър Ванчов от Министерството на местното самоуправление. Зам.-министър Николова е посочила, че изграждането и развитието на транспортната свързаност между двете държави е изведено като основен приоритет, който ще подобри в най-висока степен социално-икономическите характеристики на граничните зони и ще покрие приоритетите на ЕК по отношение на развитието на регионите. С финансиране по програмата се предвижда или изграждането на граничния пункт \"Клепало\", при Струмяни, или разширението на граничния пункт \"Логодаж\" между Станке Лисичково и Делчево. Коя мярка ще бъде подкрепена ще стане ясно от социално-икономическия анализ, който се изготвя в момента. По време на заседанието на работната група е станало ясно още, че се въвеждат новости по програмата, като намаляване на административната тежест със съкращаване на нивата за контрол, срокове за одобрение на проекти, контроли при изпълнението на проектите и др. Ще бъде създаден специален Фонд за малки проекти за подкрепа на предприемачите за обучение, подобряване на производствения капацитет и др. До края на годината ще е готов социално-икономическият анализ и SWOT анализ, чрез които ще се оформи програмата в началото на 2020 г. Догодина по това време тя трябва да бъде одобрена. Все още не е ясна крайната й финансовата рамка, която предстои да се гласува от Европейския парламент.", "date": "2019.10.09", "title": "С евросредства ще се изгради нов ГКПП между България и Македония"}
{"url": "https://www.monitor.bg:443/bg/a/view/tyrsjat-mladi-predpriemachi-sys-systezanie-177568", "text": "Варна става арена на състезание за млади предприемачи. Startup Ventures Varna е първото по рода си събитие, в което участниците ще получават реален шанс да стартират свой бизнес в рамките само на три дни. Терен на състезанието е Морското казино във Варна, а датите на провеждане са от 15 до 17 ноември. Участващите ще имат 54 часа, в които да разгърнат идеите си пред жури. Събитието дава уникален шанс на предприемачите да се запознаят с потенциални спонсори, бъдещи колеги и ментори с дългогодишен опит в бизнес средите. Целта на организаторите е да покажат на младите предприемачи основите на бизнес планирането, да изведат на преден план преимуществата на продукта им, както и да им осигурят реална обратна връзка с потенциални клиенти. Участниците в Startup Ventures Varna могат да разчитат на помощта на утвърдени ментори. Задачата им е да напътстват участниците в развиването на идеи и да ги научат как да изградят своите продукти/ услуги, да направят свое маркетинг проучване и да положат основите на своя бизнес план. Бизнес идеите, които се очакват от участниците, са основно в следните сфери: Изкуствен Интелект, Blockchain, Възвръщаема енергия, Образователни продукти, Корпоративни продукти, Финансови продукти, Роботика, Софтуерни Услуги и други. Възрастовата граница на участниците е от 18 до 30 години, като не е от значение какво е завършеното им образование. Желателно е да се включат със свои бизнес идеи или да се присъединят към сформиран екип по време на събитието.", "date": "2019.10.09", "title": "Търсят млади предприемачи със състезание"}
{"url": "https://www.monitor.bg:443/bg/a/view/noi-broil-nad-4-mln-lv-za-trudovi-zlopoluki-temata-177566", "text": "Сумата от 4,37 млн. лева са изплатените от Националния осигурителен институт средства за трудови злополуки за първите шест месеца на тази година, заявиха за „Монитор“ от института. Такъв тип обезщетение през този период от време са получили 2387 души. От януари до юни 2018 година пък парите, изплатени от НОИ за обезщетения вследствие на трудова злополука, са били 4,34 млн. лева, или с 30 хиляди лева по-малко спрямо тази година, а обезщетение са получили 2685 души. От статистиката става ясно, че пострадалите от януари до юни 2018 г. са с 298 души повече спрямо същия период на 2019-а. Общо 33-ма са загиналите вследствие на трудова злополука, показват още данните на НОИ за първото шестмесечие на тази година. Според тях са били в столицата. Загиналите на работното място в София са 7, а 3-ма са починалите в София-област. Няма хора останали инвалиди вследствие на злополуки на работното място през този период. Общо 62 442 пък са дните, в които пострадалите са били във временна нетрудоспособност. Тя зависи от тежестта на трудовата злополука, което определя и колко време и какъв размер на помощ получава пострадалият, разясниха от осигурителния институт. От началото на годината до юли в страната са станали 1300 трудови злополуки, като 528 от тях са с жени, а 772 са инцидентите с мъже. Точно 1052 от злополуките са станали на работното място, а уточниха от Националния осигурителен институт. От разделението по работни сектори в страната най-голям брой – 89 злополуки, са станали в сухопътния транспорт, следвани от 85 в държавното управление и 72 злополуки в хуманното здравеопазване. В столицата, където е и най-голямата концентрация на работна ръка, са станали най-много трудови инциденти – 448, следва Пловдив със 137 и на трето място се нарежда Варна с 91 злополуки. В Разград пък са най-малко пострадалите на работното място – само 5. В София най-много са злополуките в сектора на търговията на дребно – 42 , а злополуките в сектора на държавното управление пък са 37. В Пловдив 22 от инцидентите са в сухопътния транспорт. Статистиката обаче не обхваща хората, които работят „на черно“ – без трудови договори и регламентирани условия на труд. Логично това са и много рискови работни места поради отсъствието на ангажимент от страна на работодателя дори на хартия да спазва изискванията на закона за осигуряване на безопасност на работното място. При наличие на договор определянето на една злополука като трудова или на неговите наследници да търсят обезщетение както по линия на НОИ, така и във връзка с чл. 200 от Кодекса на труда. За вреди от трудова злополука или професионална болест, които са причинили временна нетрудоспособност, трайна неработоспособност над 50 на сто или смърт на служител, работодателят отговаря имуществено, независимо от това дали друг негов работник има вина за настъпването им. Работодателят отговаря и когато трудовата злополука е по време на регламентирана работна почивка.", "date": "2019.10.09", "title": "НОИ броил над 4 млн. лв. за трудови злополуки (ТЕМАТА)"}
{"url": "https://www.monitor.bg:443/bg/a/view/tragedijata-da-si-bolen-na-selo-177564", "text": "Трагедия е да си болен на село. Трагедия е дори да си болен в малкия град. Трагедия е да си пациент в общинска болница. Проблемът не е, че там ще ти затръшнат вратата под носа, нито че ще се налага да плащаш нерегламентирано, а защото нивата на компетентност са ниски, тъй като тези структури не ползват иновативни медицински технологии и модерна апаратура, а лекарите нямат по няколко специалности, както се случва в големия град. В страната те са общо 75. Някои от тях, като Карловската, например, която е голяма почти колкото Сливенската, са представени с всички основни отделения – вътрешни болести, педиатрии, родилно и т.н. В същото време тези лечебни заведения обслужват между 1,5 и 2 млн. души. Обикновено, това са хора с куп хронични заболявания, някои твърде стари и нелекувани от години, възрастни и такива на ръба на социалния минимум, за които това са единствените места, където може да ги обслужи лекар. Впрочем, такава е практиката в цяла Европа. С едно малко уточнение, че за работещите в общинско лечебно заведение в страните от Европейския съюз (да, има и там такива болници!) е непонятно как осигурителният или социалният фонд, ако става дума за лечение на бедни и неосигурени, няма да им плати надлимитна дейност. Нещо повече, такова понятие там не съществува, защото лекарят по призвание следва да оказва спешна и неотложна помощ и да лекува, а не да се свива в лимити. У нас обаче се оказва, че към момента НЗОК не е платила близо 5 млн. лева точно надлимитна дейност на общинските болници. Общо тя дължи по това перо на всички лечебни заведения 156 млн. лева. „Но те взимат пари и от общините“ би възразил някой. Да, взимат, но те не са за лечебна дейност, а за ремонти, купуване на нова апаратура, когато това е възможно и поемане на битовите дейности – храна, пране и транспорт. Вярно е и това, че има твърде малки болници, които работят повече като такива за долекуване, макар и да са регистрирани като многопрофилни за активно лечение. В тях през зимата се приютяват бедни и самотни възрастни хора, които буквално преживяват там на топло и с храна виелиците навън. За такива пациенти все ще се намери клинична пътека, по която да бъдат прехвърлени, когато едната свърши. Така и двете страни са доволни. Изключение обаче прави третата, НЗОК, която не стига, че трябва да покрива разходите по въпросните пътеки на всичките 347 болници в страната (всички, работещи по договор с нея), така и на малките лечебници, които действат повече като такива за долекуване и хосписи, отколкото като медицински заведения. Истината е, че общинските болници, които не вършат кой знае каква работа, остават всякога „актив“ на кметовете. Затова и те не ги преобразуват в друг тип лечебни заведения, които също биха вършили много добра работа на населението. Но нали сте наясно, че хоспис не звучи така добре, както болница. Така се стига до там, че в някои поддържани изкуствено структури от този тип отдавна са изгубили предназначението си да лекуват, но в тях се наливат средства. Крайно време е местните управници да прецизират какво е нужно и какво не на населението. Защото има общински болници, които работят на ниво, според компетентността си, но и такива, в които лекарите могат спокойно да не перат престилката си по цял месец, защото в тях пациент не влиза. Едва ли възрастните хора ще им се разсърдят, ако вместо такава никому ненужна структура бъде открит хоспис или заведение да долекуване.", "date": "2019.10.09", "title": "Трагедията да си болен на село "}
{"url": "https://www.monitor.bg:443/bg/a/view/marija-gabriel-obsydi-s-bil-gejts-investiciite-za-inovacii-177570", "text": "Комисарят за цифровата икономика и общество Мария Габриел се срещна със съоснователя на Microsoft Бил Гейтс. Двамата обсъдиха как може да се задълбочи сътрудничеството по общи приоритети за научноизследователска и развойна дейност за глобално здраве и чиста енергия, съобщи представителството на Европейската комисия в България. Специален ударение те поставиха на съвместното финансиране за клинични изпитвания на лекарствени продукти за справяне с инфекциозните заболявания, засягащи предимно Африка на юг от Сахара. Стана ясно, че е нужна гъвкавост при финансирането на стратегически изследвания за болести, свързани с бедността. Комисар Габриел отбеляза, че Европейската комисия вижда това партньорство в контекст на Глобалното здравно партньорство с държавите-членки и африканските страни и може да бъде в рамките на бъдещата програма Хоризонт Европа. Двамата разискваха и важността на бюджета за изследвания и иновации, които са от съществено значение за изпълнението на \"зелената сделка\", както и възможностите, предоставяни от това партньорство. Фондацията на Бил Гейтс възнамерява да увеличи своята част от бюджета с 20 милиарда щатски долара на година. \"Нужно е да развием по-тясно сътрудничество между множество участници на инвестиционния фронт, за да се превърнат политическите приоритети в инвестиционни стратегии. Това е от съществено значение, за да имаме пробивни иновации в полза на компаниите, гражданите ни и за отговор на предизвикателствата на климата и енергията\", заяви българският еврокомисар Мария Габриел.", "date": "2019.10.09", "title": "Мария Габриел обсъди с Бил Гейтс инвестициите за иновации"}
{"url": "https://www.monitor.bg:443/bg/a/view/maturata-po-himija-nosi-stipendija-na-studentite-po-pedagogika-177557", "text": "Учениците, които са изкарали отлични оценки на матурата по математика, физика или химия и се насочат към педагогическа специалност в университета, ще бъдат поощрявани с допълнителни стипендии. Това стана ясно от думите на просветния министър Красимир Вълчев на заседание на образователната комисия в парламента. „Първите 30% от учениците, избрали матурата по математика, физика и химия ще бъдат с допълнителна стипендия, ако изберат професионално направление „Педагогика“, „Педагогика на обучението по...“ и други професионални направления, в които се завършва с педагогическа квалификация.“, заяви Вълчев. Стимули ще имат и за студентите, които решат по време на следването си да положат допълнителни курсове, за да придобият педагогическа правоспособност. За базовите училища, в които се провеждат практиките на бъдещите учители, пък ще бъдат предвидени повече средства. Близо 500 млн. лв. от бюджета тази година бяха заделени за детските градини, училищата и университетите, подчерта Вълчев. С ръста на учителските заплати, за които ще бъдат отпуснати 360 млн. лв, за календарната 2020-а от държавната хазна ще бъдат предвидени повече средства за образование. „В проектобюджета за следващата година ще видим безпрецедентен ръст за образование, по - голям и от предходните години.“, обеща министърът. Той обясни, че има нужда от повече средства за обновяване и модернизиране на ученическите кабинети по математика и природни науки, където оборудването има най-значителен фактор. За целта следващата година ще бъдат увеличени средствата по модула „Модернизиране на системата на професионалното образование“ от националната програма „Осигуряване на съвременна образователна среда“. Проблем имало и с ученическите общежития, чието състояние влияело при избора на професионална гимназия. В бюджета за 2020-а ще бъдат предвидени и средства за национални програми в системата на висшето образование. Една от тях ще бъде насочена към модернизиране на учебните планове. Председателят на образователната комисия Милена Дамянова даде за пример, че в някои университети не се отделя внимание на приобщаващото образование, което може да се изучава само в избираемите курсове. В същото време пък студентите били задължени да изучават история на педагогиката.", "date": "2019.10.09", "title": "Матурата по химия носи стипендия на студентите по педагогика"}
{"url": "https://www.monitor.bg:443/bg/a/view/mihaela-fileva-pusna-nov-klip-i-prodyljava-s-turneto-177539", "text": "Като че е джазирала с ярък поп отенък добро рап парче. Така звучи последното музикално усилие на Михаела Филева. То се казва „Изгубени в рая“ и може да се похвали с екзотичен клип, заснет на гръцкия остров Лимнос. Песента е част от втория самостоятелен албум на певицата “Нова страница”, а музиката и текста са на Павел Николов, от дуото Павел и Венци Венц. Именно неговият пръст в римите най-вероятно носи това усещане за рап ритъм, облечен в изкусното вибрато на Михаела. По аранжимента бившата интимна половинка на Филева работи с Веселин Ценов и Константин Ангелов. Идеята и реализацията на видеото на “Изгубени в рая” са дело на Бойко Щонов, с когото певицата работи и по други свои проекти. Специалното участие на актьора Мартин Медникаров, който пристигна от Лондон за снимките, придава още повече мистичност на клипа, а любимката на тинейджърите влиза в ролята на изкусителна богиня на острова. Освен новото парче Михаела е подготвила и нова порция концерт, част от първото и самостоятелно турне, което стартира в Пловдив. Феновете от още 3 града ще имат възможността да гледат концертното шоу на талантливата певица, бенда, танцьорите и беквокалистките от Тринити. На 17 октомври ще гостуват в Благоевград, на 23-ти – във Велико Търново и на 24-ти – във Варна.", "date": "2019.10.09", "title": "Михаела Филева пусна нов клип и продължава с турнето (ВИДЕО)"}
{"url": "https://www.monitor.bg:443/bg/a/view/reformi-v-dai-bez-instruktor-v-kolata-pri-izpita-za-knijka-177559", "text": "Изпитът по кормуване ще се провежда само от служител на ИА „Автомобилна администрация“ (бившата ДАИ) без присъствието на представител на учебния център. Практическите изпити ще се провеждат в моторни превозни средства, оборудвани с видеонаблюдение и датчици, отразяващи автоматично грешките. Това е записано в промени в дейността на Изпълнителна агенция \"Автомобилна администрация\", приети от правителството. При изпитите на кандидатите за водачи е планирано създаването на е-система за контрол на изпитите, за да се ограничи субективния фактор и да се осигури контрол върху маршрута на изпита. Транспортният министър Росен Желязков променя и издаването на лицензи, контролната и административно наказателната дейност. Лицензи и разрешителни за извършване на превоз на пътници и товари ще се вадят по-бързо. Планира се надграждане на информационната система за резервиране на еднократни разрешителни и за автоматизирано разпределение на многократните ЕКМТ/СЕМТ разрешителни. ИА „Автомобилна администрация“ ще има само осем регионални дирекции (София, Пловдив, Бургас, Варна, Стара Загора, Плевен, Русе и Враца) вместо сега съществуващите 27 областни отдела. В новите регионални дирекции ще има средно 8 или 9 контролни екипа, с изключение на София, като по този начин ще могат да се осигурят над 15 екипа. Ще бъдат осигурени екипи за контрол и през тъмната част от денонощието, каквито към момента няма. Така ще бъде прекъсната обвързаността на служителите на местно ниво и ще се осигури значителна степен на ротация. Ще бъде създадена инфо система, която да обхване всички етапи на пътния контрол, прилагане на система за анализ на риска при избор на пътните превозни средства и предприятия за контрол, както и изграждането на електронни системи, позволяващи постоянен контрол на предприятията.", "date": "2019.10.09", "title": "Реформи в ДАИ: Без инструктор в колата при изпита за книжка"}
{"url": "https://www.monitor.bg:443/bg/a/view/kalpakchiev-mylchi-pristrasten-li-e-177555", "text": "Шефът на грантаджийския Съюз на съдиите в България Калин Калпакчиев за пореден път отказа да коментира обвиненията в пристрастност и конфликт на интереси по делото за предсрочното освобождаване на Джок Полфрийман. Председателстваният от него състав на Софийския апелативен съд, който освободи осъдения за убийство австралиец, излезе с второ становище по казуса, в което обаче отново не дава отговор на обвиненията. Този път с мотива, че не можел, защото има висящо производство във ВКС. В същото време съдебният състав не пропуска да направи нов опит за натиск в становището си, като заявява, че постановеният на 19 септември т.т. съдебен акт е влязъл в сила и подлежал на незабавно изпълнение и делото във ВКС не променяло този факт. „Ако са налице други основания за задържането на чуждия гражданин, различни от тези по делото, то следва да се изтъкват именно те, а не предстоящото произнасяне на върховната съдебна инстанция“, пише още в становището на Калпакчиев и членовете на съдебния състав. Грижата за правовия ред, а не атаките срещу тях била причината да напишат втората си позиция. Първата беше ден след като решиха да пуснат от затвора Полфрийман.", "date": "2019.10.09", "title": "Калпакчиев мълчи пристрастен ли е за Полфрийман"}
{"url": "https://www.monitor.bg:443/bg/a/view/fandykova-planira-4-novi-tehnologichni-zoni-177552", "text": "Създаване на 4 нови технологични индустриални зони в София обещава кметът на града Йорданка Фандъкова. В клип във „Фейсбук“ кандидатът за нов мандат на ГЕРБ и СДС споделя, че голямата й цел в следващите две години ще бъде привличането на на стратегически инвеститори във високотехнологичното производство. „Това ще бъде и допълнителен стимул за бизнеса, който успешно работи в града и за нови компании, които да изберат София“, казва Фандъкова. Тя припомня, че в предизборната й платформа е записано и построяване на нов корпус, в който ще могат да отворят филиали престижни международни училища и университети. Градоначалникът изтъква, че в София се превръща в дигитален център като 90% от IT компаниите в България работят в града. „Работим за това София да е сред водещите европейски градове с мрежи от ново поколение, които предоставят нови услуги за гражданите и бизнеса. С участието си в София Тех Парк работим за модерни градски решения и развитие на научния потенциал“, казва още Фандъкова.", "date": "2019.10.09", "title": "Фандъкова планира 4 нови технологични зони"}
{"url": "https://www.monitor.bg:443/bg/a/view/16-ot-uchitelite-sbyrkali-profesijata-177561", "text": "16,3% от учителите в България съжаляват за избора си на професия. Това е близо два пъти повече от средните 8,6% за страните в Европейския съюз, сочат данни от годишния обзор на Европейската комисия за образованието и обучението в ЕС. Експертите посочват, че близо половината учители у нас са над 50-годишни. Заедно с Италия и Литва, България ще трябва да поднови работещите в сферата на основното и средното образование. У нас най-голям дефицит има за педагози в детските градини, началните учители, тези по чужди езици, информационни технологии, математика и физика. Недостатъчни са и ресурсните учители, училищните психолози и логопедите. От доклада става ясно още, че в България, Дания, Малта, Румъния педагозите получат заплати, които са близки до най-високите, само след 10 години стаж. Като положителна статистика е намаляването на дела на преждевременно напусналите образованието ученици и млади хора в България. За 2018-а те са 12,7%, докато през 2009-а са били 14,7%. Оказва, че по-голяма част от прекъсналите образованието си са момичета. Страната ни все още обаче е над средното ниво за ЕС (10,6%) и далече от поставената цел за 2020 г. - 10%. По отношение на обхвата на малчуганите в детска градина според Европейската комисия страната ни дава „стъпка назад“ заедно с Малта и Полша. През 2016-а децата в забавачките са били над 86%, докато за 2017-а са около 84%. Така оставаме назад от целта от 95% от 4-годишните да ходят на детска градина през 2020-а. България е и в дъното на класацията по обхванати в образователната система 3-годишни. У нас те са под 5 на сто.", "date": "2019.10.09", "title": "16% от учителите  сбъркали професията"}
{"url": "https://www.monitor.bg:443/bg/a/view/prashtat-na-panov-atestacijata-na-geshev-177558", "text": "Прокурорската колегия на ВСС единодушно реши Комисията по атестирането и конкурсите (КАК) към нея да предостави на председателя на ВКС Лозан Панов необходимата информация, с която разполага относно изготвения доклад за кандидата за главен прокурор Иван Гешев. 11-те кадровици решиха да дадат на Панов и данните от последната атестация на Гешев заедно с наличните приложения към нея. Това стана в отговор на искането на Панов да се запознае непосредствено с изготвените от Гешев актове като прокурор, за да прецени професионалната му квалификация. Главният прокурор Сотир Цацаров съобщи пред прокурорската колегия, че писмото на Панов с дата 2 октомври т.г. е получено от него и ръководителите на Софийска градска прокуратура и на спецпрокуратурата на следващия ден, както и че то бе разпространено до медиите. Още същия ден Цацаров го препратил на прокурорската колегия на ВСС по компетентност. „Очевидно се претендира за информация за кандидата за главен прокурор. Абсолютно сигурен съм, че на автора на това писмо е напълно известно, че исканата от него информация е във връзка с процедурата за избор на главен прокурор. Нито главният прокурор, нито другите двама административни ръководители са сред субектите, които участват в тази процедура и които могат да му предоставят исканата информация. Такива са пленумът на ВСС, прокурорската колегия, КАК и Комисията „Професионална етика“, заяви Цацаров. Прокурорската колегия допусна до изслушване в процедурата за избор на следващ главен прокурор настоящия зам.-главен прокурор Иван Гешев. Според докладите на двете комисии към колегията - Комисията по атестирането и конкурсите и Комисията \"Професионална етика\" – Гешев притежава моралните и професионални качества да заеме поста главен прокурор, има безупречна репутация и с поведението си отговаря на обществените изисквания за длъжността. \"Съобразно заключенията на двата доклада става ясно, че кандидатът отговаря на критериите, които трябва да бъдат спазени, отговарящи на профила на главен прокурор, затова считам, че Иван Гешев трябва да бъде допуснат до изслушването\" , заяви председателят на КАК Даниела Машева по време на заседанието. Кадровиците единодушно гласуваха процедурата да премине във финалната си фаза – събеседване с кандидата и гласуване на номинацията му на 24 октомври. Прокурорската колегия ще поиска от Върховния административен съд да допусне предварително изпълнение на решението й от 11 септември т.г., с което районният прокурор на София Радослав Димов бе избран за апелативен прокурор на столицата. Димов е подал молба до колегията, след като конкурентката му за поста Албена Вутова обжалва решението й пред ВАС.", "date": "2019.10.09", "title": "Пращат на Панов атестацията на Гешев"}
{"url": "https://www.monitor.bg:443/bg/a/view/operirat-apendicit-i-tri-hernii-za-mesec-v-obshtinska-bolnica-177565", "text": "Един апендицит, три хернии и 44 операции на меки тъкани, което в по-голямата си част е обработка на рани. Толкова хирургична дейност по 47 клинични пътеки е отчела общинска болница за месец. „Този обем от работа е едноседмичното натоварване на средна по обем операционна“. Така шефът на НЗОК Дечо Дечев обясни ниските заплати в малките болници. Той проучил работата конкретно на това здравно заведение по повод оплакването на медицинска сесетра пред медии, че заплатата й е 550 лева. „Тоест, ако го погледнем от тази гледна точка – какво получава спрямо това, което отчита отделението, ще излезе, че тя получава много висока заплата, а не ниска“, допълни Дечев пред бТВ. Той подчерта, че не здравните служители са виновни за това положение, а ръководствата на болниците, които не менижират добре. Според шефа на НЗОК общинските болници не могат да съществуват в сегашния си вид. По думите му, от самото начало те не са се вписали в пазарния модел, защото имат повече социална функция. Тяхната съдба обаче често се разигравала на политическата сцена, като се организират протести. „Никоя партия самостоятелно не е в състояние да оправи нещата за тях. Единственото нещо, което може да се направи, това е да има която трябва да се провежда“, коментира Дечев. Той е категоричен, че малкият обем на работа води до деквалификация на персонала. По отношение на 50 млн.лева, които правителството обеща да налее допълнително в болниците, за да се увеличат заплатите на сестрите и медицинските специалисти, Дечев обясни, че те нямат нищо общо с тези 50 млн.лева, с които касата ще увеличи заплащането по някои клинични пътеки. Сумата от здравната каса била определена от Надзорния съвет на НЗОК преди да се появи предложението за парите от бюджета на държавата. „За щастие през последните години държавата Тоест тя осигурява условия тези вноски от всички нас да се събират в по-голям процент”, коментира още шефът на здравната каса. Колкото до протестите на медицинските сестри, Дечев е категоричен, че те не се насочват към правилния работодател, защото здравният министър назначава директорите на болници, но те са търговски дружества и договорите на лекари и персонал се склюват именно с ръководството на лечебниците. „Естествено, че в тази ситуация, в тези времена и в този месец много хора искат това да го използват. Дали това ще бъдат политически лица, синдикати и т.н., е друг въпрос”, каза още Дечев. Според него, ръководствата на болници, които не могат да осигурят заплащане “обективно спрямо обема и качеството на медицинските дейности, то просто трябва да си ходи”. Шефът на НЗОК подчерта, че здравната каса не е бюджетна организация и нейната цел не е да осигурява бюджетите на закъсалите болници. „В центъра на системата трябва да бъде пациентът на касата, и касата да договори за него най-доброто качество на услуги, което се предлага”, допълни Дечо Дечев.", "date": "2019.10.09", "title": "Оперират апендицит и три хернии за месец в общинска болница"}
{"url": "https://www.monitor.bg:443/bg/a/view/1000-leva-pri-rajdane-za-osigureni-majki-177567", "text": "Еднократното обезщетение при раждане да стане 1000 лв., но само за осигурените майки и да се премахне доходния критерий, за да има детски добавки за всички. Това предложиха експертите на последното заседание на Националния съвет по демографска политика към Министерския съвет. Помощите на семействата с едно дете в момента са 40 лв, а на тези с две - 90 лв. Семействата с три деца получават 135 лв. Тези параметри са за домакинствата с до 400 лв. месечен доход на човек. Семействата с доходи от 400,01 до 500 лв. на човек пък получават 80% от пълния размер на помощта. Според разчетите на експертите ще са необходими допълнителни 55 млн. лв. Друга мярка, която се предлага е да се дават по 1000 лв. еднократна помощ при раждане, но само на осигурените майки. останалите ще взимат както сега - по 250 лв. за първо дете, 600 лв. за второ и 300 лв. за трето. За целта ще са необходими допълнителни 34 млн. лв. през следващата година, като очакваните резултати са, че по този начин ще се насърчи раждането на деца и насърчаване на отговорното родителство на работещите и осигурените. Да има данъчни облекчения от 1200 лв. за всяко второ и последващо дете родено след 1 януари 2019 г. е друго предложение на експертите и така в семейството могат да остават по още 100 лв. на месец. \"От ражданите годишно около 62 хил. деца близо половината втори или последващи деца. Годишно общата данъчна отстъпка от прилагането на мярката не надхвърля сумата от 37,2 млн. лв.\", пише още в доклада на експертите. Предлага се и Предвидената подкрепа е 2000 лв. при раждане на второ дете, 5000 при трето и по 2000 при всяко следващо. Друга мярка е предоставяне на преференциални заеми и стипендии на студенти в български висши училища, но срещу ангажимент да работят 5 години у нас. Експертната група предлага и безплатни детски ясли и градини - идеята е държавата да възстановява финансовите средства на общините в размера на таксите, които плащат родителите, но определени като държавен стандарт. За тези, които посещават детски ясли и градини, където таксите са по-високи, да им се възстановяват от държавата по държавни стандарти. Предвижда се и частично поемане на престоя в частни детски ясли и градини в размер на държавния стандарт за такса за ясли и градини. Въвеждане на самостоятелни практики на патронажните сестри, жени и на майките до навършването на една година на децата, разширяване и адекватно остойностяване на дейностите по програмата за майчино здравеопазване чрез увеличаване на броя на ултразвуковите изследвания с две допълнителни, скринингов тест на щитовидната жлеза при желана бременност и др. са част от мерките.", "date": "2019.10.09", "title": "1000 лева при раждане за осигурени майки"}
{"url": "https://www.monitor.bg:443/bg/a/view/evroslujba-po-dezinformacija-izoblichi-sajt-177549", "text": "Отделът за наблюдение на дезинформацията към Европейската служба за външна дейност разкри опит за подвеждане на аудиторията на сайт, привидно свързан с Европейския парламент. Сайтът EP Today (eptoday.com) се представя като \"Месечен вестник за ЕП\", като твърди, че е създаден, за да предоставя трибуна основно на евродепутатите. Проверката е установила, че 99 на сто от съдържанието в сайта не е собствена информация, а \"препечатки\", основно от сайта на Russia Today (rt.com), пише БТА. В съобщение на отдела на ЕС за дезинформацията се добавя, че eptoday.com се е провъзгласил за източник на информация от ЕП, но използва името на институцията неправомерно и няма никаква връзка с парламента. От 17 697 материала, публикувани в сайта за две години, едва 25 произлизат от евродепутати, сочи проверката. Това представлява едва 0,14 на сто от цялото съдържание на страницата. Сайтът изглежда е платформа за лобизъм, представена за сериозна медия с влиятелни читатели, установява проверката на ЕС. Допълва се, че администраторите на страницата във фейсбук на \"месечния вестник\" работят от Индия, а в Брюксел със самозваната \"медия\" може да се установи връзка само с пощенска кутия. Отбелязва се, че до миналата година сайтът е \"препечатвал\" почти цялото си съдържание от \"Гласът на Америка\" (voanews.com), а след това е преминал на информационно захранване от руския сайт rt.com. Част от обяснението за използването на тези информационни източници е, че voanews.com и rt.com дават свободни права за препечатване. Пояснява се, че при препечатването на информация със свободен достъп често позоваването на първоизточника не е задължително, което води до допълнително объркване за произхода на информацията. Контрапропагандният отдел на ЕС уточнява, че eptoday.com има 145 000 последователи във фейсбук и 6000 в Туитър. В съобщението се допълва, че подобни случаи на \"пране на информация\" от rt.com досега са били засечени в медии в САЩ, Германия и Беларус, а резултатът винаги е подвеждане на читателите. Отделът посочва, че rt.com е сайт, финансиран изцяло от руското правителство, който не се старае да бъде обективен или независим, а разпространява \"фалшиви новини\" с политически цели. Цитирана е оценката на френския президент Еманюел Макрон отпреди две години, че сайтът е разпространител на лъжлива руска пропаганда", "date": "2019.10.09", "title": "Еврослужба по дезинформация изобличи сайт "}
{"url": "https://www.monitor.bg:443/bg/a/view/kinomanija-otdava-pochit-na-pokojnija-franko-dzefireli-177537", "text": "Специална селекция с най-добрите филми на италианската кинолегенда Франко Дзефирели ще послужи като подарък за зрителите в рамките на 33-ото издание на фестивала „Киномания“. „Укротяване на опърничавата“, „Ромео и Жулиета“, „Хамлет“ и „Братко Слънце, Сестро Луна“ са заглавията на режисьора, напуснал ни тази година на 96 г., които ще бъдат прожектирани в кино „Люмиер Лидл“. Дзефирели е носител на награда БАФТА, два пъти е печелил награда „Еми“, пет пъти – наградата „Давид на Донатело“ и има две номинации за „Оскар“. Вместо просто да екранизира шексировата пиеса „Укротяване на опърничавата”, през 1967 г. Дзефирели превръща текста във весел филм с впечатляващи декори и операторска работа. Комедията с участието на Елизабет Тейлър и Ричард Бъртън носят на режисьора награда на Италианските киножурналисти за костюми, две номинации за „Златен глобус“ и две номинации за „Оскар“. Лентата ще бъде излъчена на 10 ноември от 19 ч. Милиони хора по света свързват и до днес Ромео и Жулиета с лицата на актьорите, увековечени във филма на Франко Дзефирели от 1968 г. Със своята отдавна превърнала се в обичана класика екранизация, режисьорът дръзва да наруши традицията за ролите на Ромео и Жулиета да се избират по-възрастни актьори. Той залага на абсолютните дебютанти Ленард Уайтинг и Оливия Хъси, тогава на 17 и 15 години. „Ромео и Жулиета“ ще „дефилира“ на големия екран на 9 ноември от 19 ч. „Хамлет“ (1990), където в главната роля се разписва Мел Гибсън, ще бъде прожектиран на 12 ноември със същия начален час. „Братко Слънце, Сестро Луна“ за живота на Свети Франциск – невероятно сложна и противоречива фигура, чието влияние върху обществото в неговото време е било наелектризиращо, ще бъде излъчен на 11 ноември.", "date": "2019.10.09", "title": "„Киномания“ отдава почит на покойния Франко Дзефирели"}
{"url": "https://www.monitor.bg:443/bg/a/view/za-da-stovarish-zakona-s-cjalata-mu-tejest-177554", "text": "Бивш легионер, с очевидни психически отклонения, убил невинния фелдшер в тополовското село Орешник, вероятно ще е първият престъпник, който ще получи доживотна присъда без право на замяна. Това ще стане, след като днес депутатите приеха окончателно промени в Наказателния кодекс. Според тях в случаи на умишлено причиняване на смърт няма да има съкратено производство, водещо до редукция на присъдата. Убиецът ще бъде съден и по друга промяна в НК, която се отнася до посегателство над медици. Това се наложи преди всичко заради избухването на обществено недоволство, преляло чашата на търпението, включително и след скандалното решение да бъде освободен предсрочно Джок Полфрийман. Решението бе взето от съдии, които всъщност е трябвало да си направят отвод заради обвързаности. С това обаче общественото недоволство едва ли ще приключи. Причината е не само, че не е изключено австралиецът да се измъкне от страната, но и че последните убийства се извършват от престъпници, които вече са лежали в затвора или, както е с легионера, са подсъдни за стрелба срещу полицаи и са известни с агресивното си поведение, но си живеят на свобода. Излиза, че чак когато извършат убийство, върху тях се стоварва законът с цялата си тежест. Но защо преди това те да не са под постоянно наблюдение – има служби за пробация, за социално адаптиране, МВР винаги е готово да откликне. Очевидно някой не си е свършил работата докрай, а има нужда и от допълнителни административни решения. Например, ако такива рецидивисти живеят известен период от живота си с електронни гривни, това със сигурност ще има превантивен ефект. Малко е да се каже, че е глупаво е заради подобни недомислия, да загиват невинни хора. „Ако не съмва рано, ти подрани“, е казал народът. Сигурни сме, че общественият натиск няма да подмине подобно смъртоносно безхаберие. Отговорността е персонална и някой трябва да си свърши работата.", "date": "2019.10.09", "title": "За да стовариш закона с цялата му тежест"}
{"url": "https://www.monitor.bg:443/bg/a/view/bylgarija-s-23-uslovija-kym-skopie-za-es-177550", "text": "България поставя 23 условия на Северна Македония за приемането й в ЕС. В същото време страната ни дава зелена светлина за това югозападната ни съседка и Албания да започнат преговори за влизане в Съюза. Това стана ясно от рамкова позиция, приета от правителството в сряда. В нея ясно е записано, че България ще подкрепи двете страни на предстоящото заседание на Европейския съвет в Брюксел на 17 октомври за стартиране на преговорите. Последващите действия на държавата ни обаче ще се ръководят от това дали Скопие изпълнява конкретни условия, очертани в рамковата позиция. Основните ни претенции към Северна Македония са шест, а останалите касаят конкретни действия на съвместната комисия, която бе създадена съгласно Договора за добросъседство. От нея се изисква да излезе с мерки в определени срокове. България иска от Скопие да няма претенции, че у нас има македонско малцинство и да промени част от текстовете в учебниците си по география, история и литература, които са свързани с определени национални герои или събития. Сред тях са Гоце Делчев и Илинденско-Преображенското въстание. Във вербална нота до страните членки на ООН Скопие трябва да посочи, че краткото име на страната няма нищо общо с географския регион Северна Македония, част от който се намира в пределите на България. Друго изискване към югозападната ни съседка е да премахне от табели и надписи върху паметници, паметни плочи и сгради текстове, насаждащи открито омраза към страната ни, например такива, съдържащи квалификации като „българския фашистки окупатор“. Очакваме да се задейства и процес на реабилитация на жертвите на югославския комунистически режим, репресирани поради българското им самосъзнание. Както и процедура по осветляване на сътрудниците от днешна Северна Македония на службите за сигурност на бивша Югославия. Относно преговорния процес с Албания в позицията е записано, че той следва да бъде обвързан с реален напредък по отношение на по-нататъшните стъпки за гарантиране правата на българското национално малцинство. „Очакваме правата на българското национално малцинство да бъдат максимално гарантирани, включително изучаването, без поставяне на административни пречки, на книжовния български език като майчин в регионите, традиционно населявани от тях, като Голо Бърдо, Гора, Преспа, Корча, Кукъс, Елбасан“, пише в позицията на правителството. Вицепремиерът и външен министър Екатерина Захариева коментира приетия документ с думите, че правителството, признавайки Северна Македония като държава, подкрепя нейната европейска и евроатлантическа интеграция, но трябва да се преодолее говорът на омразата в публичното пространство. Колегата й Красимир Каракачанов, който е и лидер на ВМРО, също каза, че скоростта на преговорите за приемането в ЕС зависи изцяло от Северна Македония. Той обобщи позицията ни с думите, че „Северна Македония продължава към ЕС като играч с жълт картон, но България държи червения“. Захариева пък уточни, че позицията на правителството ще бъде изпратена и на депутатите, които пък се очаква в четвъртък да гласуват своя декларация по темата. В документа е записано, че България категорично подкрепя започването на преговори за присъединяване в ЕС на Северна Македония и Албания. Обръща се обаче внимание, че евроинтеграцията няма да се случи за сметка на изопачаване на исторически събития, документи и артефакти, както и на ролята и възгледите на личности от българската история. В тази връзка НС също призовава Скопие да прилага ефективно Договора за добросъседство, а Тирана да приеме бързо вторичното законодателство за малцинствата, така че да се даде гаранция на родното малцинство там да изучава без пречки книжовен български език.", "date": "2019.10.09", "title": "България с 23 условия към Скопие за ЕС (ОБЗОР)"}
{"url": "https://www.monitor.bg:443/bg/a/view/turcija-zapochna-nastyplenie-v-sirija-177548", "text": "Турски военни заедно със Сирийската национална армия започнаха военната операция \"Извор на мира\" в Северна Сирия, насочена срещу терористите от ПКК/СЗН и ДАЕШ, съобщи днес турският президент Реджеп Тайип Ердоган, цитиран от турските медии. Целта на Турция е да елиминира терористичния коридор по южната си граница, да донесе мир и стабилност в региона, каза президентът.  Ердоган уточни, че офанзивата е насочена срещу джихадистката групировка ДАЕШ (\"Ислямска държава\"), както и срещу сирийските кюрдски Сили за защита на народа (СЗН), които според Турция са свързани с поставената извън закона Кюрдска работническа партия (ПКК).  Турската военна операция в Сирия е започнала с въздушни удари, като ще бъде подкрепена и с артилерийски и гаубичен обстрел, е заявил източник от турските сили за сигурност пред Ройтерс. Информацията на източника идва, след като експлозии разтърсиха град Рас ал Айн в Североизточна Сирия на границата с Турция, а турският президент Реджеп Тайип Ердоган обяви, че Турция е започнала настъпление. Посланикът на САЩ в Анкара е бил повикан в турското външно министерство, за да бъде информиран за предприетата операция \"Извор на мира\" в Северна Сирия, съобщи Ройтерс. Междувременно президентът на САЩ Доналд Тръмп защити решението си да изтегли американските войници от Североизточна Сирия, предаде АП. Той написа днес в Туитър с главни букви: \"Да отидем в Близкия изток е най-погрешното решение, взето в историята на нашата страна\". Президентът добави, че \"глупавите безкрайни войни\" на САЩ приключват и че той \"бавно и внимателно\" връща американските войници у дома.  Но решението на Тръмп да остави сирийските кюрди, които подкрепяха САЩ в борбата срещу \"Ислямска държава\", уязвими за военна атака от Турция, бе осъден от някои от най-твърдите републикански съюзници на Тръмп. Военната операция на Турция в Сирия заплашва Европейския съюз с нова бежанска криза, заяви председателят на Австрийската партия на свободата Норберт Хофер, цитиран от ДПА. Сирия е решена да се противопостави на всяка турска агресия \"с всички легитимни средства\", е заявил източник от сирийското външно министерство, цитиран от държавни медии, предаде Ройтерс.", "date": "2019.10.09", "title": "Турция започна настъпление в Сирия"}
{"url": "https://www.monitor.bg:443/bg/a/view/psaltir-za-8-mln-evro-vliza-v-arheologicheskija-muzej-177546", "text": "Томичовият псалтир – един от най-ценните български паметници на средновековното книжовно изкуство, ще бъде изложен в Националния археологически музей днес в 18 ч. и ще остане в специална витрина в климатизираната зала „Трезор“ на музея в продължение на 2 месеца – до 8 декември. Застрахователната стойност на уникалния сборник с молитви е 8 милиона евро. Томичовият псалтир е наречен на своя откривател, сръбския филолог Сима Томич. Реликвата е дело на Търновската книжовна школа от времето на Второто българско царство и най-вероятно е писана в Килифаревския манастир. По значимост той може да се сравнява с Манасиевата хроника, изложена във Ватикана, и Лондонското четвероевангелие, които също са създадени при царуването на Иван Александър Книголюбец, твърдят изследователи. Псалтирът от личната колекция на Томич е завещан на Държавния исторически музей в Москва, където от 1901 г. се съхранява. Сега за изложбата в София той за пръв път излиза извън стените му след 10-годишна реставрация. За разлика от повечето книжовни паметници ХІV век, Томичовият псалтир е писан на хартия, а не върху пергамент, което е позволило яркостта на буквите и изящните илюстрации да се съхрани по-добре (върху пергамент минералните пигменти на багрилата се „разливат“ и не попиват трайно). Хартиените краища на ръкописа обаче са били изронени с времето и е трябвало да се „запълнят“ до формата на листа. Томичовият псалтир е молитвена книга на старобългарски език. Състои се от 304 хартиени листа с църковни текстове, богато илюстрирани със 109 забележителни с майсторското си изпълнение миниатюри. Гостуването на псалтира в НАИМ към БАН е посветено на 150-годишнината на Българската академия на науките.", "date": "2019.10.09", "title": "Псалтир за 8 млн. евро влиза в Археологическия музей"}
{"url": "https://www.monitor.bg:443/bg/a/view/mashinisti-masovo-napuskat-jeleznicite-177553", "text": "БДЖ е изправена пред кадрова криза. Докато се опитва да набере нови служители чрез информационни кампании в училища и университети, от началото на годината железниците са напуснали 32-ма машинисти. Това съобщи Александър Александров, директор на поделение „Пътнически превози“ на среща с локомотивните машинисти от държавната жп компания. В момента дружеството има и недостиг на подвижен състав. Пътническите превози се нуждаят от 130 локомотива, 350 вагона и 40 мотриси, но разполагат със 110 локомотива, 310 вагона и 35 мотриси. За тази година разполагаме с 40 милиона средства за ремонт. Почти 30 милиона са усвоени, основно за ремонт на вагони. Почти всичко ще бъде усвоено до края на годината. В момента фокусът е върху коментира ситуацията Григорий Григоров, председател на Съвета на директорите на „Холдинг БДЖ“. За следващата година е заложено между 2 и 5% увеличение на приходите на пътническите превози. Машинистите се притеснени за работата си и за състоянието на компанията заради отмяната на влакове. Експертът Марио Нинов, който от години се занимава с проблемите на БДЖ, коментира пред БНР, че основните проблеми са свързани със състоянието на подвижния състав, ремонтите и изобщо бъдещето на БДЖ. \"В последно време се отменят официално влакове, вече няма да има влакове, а автобуси. Колегите машинисти се притесняват дали ще е необходимо да изкарват курсове за C категория, за да карат автобуси\", обясни абсурдната ситуация Нинов. Припомняме, че най-често машинистите намират работа или при частни жп превозвачи или Само за третата линия на метрото, която се строи в момента, е планирано да бъдат наети нови 120 служители - машинисти и механици, обяви още миналата година столичният кмет Йорданка Фандъкова. Липсата на достатъчно локомотиви често е причината за отменянето на влакове в железницата. Наскоро ръководството беше принудено да спре няколко влака и на тяхно място да пусне рейсове. Относно това какви мерки ще бъдат предприети за отстраняването на проблема, от дружеството посочват, че в момента се подготвят процедури за поръчки на нов подвижен състав, както и в ход са такива за извършване на ремонти. В локомотивните депа на дружеството също се извършват ремонти, но те са с ограничени възможности и не могат да поемат целия процес по наваксване на забавената ремонтна програма през годините.", "date": "2019.10.09", "title": "Машинисти масово напускат железниците"}
{"url": "https://www.monitor.bg:443/bg/a/view/onlajn-prodajbite-uskoriha-tyrgovijata-na-drebno-177543", "text": "Динамиката в онлайн търговията, както и тази с облекло и стоки за бита, са повишили търговските обороти през август. Продажбите на дребно през летния месец са нараснали с 2% спрямо същия период на миналата година. Това е повишение за трети пореден месец от началото на годината след спадовете от зимните месеци и пролетта. От предварителните сезонно изгладени данни за август на Националния статистически институт (НСИ) се вижда, че оборотът в раздел „Търговия на дребно, без търговията с автомобили и мотоциклети“ по съпоставими цени намалява с 0,3% спрямо предходния месец, съобщи Investor. bg. През последния летен месец на годишна база оборотът нараства при търговията на дребно с автомобилни горива и смазочни материали (с 3,6%), с нехранителни стоки, без търговията с автомобилни горива и смазочни материали (с 2,0%) и с хранителни стоки, напитки и тютюневи изделия (с 0,9%). По-значителен ръст при търговията на дребно с нехранителни стоки, без търговията с автомобилни горива и смазочни материали, е отчетен при: търговията на дребно чрез поръчки по пощата, телефона или интернет - с 11,3%, при търговията с текстил, облекло, обувки и кожени изделия - с 8,5%, и търговията с битова техника, мебели и други стоки за бита - с 5,7%. Спад е регистриран при търговията на дребно с фармацевтични и медицински стоки - със 7,1 на сто. Спрямо предходния месец се наблюдава намаление на оборота при търговията с автомобилни горива и смазочни материали - с 0,6%, и търговията на дребно с нехранителни стоки - с 0,5%. При търговията на дребно с хранителни стоки, напитки и тютюневи изделия е отчетено увеличение - с 0,2%. По-съществено увеличение се отчита при търговията на дребно с текстил, облекло, обувки и кожени изделия - с 0,6%.", "date": "2019.10.09", "title": "Онлайн продажбите ускориха търговията на дребно  "}
{"url": "https://www.monitor.bg:443/bg/a/view/kzk-reshava-do-25-dni-za-sdelkata-za-ch-ez-177540", "text": "До 25 дни Комисията за защита на конкуренцията (КЗК) трябва да реши дали да одобри сделката, свързана с покупката на активите на ЧЕЗ в България от \"Еврохолд България\". Това каза председателят на Надзорния съвет на \"Еврохолд\" Асен Христов на пресконференция, на която бe представена стратегия за развитие на „ЧЕЗ България“, ако сделката бъде осъществена. По думите на Христов парите за закупуването на активите на ЧЕЗ в България били осигурени. Васил Стефанов, член на УС на \"Еврохолд България\", посочи, че сделката е на стойност 335 млн. евро. Част от сумата ще бъде осигурена от набиране на капитал от настоящите акционери. Другата част ще бъде осигурена чрез дългово финансиране от две глобални инвестиционни банки. За развитието на сделката от „Еврохолд“ ползвали услугите на няколко международни консултантски компании. От компанията са планирали инвестиционна програма от над 270 млн. лева за настоящия регулаторен период до 2020 г. За следващия регулаторен период ще бъдат инвестирани над 240 млн. лв. Основната цел на инвестициите е да намалеят загубите на електрическа енергия.", "date": "2019.10.09", "title": "КЗК решава до 25 дни за сделката за ЧЕЗ"}
{"url": "https://www.monitor.bg:443/bg/a/view/dps-razdelenieto-ne-vodi-do-nishto-dobro-177551", "text": "„Има проблем, който на централно ниво се получава и създава проблеми в Добричкия регион. В централното управление включиха националистите без да има нужда от това.“. Това обяви председателят на ДПС Мустафа Карадайъ, който заедно с Централния предизборен лъч на партията бе на обиколка в областта. „От трибуната на НС и в законодателството се надпреварват кой по-голям националист е. От трибуната на НС се сее езика на омразата, разделението и противопоставянето. Всички ние знаем, че разделението и противопоставянето не водят до нищо добро“, каза той. По думите му в региона със своето „инерционно и носталгично управление“ от последните 25-30 години БСП не прави нищо добро. „И ако това продължи, децата ще продължат да напускат страната, защото в региона няма развитие“, предупреди Карадайъ. Двамата със зам.-шефът на ПГ на ДПС Йордан Цонев бяха категорични, че в последните 10 години се наблюдава инерционно управление на страната и това е проблем. „Затова ние в национален план казваме-имаме програма за ускорено догонващо развитие на нашата страна“, заяви Карадайъ.", "date": "2019.10.09", "title": "ДПС: Разделението не води до нищо добро"}
{"url": "https://www.monitor.bg:443/bg/a/view/fenove-obviniha-v-licemerie-novata-edra-modelka-na-victoria-s-secret-177531", "text": "Популярният бранд за бельо Victoria's Secret нае първата си пухкава моделка. Новината съобщи манекенката Али Тейт-Кътлър, като публикува свои снимки, част от рекламна кампания на компанията в социалните мрежи. „Аз съм първия модел с такъв размер на Victoria's Secret. Развълнувана съм да работя с бранда, който идеализирах, когато бях тийнейджърка. Страхотна стъпка в правилната посока относно типа тела, които представят“, смята Тейт-Кътлър. Мнозина побързаха да поощрят решението на Victoria's Secret. Въпреки това немалка част от активистите на тема приобщаването на закръглените модели по котешката пътечка съзряха лицемерие в поведението на Тейт-Кътлър. Самата манекенка от години се представя като активист в тази посока. Въпреки това наблюдателни фенове си спомниха, че пищната красавица е говорила против едрите жени. Най-яркият пример за това, изтъкват те, е коментар на Тейт-Кътлър от 2016 г. под есе, посветено именно на тази тема. гласи част от изявлението на модела под въпросното есе. По-късно тя се извинява на хората, които са се почувствали засегнати от думите й, като пояснява, че е „искала да започне разговор“. Недоволството около думите на Тейт-Кътлър и усещането, че извинението й е форма на лицемерие провокира мнозина да си мислят, че идеята й за активизъм относно по-пълните жени и тяхното представяне във фешън индустрията стига до толкова, колкото да включи в „позитивната“ визия собствената си форма. С нея Victoria's Secret започна да работи от дни, като това е част от колаборацията на компанията с британската фирма за бельо Bluebella, която е популярна със социалната си ангажираност по темата. Именно като модел за Bluebella е била наета и Тейт-Кътлър, като по-късно й е било съобщено, че работата й ще бъде презентирана и от Victoria's Secret. Ангажирането й с бранда, който дава статута на „ангели“ на своите модели, идва няколко месеца, след като компанията нае и първия си трансджендър модел - бразилката Валентина Сампайо. Според специалисти, това е опит на Victoria's Secret да се ребрандира, след като миналата година маркетинговият шеф на компанията Едуард Разек се зарече, че пълните и трансджендър моделите „просто не се вписват във визията“ на фирмата.", "date": "2019.10.09", "title": "Фенове обвиниха в лицемерие новата едра моделка на Victoria's Secret"}
{"url": "https://www.monitor.bg:443/bg/a/view/stefan-vyldobrev-kani-na-goljam-zimen-koncert-177533", "text": "След края на тазгодишното лятно турне \"Пет летни концерта, без да броим зимния\" Стефан Вълдобрев и “Обичайните заподозрени” ще преброят феновете си с „Голям зимен концерт“ в зала 1 на НДК на 11 ноември. приканват с усмивка от бандата. Това ще е втори по ред концерт за Стефан Вълдобрев и бандата му на тази сцена, след май 2018 г., когато буквално препълниха залата с възможно най-усмихната, най-чаровна и сърцата публика - тяхната. Обичайно и този път ще чуем само най-добрите им песни в продължение на поне два часа. Сред тях са: \"По-полека\", \"Холивуд\", \"Рай\", \"Към\", \"Едно\", \"Тази песен не е за любов\", \"Фойерверк\", \"Аз ли съм или не съм\", \"Бряг с цвят най-зелен\", \"Сняг над Сахара\", \"Обичам те, мила\", “Да” и други. Може да прозвучат необичайно посред зима, но пък е сигурно, че ще топлят обичайно като лято. Билети за \"Големият зимен концерт\" се продават вече с пълна сила на цени между 30 и 45 лв, като в оркестрината са по 60, а деца до 7 години, включително, влизат безплатно без право на седящо място. Хлапетата между 8-14 години ползват 25% отстъпка.", "date": "2019.10.09", "title": "Стефан Вълдобрев кани на „Голям зимен концерт“"}
{"url": "https://www.monitor.bg:443/bg/a/view/zadyrjaha-24-afganistanci-i-kanaldjija-ot-lubimec-177535", "text": "Граничен патрул е задържал във вторник в покрайнините на свиленградското село Мезек 24 чужди граждани, съобщиха от МВР. Мигрантите са преминали незаконно от Гърция в България, били без документи за самоличност и заявили, че са афганистанци. Заедно с чужденците е задържан и водачът на групата – 59-годишен жител на Любимец. Мъжът е бил арестуван през 2018 г. за същото престъпление. По случая работи Районната прокуратура в Свиленград.  ", "date": "2019.10.09", "title": "Задържаха 24 афганистанци и каналджия от Любимец"}
{"url": "https://www.monitor.bg:443/bg/a/view/stefan-danailov-v-bolnica-s-nastinka-177536", "text": "Големият актьор Стефан Данаилов е бил приет във Военно-медицинска академия, потвърдиха за „Монитор“ от лечебното заведение. На актьора са били направени спешни изследвания, резултатите от които ще станат ясни по-късно. Повече конкретност в ситуацията внесе актьорът от Народния театър „Иван Вазов“ Сава Драгунчев, който е близък негов приятел и беше асистент на Мастъра в последния актьорски клас, който водеше в НАТФИЗ. За „Монитор“ д-р Драгунчев разказа, че професорът е бил на санаториум в Хисаря за по-нататъшно  на тазобедрената става. Припомняме, че през септември актьорът бе приет със счупване на тазобедрена става в бургаската болница „Бургасмед“ , където след неприятното падане в апартамента му в Приморско пострадалата става бе сменена. Впоследствие актьорът се възстанови и дори изигра из страната няколко представления на спектакъла „Актрисата“, с който в края на миналия сезон се завърна на сцената на Народния театър. В минералния курорт Хисаря обаче Стефан Данаилов настинал и от управата на санаториума решили да го изпратят във ВМА в София, тъй като при тях „Няма нищо сериозно – увери Драгунчев. – Просто е било решено на професора да бъдат осигурени по-интензивни медицински грижи, каквито заслужават всички личности, допринесли за развитието на българската култура и изкуство“. Според него, Ламбо не е в реанимация и не е на системи, ще остане в лечебното заведение ден или два. Но не се знае кога ще се възстанови до степен да може да играе без риск за здравето си. Днес около обяд всички представления на „Актрисата“, планирани на академичната сцена до ноември, са били отменени, обясниха от касата на Народния театър.", "date": "2019.10.09", "title": "Стефан Данаилов в болница с настинка"}
{"url": "https://www.monitor.bg:443/bg/a/view/bus-blysna-djado-s-motor-177532", "text": "Възрастен мъж е в тежко състояние, след пътен инцидент. Произшествието е станало малко след 14,00 ч. днес на изхода на село Петко Каравелово. По първоначална информация товарен микробус е блъснал мотоциклет, управляван от 74-годишен мъж от селото. Пострадал е мотоциклетистът, който е транспортиран във великотърновската болница. На мястото на произшествието има полицейски екипи, които регулират движението. Към момента то се осъществява в едната лента. Водачите, пътуващи по това направление да преминават през мястото на катастрофата с повишено внимание, предупреждават от полицията.", "date": "2019.10.09", "title": "Бус блъсна  дядо с мотор"}
{"url": "https://www.monitor.bg:443/bg/a/view/na-shofior-mu-prilosha-zabi-se-v-avtogara-obzor-snimki-177541", "text": "Автобус се блъсна челно в столичната гара „Сердика“. Прилошаване на водача е основната причина за инцидента, заяви маркетинг директорът на автобусната компания Весела Смилец. Сигналът за произшествието бе подаден днес в 13.00 ч.. Международния автобус е пътувал по линията София-Мирандела, Португалия. При сблъсъка са се счупили стъклата в чакалнята на автогарата и предните стъкла на рейса. Свидетели разказват, че в автобуса е имало много пътници, но чакалнята била празна в момента на инцидента. Няма пострадали, съобщиха от СДВР, а щетите са единствено материални. Преди по-малко от половин година автобус на градския транспорт в София причини верижна катастрофа с 5 автомобила. При инцидента нямаше жертви и пострадали, а причината за катастрофата отново бе прилошаване на водача.", "date": "2019.10.09", "title": "На шофьор му прилоша, заби се в автогара (ОБЗОР + СНИМКИ)"}
{"url": "https://www.monitor.bg:443/bg/a/view/pravim-obshti-proekti-za-kulturen-turizym-s-jordanija-177544", "text": "България и Кралство Йордания започват съвместни проекти в областта на туризма. Идеята е по този начин да се популяризира културния туризъм на двете държави, става ясно от решение на Министерския съвет, одобрено вчера. Меморандумът, който бе одобрен от кабинета, предвижда страните да насърчават съвместното си сътрудничество, както за развитие на видовете туризъм, така и в областта на защитата, опазването, възстановяването, популяризирането и управлението на културното наследство. Създават се възможности за обмяна на опит и информация за инициативи в областта на туризма и опазването на културното наследство, а също и за популяризиране значението и ролята на културното наследство сред подрастващите. Преди дни принцесата на Йордания Дана Фира посети страната ни и сподели, че е впечатлена от многовековната култура, история и наследство на България. Това бе второто посещение на принцесата в България по покана на българския министър на туризма.", "date": "2019.10.09", "title": "Правим общи проекти за  културен туризъм с Йордания"}
{"url": "https://www.monitor.bg:443/bg/a/view/podpisvame-sporazumenija-s-gyrcija-za-gazovata-vryzka-177542", "text": "Министърът на енергетиката Теменужка Петкова и гръцкият й колега - министърът на енергетиката и околната среда Константинос Хадзидакис ще подпишат днес в София междуправителствено споразумение за установяване на данъчен режим по отношение на проекта за изграждане на междусистемна газова връзка Гърция-България. Това съобщиха от Министерството на енергетиката. В рамките на събитието ще бъдат подписани и други договори за ключови ангажименти и дейности по изграждане на интерконектора като договора за заем между Европейската инвестиционна банка и \"Български енергиен холдинг\" ЕАД, споразумения за пренос на газ с \"Булгаргаз\" АД , ДЕПА, Едисон и други компании. Междусистемната газова връзка Гърция-България е приоритетен проект не само за двете държави, а и за Европейския съюз. Реализацията му е от ключово значение за диверсификацията на източниците и маршрутите за доставка на природен газ в региона, припомнят от Министерството на енергетиката. Междусистемната газова връзка между двете страни ще свърже националната газопреносна мрежа на \"Булгартрансгаз\" ЕАД, в близост до гр. Стара Загора и с газопреносната мрежа на ДЕСФА С. А. - Гърция, в района на гр. Комотини. Проектът се реализира от смесено инвестиционно дружество Ай Си Джи Би АД, с акционери „Българският енергиен холдинг“ ЕАД (50%) и гръцкото инвестиционно дружество IGI Poseidon (50%). Акционери с равни дялове в IGI Poseidon са DEPA, Гърция и Edison, Италия. Газовата връзка е с дължина от 140 км на българска територия. Предвиденият първоначален капацитет на интерконектора е 3 млрд. м3/г., а максималният до 5,5 млрд. м3/г. на следващ етап. Газопроводът IGB ще бъде с диаметър на тръбата ~813 мм и с налягане ~ 57 бара на входната точка и налягане на изходната точка ~ 42 бара.", "date": "2019.10.09", "title": "Подписваме споразумения  с Гърция за газовата връзка"}
{"url": "https://www.monitor.bg:443/bg/a/view/anglichanite-pak-plashat-s-prekratjavane-na-macha-v-sofija-177521", "text": "Националите на Англия потвърдиха заканата си да прекратят мача в София, ако има расистки обиди на трибуните. Евроквалификацията на стадион „Васил Левски“ е в понеделник от 21:45 ч. Подобна заплаха имаше и след мача на „Уембли“, като се наложи президентът на БФС Борислав Михайлов да изпрати официално писмо до футболната асоциация на Острова, в което да ги увери, че няма да има проблеми и българските запалянковци чакат с нетърпение двубоя. Няколко дни преди двубоя обаче звездата на „трите лъва“ Хари Кейн е информирал всички в отбора, че ако има проблеми, националите на гостите ще прекратят срещата и ще се приберат в съблекалнята. „Всички играчи имахме среща с треньора Гарет Саутгейт, за да обсъдим какви мерки ще предприемем, разкри младата звезда на „Челси“ Тами Ейбрахам. - Саутгейт ни разясни, че УЕФА има протокол от три стъпки за действия при прояви на расизъм. Хари Кейн обаче каза, че ако това се случи и ние не сме доволни от реакцията, ще говорим със засегнатия играч и можем заедно да напуснем терена. Това е отборно решение. Говорихме за протокола и Хари Кейн бе категоричен, че вместо да минаваме през трите стъпки, ако искаме да спрем мача, без значение какъв е резултатът, ще вземем това решение като отбор“, заяви Ейбрахам. Според въпросния протокол на УЕФА, ако има проява на расизъм от феновете, главният съдия прекъсва мача и говорителят на стадиона предупреждава публиката. Ако това няма ефект, при втори инцидент главният рефер отново прекъсва мача и отборите могат да се приберат в съблекалнята за определено време. Публиката отново бива предупредена, че при нови расистки прояви мачът може да бъде спрян. Това е и третата мярка. При нея главният съдия може да реши да прекрати двубоя след консултация с официалните лица и представители на съответните тимове Иначе медиите на Острова обръщат внимание и на тримата играчи, които отпаднаха от лагера на националния отбор. Най-сериозна изглежда загубата на нападателя на „Манчестър Юнайтед“ Маркъс Рашфорд, който е с травма и се очаква да бъде заменен в титулярния състав от Джейдън Санчо. Заради контузии аут са също резервният вратар Том Хийтън и халфът Фабиан Делф.", "date": "2019.10.09", "title": "Англичаните пак плашат с прекратяване на мача в София"}
{"url": "https://www.monitor.bg:443/bg/a/view/hubchev-gleda-dvama-braniteli-i-half-177534", "text": "Наставникът на „Левски“ Петър Хубчев се е запознал с няколкко предложения за нови попълнения през последните дни.  Скаутското звено на „Герена“ е осигурило на специалиста видеа с играта на двама защитници и халф, сред които да се избира за зимната селекция. Треньорът държи отборът да бъде подсилен с поне трима нови, като държи да му бъде осигурен краен защитник със силен ляв крак, който да бъде алтернатива на Иван Горанов и класен плеймейкър. На този пост през сезона играят Филипе Нашименто и Франко Мазурек, но Хубчев иска да засили конкуренцията. На този етап аржентинецът е със статут на резерва, въпреки че се очакваше да замести продадения Давиде Мариани. Специалистът държи да бъде привлечен и дефанзивен халф. Хубчев настояваше за такъв още през лятото, но до трансфер така и не се стигна. Бившият национален селекционер иска футболист, който да бъде партньор на Хали Тиам в центъра на терена. До момента като такъв се подвизава Мартин Райнов, но той разочарова в голяма част от мачовете на отбора.", "date": "2019.10.09", "title": "Хубчев гледа двама бранители и халф"}
{"url": "https://www.monitor.bg:443/bg/a/view/uslovno-nakazanie-za-bashta-ubil-s-chuk-sina-si-177517", "text": "79-годишен баща получи условно наказание от Окръжния съд в Пазарджик за това, че е причинил смъртта на сина си, удряйки го с чук. Присъдата е 3 години условно за Христо Присадов от близкото до областния град село Добровница. Във фаталния септември преди 2 години 54-годишният Илия се прибрал за пореден път пиян до козирката и когато видял баща си у дома, започнал да го налага с юмруци по лицето и рамото. За да го сплаши, възрастният мъж взел чук и когато синът посегнал да удари баща си, Христо му нанесъл няколко удара в главата. След това родителят го пренесъл с платнище до пристройка в двора, но окопитилият се по-млад мъж отново посегнал и баща му вдигнал чука и го стоварил в главата на сина си. След това го оставил в стаята, завързал му ръцете и краката, за да не се движи, завил го с одеяло и се преместил в другата част на къщата. На другия ден сутринта, когато отишъл, Христо заварил сина си мъртъв. Според съдебно-медицинската експертиза Илия Присадов е починал от нанесените му 7-8 удара с чук по главата, които са причинили тежка черепно-мозъчна травма. Възрастният мъж заяви пред окръжните магистрати, че не е искал да убива сина си, а само да го усмири, да не налита на бой, тъй като пиянствата и побоите на Илия били ежедневие и родителите му едва издържали. Осъденият на 3 години условно с 5-годишен изпитателен срок трябва да плати на внука си, син на убития Илия, обезщетение от 50 000 лв.", "date": "2019.10.09", "title": "Условно наказание за баща, убил с чук сина си"}
{"url": "https://www.monitor.bg:443/bg/a/view/italianska-djendyrka-gushna-374-hil-evro-za-provalena-smjana-na-pola-j-177519", "text": "Трибуналът в италианския град Савона отсъди 40-годишна местна джендър-ка да получи 374 хил. евро обезщетение за причинилата й непоправими секс-повреди операция за смяна на пола. Адвокатката на потърпевшата Алесандра Грачис нарече пред журналисти присъдата „историческа“, защото освен 224-те хил. евро за „чисто биологични щети“, съдиите са прибавили още 150 хил. евро „премия“ за нарушаването от докторите на правото на „сексуална идентичност“ на жената, решила да става мъж. А това право според конституцията на страната е фундаментално и се защищава безкомпромисно, освен в случаите, когато непоправимата грешка е на природата, а не на човека. Присъдените й големи пари ще трябва да бъдат изплатени на джендърката от елитната болница „Санта Коронади“ в намиращото се западно от Генуа и на брега на Лигурско море градче Пиетра Лигуре. Желаещата да промени пола си 30-годишна на времето жена постъпва там през 2010 г. и ляга под скалпела на специализирани в намесата хирурзи. За съжаление обаче сложната операция е неуспешна и желаещата на всяка цена да се сдобие с мъжки атрибути пациентката се оставя още осем пъти в ръцете на докторите. Но вместо да поправят допуснатия в началото фал, последвалите операции го правят все по-необратим, докато накрая хирурзите вдигат ръце и признават поражението си. Просто защото са сигурни, че пациентката им занапред не само че няма да бъде мъж, но тя няма да бъде и жена. Тоест според думите на адвокатката Грачис, нейната клиентка до края на живота си щяла да има изключителни трудности в сантименталните си връзки и най-вече в техните интимни портуберанси... Очаква се шефовете на болницата „Санта Коронади“ да обжалват присъдата, просто защото преди да легне на операционната маса, докторите обяснили подробно на пациентката, че съществувал макар и минимален риск хирургическата намеса в интимните й части да не завърши със съвсем щастлив край.", "date": "2019.10.09", "title": "Италианска джендърка гушна 374 хил. евро за провалена смяна на пола й"}
{"url": "https://www.monitor.bg:443/bg/a/view/19-godishnijat-ognjan-se-razbil-v-stylba-sys-150-km-chas-177518", "text": "19-годишният Огнян Дебелаков от Пловдив, който на 29 септември през нощта катастрофира с „Опел корса” и уби свой връстник и друго момче на 16г., е карал със 150 км/час. Това стана ясно по време на мярката за неотклонение на Дебелаков в окръжния съд в Пловдив. „Авто-техническата експертиза не е изготвена все още, но от показанията на оцелелия свидетел Жоро Руменов Илиев става ясно, че скоростта е била 150 км/час. Той е видял стрелката на километража”, обясни в кулоарите на съда прокурорът по делото Георги Пенев. По думите му оцелелият младеж е разказал пред разследващите подробно, че преди да се качат в колата и да потеглят към центъра, са били на ромска сватба в „Столипиново”. Там са пили марков алкохол – водка и уиски. Огнян не е имал шофьорска книжка, а впоследствие е установено, че е карал с 1,55 промила алкохол в кръвта. Взел ключовете за опела от баща си, който също е зад решетките, без последният да разбере. При удара в стълба загинали 19-годишният Петър Илиев и 16-годишно момче. Починалият Петър бил на 18-то място в листата на една от партиите за общински съветниции според закона от политическата сила трябва да внесат заявление в ОИК, за да бъде той заличен. По-големият е брат близнак на оцелелия Жоро Руменов Илиев, който е бил третият в колата убиец и е имал късмета да не пострада фатално. Шофьорът Огнян бе около седмица в реанимация и с опасност за живота. В съдебната зала той бе доведен с белезници, превързана лява ръка и голяма рана на дясното слепоочие. „Завършил съм седми клас и работя в автоморга”, каза пред съдия Елена Захова Огнян Дебелаков. А на въпроса й дали е осъждан, младежът отговори категорично: „Осъждан съм за катастрофата”. Това пък провокира прокурор Пенев да заяви: „А, той се е подготвил предварително”. Адвокатът на Огнян – Емил Костадинов, настоя за по-лека мярка за неотклонение, за да може клиентът му да продължи да се лекува. Съдия Захова обаче прецени, че 19-годишният трябва да остане зад решетките за постоянно. Една от причините е, че в показанията си той самият признавал, че и преди е карал опела без книжка, а брат му Васил казал, че никой в семейството му няма свидетелство за управление на мпс, но това не ги спирало да взимат колата на дядо им и да я карат. В кориците на делото има и данни за множество регистрирани от Пътна полиция нарушения на Огнян Дебелаков, което води до извода, че има опасност той да извърши друго престъпление. Определението на окръжния съд не е окончателно и може да бъде обжалвано в 3-дневен срок пред апелативия съд в Пловдив.  ", "date": "2019.10.09", "title": "19-годишният Огнян се разбил в стълба със 150 км/час"}
{"url": "https://www.monitor.bg:443/bg/a/view/stenli-se-zavryshta-s-chujdi-tela-177528", "text": "Един от най-впечатляващите родни рок гласове Станислав Сланев – Стенли се завръща на сцена с новото си парче „Чужди тела“, което е и пилотен сингъл от предстоящия му едноименен албум, който ще е на пазара на 1 ноември. Тавата идва цели 17 години след последния му студиен проект – култовият „Обсебен“. Автор на музиката на песента е Благослав Анастасов, фронтмен на рок бандата Hayes & Y. Аранжиментът е отново негово дело, но в колаборация със самия Стенли и Светлин Къслев. Въздействащият текст е написан от Любо Киров. В „Чужди тела“ с вокали се включва и един много специален гост за Стенли - 17-годишната му дъщеря Никол. Новият албум „Чужди тела“ е записван в продължение на година, а песните са реализирани в три различни държави – в студиа в София, Манчестър (Великобритания) и Дъблин (Ирландия). Включва 10 нови песни, а Стенли събира звезден отбор от приятели – съмишленици за създаването на проекта. Представянето на тавата ще е на 1 ноември на живо в столичния клуб Music Jam. Билетите за концерта-промоция влизат в продажба от днес. Освен песните от новия албум по време на концерта, Стенли ще изпълни и някои от най-емблематичните си хитове, сред които „Обсебен“, „Пътят към храма“, „Стар парфюм“, „Поля от слънчогледи“ и други. Той ще излезе на сцената с бандата си в състав - Димитър Ковачев - Фънки (бас китара), Станислав Вълчев - (китари) и Николай Николаев (барабани). По време на събитието ще се състои и видеопремиерата пилотния сингъл.", "date": "2019.10.09", "title": "Стенли се завръща с „Чужди тела“"}
{"url": "https://www.monitor.bg:443/bg/a/view/konfiskuvanite-pitove-ot-arenata-za-boeve-v-plovdiv-shte-bydat-kastrirani-177524", "text": "Конфискуваните преди три години питбули от кървавата арена за боеве в Северната индустриална зона в Пловдив, ще бъдат кастрирани. Щяла да бъде направена нова експертиза кои от тях проявяват агресия, тъй като са били обучавани за боеве, за да бъдат тези животни евтанизирани. Това се е обсъждало на среща, проведена на 8 октомври т.г. в Пловдив, между представители на БАБХ, общинския зооприют и неправителствени организации. Това съобщи след запитване на Агенция Монитор шефът на зооприюта Георги Божев. Той уточни, че целта животните да бъдат кастрирани, е да се предотврати възможността те евентуално да бъдат осиновени от недобросъвестни стопани, които ще ги използват за селективен разплод отново с цел участия в боеве. По думите на Божев експертизата за агресивността на питовете щяла да бъде направена от експерт от Тракийския университет в Стара Загора. На база тази експертиза щяло да се преценява и кои питбули да бъдат евтанизирани, като това нямало да се прави в Зооприюта. Животните са били възпитавани с цел участие в боеве и са агресивни не към хора, а към себеподобните си, каза Божев. „Отново ще се събираме за окончателно решение”, каза уклончиво още той. Според присъствалите представители на неправителствени организации обаче основният проблем бил кой ще пожелае да осинови питбулите и дали ще се намерят поне временно приемни домове. „Всички сме препълнени с бездомни животни, а приемни домове се намират много трудно. Рискът питбулите да бъдат осиновени от недобросъвестни стопани, които да ги пуснат обратно на бойната арена, е голям”, казаха от нпо-тата. Агенция Монитор отправи официално запитване към БАБХ, тъй като окончателното решение дали да бъдат убити конфискуваните питбули, част от които никога не са участвали в боеве, ще бъде на агенцията. „38 са животните в перфектно състояние. Те не са агресивни към хората, не са обучавани за агресия към хората. Но към себеподобните си, отключват агресия. Решението окончателно е на БАБХ”, обясни още Георги Божев. Питбулите бяха конфискувани при акция на полицията на 29 октомври 2016г., че в хале в Северната индустриална зона се организират кървави кучешки боеве. При акцията бяха арестувани баща и син, собственици на кучетата. Впоследствие те бяха признати за виновни от съда и получиха условни присъди за това, че са отглеждали и тренирали питбулите за боеве.   снимки МВР архив", "date": "2019.10.09", "title": "Конфискуваните питбули от арената за боеве в Пловдив ще бъдат кастрирани"}
{"url": "https://www.monitor.bg:443/bg/a/view/cvetan-sokolov-podsili-vk-lulin-177520", "text": "Един от най-добрите български волейболисти Цветан Соколов подсили ВК „Люлин“ за един ден. Това стана непосредствено преди заминаването на Цецо за Казан, където ще се присъедини към руския гранд „Зенит“. Соколов дойде в Люлин, за да поздрави и да пожелае успех на момчетата от клуба, като им представи и своя нов бранд - 2o7o10v, от който ще има специална линия за волейболисти. Основната идея на срещата беше за напред да бъдат организирани съвместно социални и благотворителни инициативи.", "date": "2019.10.09", "title": "Цветан Соколов подсили ВК “Люлин“"}
{"url": "https://www.monitor.bg:443/bg/a/view/chinovnikyt-ot-mo-izpluva-zad-isterijata-v-sliven-obzor-177516", "text": "Служител в пресцентъра на Министерството на отбраната (МО) е сред хората участвали в разпространението на слуха за отнемане на деца от родителите им в Сливен и още два града. Разкритието потвърди вицепремиерът Томислав Дончев след заседанието на Министерския съвет в сряда. Дончев каза още, че слуховете са тиражирани и от пастори в проблемните райони, както и от други хора на публична служба. Вицепремиерът обаче не пожела да се обвърже с имена, защото по темата в момента работят от службите, МВР и прокуратурата и когато те имат повече яснота ще решат дали да съобщят. „Разговарях с колегата Красимир Каракачанов по темата и той пое ангажимент да провери и вземе мерки“, заяви Дончев. От своя стана военният министър Каракачанов обяви, че ако има нарушение от страна на служител от оглавяваното от него ведомство, ще си поеме отговорността. “Това, което се случва в последно време е безпрецедентно, да се стигне до там грамотни хора да питат дали могат да им вземат децата, защото нямат кола, или брак, са белези на масова истерия. Това не се е случило от само себе си. Не сме го проспали, следим го от няколко месеца. Умело режисирано мероприятие, което тръгна от социалните мрежи”, продължи с коментара си Дончев и допълни, че държавата има интерес децата да живеят с родителите си. Той се обърна към политиците, които се заиграват с темата с думите, че “има и граници, които не се прескачат”. От своя страна министърът на образованието Красимир Вълчев се ядоса, че слуховете за децата подменят истинските проблеми в училище. Според него проблемът на българското общество, държава, деца и родители е не че ще бъдат отнети деца, а че децата не ходят на училище. „Някои се опитва да подмени проблема, дневния ред и списъка ни от предизвикателства“, каза образователният министър и допълни, че случилото се в последните дни има за цел да разруши доверието между училищата, учителите и родителите. Вълчев съобщи, че вече има нормализиранe на обстановката в засегнатите райони, като над 60% е посещаемостта в училищата. Вълчев инструктирал също в школата да се работи ежедневно с децата по темата. Темата бе коментирана и от премиера Бойко Борисов в началото на правителственото заседание като се обърна с молба към медиите да дадат повече гласност на опроверженията на слуха, който определи като „чудовищна лъжа“. „Искам да помоля за съдействие за тези не жълти, не кафяви, не лъжливи новини, които се говори за децата хората, че ще ги отнемат. Не знам чие съзнание това го роди и как може по този начин да се говори? Как може да се протестира срещу стратегия, която я няма, или да се говори, че я има? Как може да се тиражира лъжа, че норвежците са дали пари, за да им изнасяме деца? Това нормално човешко съзнание не може да го повярва, но днес докато не ми показаха какво се говори и се пише, не можех да допусна, че има човек, който да се върже на подобна лъжа“, изригна Борисов. Министър-председателят заяви, че единственото, от което няма да се откаже правителството е борбата с домашното насилие върху децата. Той припомни, че по времето когато е бил главен секретар на МВР е участвал в клип на дуета Каризма, заради това, че много деца са били насилвани. „Още бях главен секретар Каризма правиха един клип, само заради това се включих в него, защото се оказа, че има много деца, които са бити или насилвани в семейството, деца, които на бунището се разхождат голи и боси зимата“, спомни си Борисов.", "date": "2019.10.09", "title": "Чиновник от МО изплува зад истерията в Сливен (ОБЗОР)"}
{"url": "https://www.monitor.bg:443/bg/a/view/parite-pri-decata-ili-na-ti-tija-pet-leva-177527", "text": "Пфу, тежка задача имам тази седмица. След голямо джуркане гостуването при лудите майки се падна на практичният татко, който всяка седмица реди съвети за по-изгоден живот. Но няма да ви давам съвети, мили родители, къде да купите гащеризон за „най-доброто дете“, нито ще избираме университет на детето преди да проходи. Проблемът с финансовото образование при децата ме занимава от ... четири години, когато се роди „единствената, неповторимата, най-красивата и тн.“ първа рожба. Разбира се, когато „ножът опре до кокала“ българинът започва да разсъждава, споделя с приятели, търси подкрепа от роднини и тн. Та така и аз започнах да разсъждавам как да възпитам освен добро, справедливо и умно дете, така и да му вменя чувството, че има разлика между „искам“ и „нуждая се“. Особено, когато чух невръстното ми, едва проговорило дете, че парите са по дърветата и в машините. Да, докато майките мислят конкретно за проблеми на момента (като детето кашля ... има сополи, яде от кофата, „изчезнааа!, а тука е“ и друго подобни), аз реших да се съсредоточа в по-безобидни теми, свързани с дългосрочната цел да придобие финансово образование и по-скоро качеството да бъде спестовно. Като всяко дете и аз имах моменти на желание да имам всичко – играчки, компютри и телефони. По-късно идва времето на излезеш от дома, да бъде със себеподобните си навън. Но всичко това струва пари. Радвам се, че не съм възпитаван в средата „на́ ти тия 5 ... 50 ... 100 и тн. лева“, за да ме зарадват или накарат да млъкна. Времето да поговорим с децата за парите не идва, когато станат тийнейджъри. Не, не става дума за израза „нямам пари да ти го купя...“. А за малките уроци, които може да даваме на нашите деца за това как да си поставят цели и как да финансират реализацията им. Малките уроци започват от ранна възраст. Според мен още от момента, когато започнат да казват първите си думи, особено ако са често „искам“ и „дай ми“. Ето и 5 малки урока за парите, които и най-малките могат да разберат: Ако успеете да обясните тази разлика и да я въведете като норма, вие със сигурност сте създали един от най-важните финансови навици у вашето дете. Можете да започнете с малки неща – например да обсъдите с детето дали наистина има нужда от нова дреха, играчка и т.н. или просто много му се иска да я има (или пък на вас). Всъщност, това е упражнение и за вас самите, които искате да си угодите или да се представите като добър татко или майка. „Искам куче, нова кукла, количка с дистанционно“. Всеки родител се сблъсква с желанието, която описахме по-горе. Поставянето на цели и последователните усилия за постигането им е важен житейски урок за това как да постигнем успех. И той важи в пълна степен по отношение на финансите. А малките уроци могат да започнат с скромни спестявания в касичката, която повечето деца имат и с удоволствие пускат стотинки в нея. Поговорете с детето си какво иска да направи със спестените пари, дали има цели – най-често, какво иска да си купи. Ако си купувате най-новия модел телефон всяка година при излизането му пазара и това е гордост за вас – това ще бъде пример и за вашето дете. Известно е, че децата следват примера на родителите, възпроизвеждат съзнателно или не техния модел на поведение. Замислете се какъв модел по отношение на парите задавате вие на вашите деца. Има значение дали живеете ден за ден, дали харчите не според джоба си и затъвате в дългове. Но винаги има възможност да промените финансовите си навици. И по този начин да положите основите на добро финансовото бъдеще на своите деца. Горната реплика чух от детето ми. Направи ми впечатление като думата „тата“, която каза преди „мама“. :) Повечето деца свързват парите с банкомата и вярват, че именно тази машина прави парите. Важно е да им обясним, че парите ги изкарваме ние, родителите, с нашата професия, знания, умения, труд. А също, и че парите не са в неизчерпаемо количество, само чакащо да задоволи прищевката на любимия наследник. Затова може да ги заведете на вашето работно място, за да видят как работите, за да изкарате пари, които отиват за нови дрехи, храна и удоволствие. Истината е, че тази концепция е чужда и на част от родителите. Но е важна! Поиграйте на банка с детето си, като определите лихва, която да начислявате върху спестяванията му. А после заедно наблюдавайте как те растат. За по-малките може да е по-лесно. Дaйтe на детето си двa бypĸaнa зa пapи (еквивалент на касичката от по-горе) - eдин зa cпecтявaния и eдин зa xapчeнe. Bceĸи път, ĸoгaтo тe пoлyчaт пapи от някъде (баба и дядовци, зa пoдapъĸ, зa храна или удоволствия), зaпoчнeтe дa им гoвopитe ĸaĸ иcĸaт дa paздeлят пapитe мeждy двaтa бypĸaнa и ĸaĸви ca плюcoвeтe oт тoвa. Последното е заимствано от Бъфет, който смята, че най-подходящата възраст да започнем разговора за парите е още от пpeдyчилищнa възpacт.", "date": "2019.10.09", "title": "Парите при децата или „на́ ти тия пет лева“ "}
{"url": "https://www.monitor.bg:443/bg/a/view/majli-sajrys-e-v-bolnica-177513", "text": "Певицата Майли Сайръс, прочула се още в детските си години като екранната Хана Монтана, е в болница. Младата звезда не уточнява с какво заболяване се бори, но съобщи новината в социалните мрежи и апелира феновете си да се молят за нея. Дъщерята на кънтри легендата Били Рей Сайръс се надява да се възстанови преди уикенда, тъй като има насрочена изява в рамките на благотворителното събитие Gorillapalooza. „Опитвам се да оздравея възможно най-бързо, за да стигна до Gorillapalooza с Елън (Дедженеръс) , Порша де Роси и Бруно Марс през уикенда. Изпратете ми добри вибрации! Имаме горили за спасяване!“, написа в профила си в Инстаграм тя. По-наблюдателните фенове на Майли забелязаха, че на снимки от болницата се вижда музикантът Коди Симпсън, който е спряган за най-новата й тръпка след раздялата със съпруга й Лиам Хемсуърт.", "date": "2019.10.09", "title": "Майли Сайръс е в болница"}
{"url": "https://www.monitor.bg:443/bg/a/view/krushchich-vodi-cska-do-nova-godina-177525", "text": "Сърбинът Милош Крушчич ще води ЦСКА до Нова година. Това се е похвалил временният треньор на „червените“ пред белградския сайт sportklub.rs Думите му на практика потвърждават информацията на „Монитор“, че на „Армията“ няма да бързат с назначаването на постоянен треньор. Към момента преговорите с фаворита Любослав Пенев са замразени заради финансови разминавания. Двете страни ще подновят разговорите по време на зимната пауза, което означава, че Крушчич ще води тима в оставащите мачове до края на годината – нещо, което разкри и спортният директор Кристиано Джарета. На ЦСКА предстои тежка серия в първенството – 3 поредни гостувания – на „Локомотив“ (Пд), „Етър“ и „Черно море“, които могат на практика да откажат „армейците“ от борбата за титлата. Крушчич ще запише неофициален дебют начело на ЦСКА в петък в контрола с „Пирин“ в Благоевград. Досега той заемаше поста на съветник на Люпко Петрович, но реши да остане на работа в клуба, въпреки че сънародникът му хвърли оставка и напусна треньорския пост.", "date": "2019.10.09", "title": "Крушчич води ЦСКА до Нова година"}
{"url": "https://www.monitor.bg:443/bg/a/view/pijan-do-kozirkata-obyrna-tir-s-energijno-gorivo-177506", "text": "Пиян до козирката водач на товарен автомобил „Волво“с прикачено на него ремарке е станал причина за катастрофа, при която по път ІІІ-554 са се разпилели тонове енергийно гориво, съобщиха от ОД на МВР-Стара Загора. Сигналът за произшествието е бил подаден към 16,20 часа на 8 октомври, при пристигане на място в района на ТЕЦ „Брикел“ полицаите открили композицията обърната насред асфалта.  При проверка с дрегер станало ясно, че 46-годишният водач от близкото село Обручище е седнал зад волана с 3,06 промила алкохол в издишания въздух. При обръщането на камиона е пострадал возещият се в кабината 60-годишен спътник на шофьора, който е настанен в старозагорската УМБАЛ „Проф. д-р Стоян Киркович“ със счупена дясна ръка. По същото време отново пиян водач стана причина за задръстване по автомагистрала Тракия като обърна товарен „Мерцедес“ със 70 прасета в карусерията . От полицията уточняват, че 55-годишният Юрий Михайлов, който е от Ямбол, но работел за пловдивска фирма е въртял геврека с 1,83 промила алкохол.Само по чудо и при двата инцидента не е имало убити или по-сериозно ранени за разлика от трагичния инцидент на 6 октомври в Сливен, където 28-годишният Георги Мангов прегази на пешеходна пътека в 4,00 часа заранта с лекия си автомобил „Алфа Ромео“ 16-годишната Фатме Кязимова, ученичка от местната гимназия по туризъм и хотелиерство. Момичето загина на място, а водачът избяга и бе намерен в дискотека, където дрегерът е установил 2,24 промила алкохол. В рамките на масирани проверки след смъртта на ученичката в Сливенска област са били задържани за по 24 часа двама водачи, които карали с по 1,88 и 1,99 промила алкохол, като единият се оказал дори без книжка.", "date": "2019.10.09", "title": "Пиян до козирката обърна ТИР с енергийно гориво"}
{"url": "https://www.monitor.bg:443/bg/a/view/deca-ne-hodeli-na-uchilishte-zaradi-strah-ot-otnemane-i-v-peshtera-i-v-pazardjik-177510", "text": "Част от децата от ромския етнос, които учат в  Пещера, са отсъствали от началото на седмицата от учебните занятия заради  мълвата за отнемането на деца от училище. Засегнати са две училища в родопското градче, но паниката сред родителите бързо бе овладяна, коментира шефката на общинския отдел по образование  Диана Балканджийска. Според нея някои от родителите обяснявали, че били видели нещо във Фейсбук, други пък твърдели, че някой бил дошъл да им каже, но кой е разпространил вредния слух в община Пещера експертите не разбрали. Фалшивата“ новина“ е засегнал и прогимназия „ Св. св. Кирил и Методий“ в ромския квартал „ Изток“ в Пазарджик, където учат деца до 8-ми клас. Директорът Веселин Чавдаров обясни, че две майки на негови възпитаници са му заявили, че се носи слух за откраднати деца. Слухът идвал от най-крайната точка на квартала-т.нар. махала“ Токайто“, там, където били най-бедни и неуки и учителите виждат зор да накарат учениците да посещават занятия. Част от родителите са споделили, че някои от хората в квартала са получили клип по джиесемите си, качен в You Tube. На клипчето се виждало, че служители на социалните служби отнемали децата в някои други градове в страната и че това ще стане и в Пазарджик. Родители си шушукали по улиците и си предавали от „ухо на ухо“ как Норвегия била платила „много пари“ на България, за да се изнасят деца за там.  Как да си пусна внучетата на училище, като ме е страх дали ще се приберат и няма да изчезнат, сподели 45-годишната Ружа Янкова, баба на 7-годишната Ася и 9-годишния Росен. Родителите им били на гурбет в  Испания и бабата полагала грижи за децата. От полицията в Пазарджик съобщиха, че търсят кой разпространява зловредния слух, но резултатите ще бъдат оповестени, след като премиерът бъде запознат. Медиатори работят на терен в ромските махали.   ", "date": "2019.10.09", "title": "Деца не ходели на училище заради страх от отнемане и в Пещера и в Пазарджик"}
{"url": "https://www.monitor.bg:443/bg/a/view/baletist-redi-jivopisna-izlojba-v-opera-177508", "text": "С живописна изложба на 29-годишния италианец Франческо Калипари, който от м. е солист в трупата на старозагорската опера ще бъде открит новия балетен сезон в Града на липите. Възпитаникът на института „Пиетро Мадзоне“ и Националната танцова академия на Ботуша е подредил осем свои работи , рисувани в България помежду репетициите и спектаклите. Признава ,че не се чувства професионалист, а пред платното и с палитра в ръка отдъхва, потапяйки се в други светове.Според специалистите в  картините на Калипари има директни препратки към големия Алберто Бури, който дава нов тласък за развитие на художественото изкуство след Втората световна война. Веднага след откриването на експозицията е спектакълът на  „Лебедово езеро“ от П. И. Чайковски, в който гостува премиер-солистът на Виенската щатсопера  Денис Черевичко .  „Това е световноизвестен балетист, един от „академичните“ танцьори, които танцуват красиво и чисто и съхраняват постиженията на старата балетна школа. Огромна радост за нас е, че Денис ще танцува с примабалерината на нашата опера Анелия Димитрова. Към спектакъла има вече заявен интерес от Румъния, Сърбия и други близки страни“, коментира художественият ръководител на балетната трупа Силвия Томова.В аванс тя съобщи, че в рамките на предстоящото 50-то, юбилейно издание на Фестивала на оперното и балетно изкуство на 5 декември ще бъде премиерата балета „Шопениана“ по хореографията на Михаил Фокин. Хореограф на спектакъла ще бъде Снежана Дескова – примабалерина, педагог и почетен гражданин на Стара Загора, а асистент  е ученичката й ,  примабалерината Анелия Димитрова. На 17 декември старозагорският балет ще се представи на сцената за зала 1 в НДК с произведението на  Аршак Галумян „Дон Кихот“, където гости ще бъдат звездите на Щатсбалет-Берлин Яна Саленко и Мариан Валтер в ролите на Китри и Базил.", "date": "2019.10.09", "title": "Балетист реди живописна изложба в опера"}
{"url": "https://www.monitor.bg:443/bg/a/view/bylgari-otnovo-preobrazjavat-berlin-sys-svetlinno-shou-177526", "text": "Над тридесет от най-известните сгради в Берлин ще бъдат преобразени от 3D мапинг спектакли и светлинни инсталации, създадени от българското MP-STUDIO, по време на петнадесетия „Фестивал на светлините“. Родните артисти ще дадат старта на най-големия фестивал за светлинно изкуство този петък на Бранденбургската врата, в присъствието на кмета и представители на сената на Берлин. Тазгодишното издание на фестивала ще се проведе под мотото „Светлини на свободата“ и ще бъде вдъхновено от 30-годишнината от падането на Берлинската стена. Над 100 са сградите и инсталациите, които ще превърнат германската столица в най-голямата галерия под открито небе в света. Българите ще превърнат най-известният монумент в столицата на Германия в портал към историята на Берлинската стена в рамките на 7-минутно шоу. Специална част от спектакъла ще бъде отделена на артистите, които са рисували върху стената, благодарение на Хайнц Куцдас – притежателят на най-голямата колекция от нейни снимки. Емблематичните персонажи на Тиери Ноар (първият графити артист, с произведение върху стената) също ще оживеят върху историческия монумент. Това е третият спектакъл, който българите подготвят специално за най-известния исторически паметник в Берлин. Студиото е и първият победител в шампионат за 3D мапинг в историята на фестивала, извоювал първо място за преобразяването именно на Бранденбургската врата през 2015 г. „Ще дадем нов облик на някои от най-известните сгради в града: Бранденбургската врата, Телевизионната кула, Министерството на финансите, Министерството на външните работи, Хумболдския университет и др., за да покажем колко е важно да бъдем свободни и да сме заедно,“ сподели Марин Петков, основател на MP-STUDIO и настоящ арт директор на „Фестивала на светлините“. Българите ще бъдат куратори на световния шампионат по 3D мапинг, който традиционно се провежда на най-високата структура в града - телевизионната кула. MP-STUDIO са двукратни шампиони в състезанието, а тази година се връщат със свое шоу, специално разработено за началната част на шампионата и с подбор на финалистите, които ще мерят сили за титлата. Само преди дни, отново с тяхно светлинно шоу, беше отбелязана 50-годишнината от създаването на телевизионната кула. Тази година, още едно първенство ще стане реалност в рамките на фестивала – 14 участници от 14 държави ще се включат в състезание по улично изкуство (street art) – техните, рисувани на платна произведения са дигитализирани и ще красят фасадата на един от най-известните хотели в централната част на града - Hotel de Rome. Сградата ще бъде преобразена и от сюрреалистичен спектакъл на тема „Освободи своята енергия“, отново създаден от родните артисти. През 2019 г. MP-STUDIO стана основен партньор на „Фестивала на светлините“, а това е третият фестивал, реализиран с негово участие през годината. През февруари, събитието гостува в Кувейт, където един от най-големите културни центрове в света Sheikh Abdullah Al Salem стана негов домакин, а три месеца по-късно беше организиран първият „Фестивал на светлините“ на родна земя - в Пловдив. В чест на Деня на Европа (9 май) и по покана на Европейския парламент, Европейската комисия в България и Фондация „Пловдив 2019“ и като част от програмата на Пловдив за Европейска столица на културата, беше създадено завладяващо 3D мапинг шоу, съпроводено от шест светлинни инсталации за фасадите на града. MP-STUDIO, основано през 2008 година, е високотехнологична компания, специализирана в 3D Projection Mapping и интерактивни визуални решения за събития. Компанията е пионер в бранша и се нарежда сред най-успешните в сферата със своите над 200 проекта в света: Австрия, Белгия, България, Германия, Грузия, Гърция, Дания, Дубай, Катар, Кувейт, Ливан, Русия, Франция, Холандия, Швейцария и др. MP-STUDIO е специализиранo в създаването на шоу продукции, интерактивни инсталации, визуални ефекти, интериорни и екстериорни проекции върху сгради и триизмерни обекти, холограми, 4D Experience: лазерен и видео мапинг, лед мапинг, водна проекция, 3D анимации за виртуална реалност.", "date": "2019.10.09", "title": "Българи отново преобразяват Берлин със светлинно шоу"}
{"url": "https://www.monitor.bg:443/bg/a/view/kim-kardashijan-iska-da-vecherja-s-greta-tunberg-177502", "text": "Риалити сензацията Ким Кардашиян се надява да получи шанс да седне на една маса с любопитен събеседник. Пищната звезда иска да вечеря с 16-годишната екоактивискта Грета Тунберг, която нашумя в социалните мрежи като главен герой в редица мемета. Най-известното попълнение в клана Кардашиян заяви, че споделя притесненията на тийнейджърката за промените в климата. Тя допълни, че намира Грета за \"смела и удивителна млада жена“. \"Иска се много смелост да се изправиш пред тези фигури, които могат да бъдат много заплашителни и да им кажеш честно точно каквото мислиш.”, каза Ким по повод речта на Тумберг пред ООН, в която момичето обвини лидерите, че са “откраднали детството й”.", "date": "2019.10.09", "title": "Ким Кардашиян иска да вечеря с Грета Тунберг"}
{"url": "https://www.monitor.bg:443/bg/a/view/pyrvijat-bylgarin-spusnal-se-sys-snoubord-ot-osemhiljadnik-ne-smjata-da-riskuva-otnovo-177515", "text": "Първият българин, който се спусна със сноуборд от осемхилядник - Владимир Павлов, не смята да покорява нови върхове от подобна височина. Павлов се завърна преди седмица от експедиция в Непал, по време на която изкачи връх Манаслу - осми по височина в света, а след това се спусна със сноуборд до базовия лагер. \"За момента нямам планове за други осемхилядници. Рискът е твърде голям. И парите са ужасно много - за подобна експедиция в Непал отиват около 15 хиляди долара, а в Китай е двойно по-скъпо. Ще продължа с малко по-ниски върхове, които имат подходящи условия за спускане със сноуборд\", разкри Павлов, който няма афинитет към състезателния сноуборд. \"Не се целя в рекорди. За мен това беше лично постижение, приключение и мечта от години\", добави той. \"От двегодишен съм на ски, а от 14-годишен се насочих към сноуборда и това се превърна в повече от хоби. Вече над 25 години се занимавам с това. Имал съм и контузии, и оперативни намеси, сред които изваден далак през 1996 г.\", сподели Владимир Павлов на среща с медиите. \"Доста години се спусках по нашите върхове, включително най-високите. Изтокът винаги е представлявал интерес за мен. Подготовката за експедицията към Манаслу отне повече от година. В края на август заминахме за Непал. Нямахме типичния прозорец от добро време за изкачване. На 26-и септември стъпих на най-високата точка на Манаслу, а до 7450 м бях без кислород. След това прецених, че е по-добре да продължа с кислород, за да съхраня сили за спускането, където бях абсолютно сам. Направих спускане по терена между лагер 4 и лагер 3, което не е правено досега. Всичко мина безпроблемно, но на 6200 м имах 2-3 часа леко замъгление на зрението. Не съм бил в паника, но всякакви мисли ми минаха през главата. Времето беше много сложно, но имах страхотен късмет\", разказа Павлов. \"Спускането е много рисковано, защото всеки може да сбърка трасето, но пък пропадането е по-малко вероятно\", добави Владимир Павлов, който сам е проектирал и изработил борда си. Той сподели още, че получава снимки и видеа от спускането си от алпинисти от цял свят, които са го заснели. Получил е поздрави и от приятели на покойните наши алпинисти Боян Петров и Иван Томов.", "date": "2019.10.09", "title": "Първият българин, спуснал се със сноуборд от осемхилядник, не смята да рискува отново"}
{"url": "https://www.monitor.bg:443/bg/a/view/kobrata-machyt-mi-sreshtu-bukyr-e-kato-za-svetovnata-titla-177512", "text": "Кубрат Пулев в никакъв случай няма да подцени бившия затворник Райдъл Букър в мача им на 9 ноември във Фресно, щата Калифорния (САЩ). Българската звезда в тежка категория смята, че тази битка е също толкова важна за него, колкото и един мач за световната титла. „Не знаех, че Райдъл Букър е бивш затворник, но това няма никакво значение за двубоя ми с него. Мачът е като за световната титла, защото, ако загубя, няма да имам шанс да се боксирам за нея”, заяви по скайпа Кобрата в сутрешния блок на БНТ. „Добър боксьор е, добър рекорд от победи има. Не е за подценяване. Няколко боксьори отказаха, но това е фактически човекът, който ще излезе срещу мен и ще играем на 9 ноември“, добави Пулев и обясни, че с него всичко е наред и се надява да донесе още една победа за България. „Всичко е супер. Подготовката ми върви, нищо не ме притеснява. Чувствам се перфектно. Имам много повече енергия от други мои съотборници. Здрав съм“, сподели Кобрата. Вицепрезидентът на промоутърската агенция Top Rank Карл Морети обяви официално мача между Кубрат Пулев и Райдъл Букър. Тя ще е подгряваща на гвоздея на вечерта - Джамел Херинг срещу Ламонт Роуч. Морети разкри и причината в последния момент предишният договорен за Кобрата съперник - австралиецът Марк де Мори, да се откаже от мача. Боксьорът първоначално се навил на предложените условия за боя, но в последния момент се отказал, тъй като сметнал, че му се предлага много занижен хонорар за среща с едно от големите имена в тежка категория.", "date": "2019.10.09", "title": "Кобрата: Мачът ми срещу Букър е като за световната титла"}
{"url": "https://www.monitor.bg:443/bg/a/view/dvama-ubiti-pri-strelba-v-sinagoga-v-germanija-177509", "text": "Двама души бяха убити в германския град Хале при стрелба до местната синагога. Ръчна граната е била хвърлена и в еврейското гробище в града, съобщават местни медии, цитирани от \"Ройтерс\". По време на атаката в синагогата са били 70-80 души по време на атаката.   Нападателите са избягали с кола и се издирват, по непотвърдена информация вече има и задържан. Германски издания пишат, че може да става дума за \"няколко извършители\", без да влизат в подробности. Външно министерство обяви, че до момента няма данни за пострадали български граждани при стрелбата в Хале. Според \"Франкфуртер алгемайне цайтунг\" жертвите са \"най-малко\" две и може да има още - полицията уточнява, че това са \"първоначални данни\". Свидетел разказва, че единият от нападателите бил облечен като полицай. Според други първо е хвърлена граната по дюнерджийница, но тя не е избухнала. Друга е хвърлена и по еврейско гробище, като се е ударила в стената. Силите на реда поискаха живеещите или работещите в района както на синагогата, така и на гробището да не излизат от сградите, в които се намират. Двама заподозрени за стрелба край синагогата са откраднали кола и са на път по аутобан, който води за Мюнхен, каза кметът на съседното градче Ландсберг, където по-късно също бе чута стрелба, предаде Ройтерс.  ДПА съобщи, че охраната на синагогата в Хале е успяла да попречи на нападателите, чийто брой засега е неизвестен, да проникнат в еврейския храм, където по същото време е имало между 70 и 80 богомолци. На видео, предадено от местния тв канал MDR, се вижда мъж с каска и връхна дреха в маслинено-зелен цвят, да стреля в Хале. Той излиза от кола и стреля 4 пъти иззад колата от дългоцевна пушка. Не става ясно срещу какво стреля той. Немският тв канал n-tv,, съобщава, че според очевидец един от нападателите на синагогата се опитал да нападне и намираща се наблизо закусвалня за дюнери. Той хвърлил вътре пиротехническо изделие и стрелял по витрината, но никой там не е пострадал. Вестник \"Билд\" съобщава че злосторниците са ранили шофьор на такси и вероятно са отвлекли колата му. В ход е полицейска операция за издирване и залавяне на нападателите. Макар случаят още да не е приключен, той вече бе поет от федерална прокуратура. Според списание \"Шпигел\" тази процедурна стъпка говори, че атаката се разглежда като тероризъм съгласно германския закон. Властите в 240-хилядния Хале са затворили градската гара като предохранителна мярка, докато операцията е в ход. Малко по-късно е имало още една стрелба в Ландсберг, на около 15 км от Хале, съобщава полицията, цитирана от в. \"Билд\". По-късно стана ясно, че е имало и стрелба във Виделсдорф, до Хале. Според Би Би Си не е ясно дали има жертви при тези стрелби. Не е ясно дали трите стрелби са свързани помежду си. Днес е Йом Кипур - най-големият празник в юдаизма. Хале се намира в източната провинция Саксония-Анхалт.", "date": "2019.10.09", "title": "Терор: Двама убити при стрелба до синагога за Йом Кипур в Германия (ВИДЕО+ОБНОВЕНА)"}
{"url": "https://www.monitor.bg:443/bg/a/view/bojka-velkova-i-oskar-uajld-dobra-kombinacija-v-satirata-177496", "text": "Когато към изящните фрази на Оскар Уайлд добавим изящна визия, приятното театрално преживяване е почти гарантирано. Ако в съставките се смесят атрактивни млади актьори (в случая Стефания Кочева, Михаил Сървански, Полин Лалова, Мартин Христов и др.) с неколцина по-зрели и вещи майстори на комедията (Силвия Лулчева, Добрина Гецова, Симеон Гълъбов) и всичко се поръси със свежи режисьорски хрумки, рецептата за театрален деликатес е спазена. Тези вкусни особености притежава новият спектакъл на актрисата Бойка Велкова, вече в отработеното си амплоа на режисьор – „Ветрилото на лейди Уиндърмиър“ в Сатиричния театър. Сюжетът за повечето зрители е добре познат – най-малкото от филма на Майк Баркър „Една добра жена“ с Хелън Хънт и Скарлет Йохансон, излъчван многократно по телевизията. Безпощадният познавач на нравите Оскар Уайлд има афоризъм за почти всички пороци и кривици на лондонската аристокрация и винаги е удоволствие да им се насладим още веднъж в интересна интерпретация. Двойният морал на обществото, който писателят посича с фин словесен бръснач, в спектакъла е разобличен и визуално: докато светските клюкари пазят поведение и говорят за добродетели в салона, зад стъклената му стена се вихрят в разюздани сцени. „Добър“ и „морален“ задължително свързани категории ли са? Оказва се, че онези, които привидно са свръхморални, може да не са толкова добри, защото си имат своите не съвсем порядъчни скрити помисли, които са готови да реализират за отмъщение или при първа възможност, стига да не са пред хорските очи. Еротичните апетити на невинната Лейди Уиндърмиър (Стефания Кочева) са разкрити и в изблиците й към камериера (Красимир Куцупаров), и във фантазиите й, когато в една от най-ефектните сцени не само гостите, но даже портретите от стените оживяват и обсебват плътта й. По една случайност може би тя не успява да изневери, докато съпругът й (Михаил Сървански), когото всички коментират не с добро, под маската на развратник всъщност се опитва да купи и опази доброто й име. Нарочената за пропаднала Мисис Ърлин – загадъчната героиня на Силвия Лулчева, пък изпитва чувства, които я издигат на благороден пиедестал. И изобщо се оказва една изстрадала и добра жена... Музиката за спектакъла е създадена от Теодосий Спасов, сценографията е на Чавдар Гюзелев, а хореографията на Татяна Соколова.", "date": "2019.10.09", "title": "Бойка Велкова и Оскар Уайлд – добра комбинация в Сатирата"}
{"url": "https://www.monitor.bg:443/bg/a/view/stefan-danailov-otnovo-v-reanimacijata-na-vma-177514", "text": "Актьорът Стефан Данаилов е бил приет в реанимацията на ВМА, потвърдиха пред „Монитор“ от лечебното заведение. По-късно днес се очаква да стане ясно какви са резултатите от спешните изследвания, които се правят в момента. През септември актьорът прекара една седмица в реанимацията след падане и бе приет със счупване на тазобедрена става в бургаска болница, където му бе направена операция. Инцидентът стана в апартамента му в Приморско. Очаквайте подробности!", "date": "2019.10.09", "title": "Стефан Данаилов отново в реанимацията на ВМА"}
{"url": "https://www.monitor.bg:443/bg/a/view/unajted-smenja-ole-s-malkija-mourinio-177523", "text": "Дните на Оле Гунар Солскяер в „Манчестър Юнайтед“ са преброени твърдят медиите в Англия. Норвежкият специалист не успява да се справи с големите очаквания на „Олд Трафорд” и се очаква съвсем скоро да се стигне до мениджърска промяна. „Юнайтед“ записа най-слабия си старт в първенството в последните 30 години, като в момента „червените дяволи” заемат незавидната 12-та позиция с актив от 9 точки след осем кръга във Висшата лига. Според изданията на Острова, ръководството на „червените дяволи” вече усилено работи по намирането на наследник на Солскяер, а всички в щаба на клуба били единодушни, че това трябва да бъде младият специалист Юлиан Нагелсман. В момента Нагелсман е наставник на германския „РБ Лайпциг“, който е един от най-добре подсигурените финансово клубове в Германия. Специалистът, чийто прякор е „Малкия Моуриньо” направи завидна кариера до този момент, въпреки че в момента е едва на 32 години. Нагелсман бе наставник на голямата изненада „Хофенхайм“, когато бе едва на 28 години и се превърна в най-младият треньор в историята на Бундеслигата. Договорът на специалиста с „РБ Лайпциг“ е до лятото на 2023 година.", "date": "2019.10.09", "title": "„Юнайтед“ сменя Оле с „малкия Моуриньо”"}
{"url": "https://www.monitor.bg:443/bg/a/view/mesi-iskah-da-napusna-ispanija-177511", "text": "Голямата звезда на „Барселона“ Лионел Меси направи сензационното признание, че е искал да напусне Испания през лятото на 2017 година, когато срещу него бе заведено дело за укриване на данъци. Аржентинецът обаче е останал, защото така и не е получил нито една конкретна оферта от друг клуб. „По това време, покрай цялата бъркотия с държавната хазна, исках да си тръгна. Не да си тръгна конкретно от „Барселона“, а от Испания. Почувствах се зле третиран и не исках да остана. Така и не получих официална оферта обаче, защото всички знаеха, че по принцип идеята ми е да остана тук. За мен и моето семейство беше много трудно. Хората не знаят много за това, което се случи. Истината е, че но бе добре, че децата бяха малки и не разбраха какво става. Днес моята идея и тази на семейството ми е да завърша кариерата си тук\", сподели Меси пред RAC1. Нападателят коментира също, че е бил почти уверен в това, че Неймар ще премине в редиците на конкурента „Реал“ (Мадрид). През лятото бразилецът бе близко до раздяла с „Пари Сен Жермен“, но в крайна сметка остана на „Парк де Пренс“. „Мислех си, че Неймар ще премине в „Реал“, ако не се върне в „Барселона“. Той наистина искаше да напусне ПСЖ и уведоми за това. Аз бях на мнение, че Флорентино Перес и „Реал“ ще направят всичко, за да подпишат с него\", допълни аржентинецът. Неймар премина в ПСЖ през лятото на 2017 г. от „Барселона“ за 222 млн. евро, а този сезон отбеляза 4 гола в 5 мача. В същото време стана ясно, че каталунците ще трябва да продадат футболисти до края на месец юни 2020. По данни на ESPN, ръководството ще покрие тази сума с продажбата на полузащитниците Филипе Коутиньо и Иван Ракитич. Също така, „Байерн“ (Мюнхен), където бразилецът е под наем за две години, е готов да го откупи за сумата от 120 милиона евро. Бъдещето на Ракитич на „Камп Ноу“ също е поставено под съмнение, по информация на испанските медии хърватският национал може да напусне тима в посока „Ювентус“ още през януари 2020.", "date": "2019.10.09", "title": "Меси: Исках да напусна Испания"}
{"url": "https://www.monitor.bg:443/bg/a/view/kralev-ochakva-nad-50-kvoti-i-medali-ot-tokio-2020-177495", "text": "Министърът на младежта и спорта Красен Кралев очаква българските спортисти да спечелят 55-57 квоти за олимпийските игри в Токио през 2020 г. “Имаме напредък в това отношение. Надявам се на по-голям брой състезатели в сравнение с Игрите в Рио де Жанейро. Естествено, че с това се повишават и очакванията към спечелването на медали в Япония”, заяви в предаването “Тази сутрин” на bTV министър Кралев. “Очаквам четири спорта, които не излъчиха участници в Рио де Жанейро, да имат такива в Токио през 2020 г. Това са спортната гимнастика, карате, вдигане на тежести и таекуондо”, допълни Кралев. “Имаме основания за оптимизъм след спечелените медали в олимпийски дисциплини. Тези състезатели могат да ни донесат успехи в Токио”, заяви Красен Кралев. Според него някои български спортисти са били лишени от отличия или възможността да спечелят медали с по-благороден цвят заради съдийски решения. “Надявам се по време на Олимпийските игри да имаме по-обективно съдийство”, обяви той. Министър Кралев отличи лекоатлетката Ивет Лалова и я даде като пример за шампионско дълголетие. “Тя е фантастична жена. Ивет е отличен пример за подрастващите как трябва да се защитава собствената чест и честта на България на големите международни форуми. Това, че вече 15 години е сред най-големите имена на спринта я прави изключително уважавана от всички”, заяви Кралев. Ивет Лалова ще има възможност да участва на Олимпийските игри. Лекоатлетката има покрити нормативи на 100 и на 200 метра. По отношение на повдигнатата тема за клубове-фантоми, които членуват в Българската федерация по вдигане на тежести, Красен Кралев заяви, че всички федерации ще бъдат изчистени от подобни членове, след като приключи пререгистрирането на клубовете. Срокът за това е до края на годината, както е записано в новия Закон за физическото възпитание и спорта. „Въпреки проблемите, трябва да похвалим ръководството на БФВТ, защото щангистите ни във всички възрастови групи се нареждат на второ място по спечелени медали заедно с бокса след борбата“, заяви Кралев. Министърът отново взе отношение по въпроса с починалия в Албания български боксьор Борис Станчов. “Ясно е, че това е тежка криминална проява – крадене на чужда самоличност. Оттук нататък трябва да се установи кои са замесени. Взели сме мерки и ще бъде затегнат режимът за лицензиране на състезателите. Това е прецедент, а не е практика в България. От това, което знаем до момента е, че е направена пълна проверка на лицензирането на всички професионални боксьори. Остава да се изясни има ли замесено медицинско лице, защото все пак има издадени документи, с които този боксьор участва в състезанието. Много е важна и експертизата на химическия състав на кръвта, който трябва да дойде от Албания, за да разберем дали са ползвани забранени субстанции”, коментира Кралев. Следващата седмица в Букурещ Красен Кралев ще се срещне с колегите си от Румъния, Гърция и Сърбия. Те ще обсъдят отново кандидатурата на страните от балканския регион за домакинство на световно или европейско първенство по футбол. “Според мен шансовете ни за европейско през 2028 или 2032 са доста по-големи. Ще настоявам да се фокусираме върху кандидатура за континентален шампионат”, заяви министърът на младежта и спорта. Красен Кралев коментира и решението на Българският футболен съюз да не акредитира журналисти от bTV за предстоящата европейска квалификация между националните отбори на България и Англия на стадион “Васил Левски”. \"Трябва да има еднакво отношение към всички медии. Знаете, че вие имате за задача да показвате слабости в дейността на публичните хора и на тези, които се занимават с обществена дейност. Смятам, че не е правилно, но няма как да въздействам на федерациите”, каза Кралев.  ", "date": "2019.10.09", "title": "Кралев очаква над 50 квоти и медали от Токио 2020"}
{"url": "https://www.monitor.bg:443/bg/a/view/mlad-myj-ubit-na-ulicata-v-ruse-obzor-177505", "text": "Трийсет и шестгодишен мъж бе намушкан смъртоносно с нож на улицата в Русе. За тежкото престъпление е задържан 34-годишният В.А., който бил познат на жертвата. Убийство е станало малко след 22,30 часа на 8 октомври на улица „Света Петка“ в квартал „Новата махала“. Преди да се случи това, в дома на жертвата на улица „Даскал Аврекий“ се събрала компания – общо четирима мъже и две жени. В.В. купил преди една седмица тази стара къща от възрастна жена, която се преместила да живее при дъщеря си в Пловдив. „Виждали сме това момче само един-два пъти – като купи имота и после, когато дойде с една кола да пренесе багаж. Изобщо не го познаваме. Предполагаме, че са се събрали, за да отпразнуват покупката, пийнали са малко повече и са се скарали за нещо“, разказаха съседи. Късно вечерта жители на квартала чули викове за помощ. Някои излезли от домовете си и видели по улицата да бяга бос мъж, гонен от друг. Преследвачът застигнал жертвата си пред гаражи на улица „Света Петка“, съборил го и започнал да го ръга с нож. След това хукнал в посока към църквата „Света Петка“. Полицаите и екип на Спешна помощ пристигнали бързо на мястото на инцидента. Медиците не успели да помогнат на мъжа, който имал множество прободни рани – в областта на сърцето, на врата, на гърба и по ръцете. Полицаите успели да задържат убиеца. Той им показал на кое място в двора на църквата „Света Петка“ е захвърлил ножа. „Най-вероятната версия е битов скандал, но, както обикновено, работим и по други версии“, коментира директорът на полицията в Русе старши комисар Теодор Атанасов. По непотвърдена информация убитият е от известна ромска фамилия в Русе. Разследването по случая се води от Окръжната прокуратура в крайдунавския град.", "date": "2019.10.09", "title": "Млад мъж убит на улицата  в Русе (ОБЗОР)"}
{"url": "https://www.monitor.bg:443/bg/a/view/tajbe-usein-se-nadjava-otnovo-da-e-sportist-nomer-1-na-bylgarija-177504", "text": "Световната вицешампионка в борбата Тайбе Юсеин стана номер 1 сред спортистите за месец септември. Юсеин заслужи приза на Пресклуб \"България\" след като получи 7 гласа от спортните редакции и остави зад себе си боксьора Радослав Панталеев и стрелеца Самуил Донков. Националката, която бе избрана за Спортист на 2018-а година на България, призна, че усещането много й е харесало и отново тайно се надява да поредно отличие. \"Благодаря за уважението. Месецът наистина беше успешен и това прави още по-ценна тази награда\", заяви Тайбе Юсеин след награждаването си. Освен сребърен медал от световното първенство по борба през септември тя спечели и олимпийска квота за Игрите в Токио. \"Опитвам се да не мисля за олимпиадата. Гледам да се фокусирам върху тренировъчния процес\", коментира Юсеин, за която почивката приключи и вече е подновила занимания в залата. \"Не винаги успявам да се отърся от напрежението за добро или лошо. За мен е много важно да усетя, че треньорът вярва в мен и да ми предаде неговото спокойствие и увереност. На финала на световното може би имаше миг отпускане. Малко ме делеше от титлата, но ще го помня и ще ми е обеца на ухото какво трябва да правя в такива ситуации\", добави още националката по борба.", "date": "2019.10.09", "title": "Тайбе Юсеин се надява отново да е Спортист номер 1 на България"}
{"url": "https://www.monitor.bg:443/bg/a/view/razbiha-banda-alo-izmamnici-177498", "text": "10 души са задържани за \"ало\" измами във Ветово, съобщи заместник-главният прокурор Иван Гешев. 8 от тях са участници в организирана престъпна група, занимаваща се с такъв вид престъпление, а останалите двама са техни мулета, съобщават от \"Нова телевизия\".  „Към момента има доказателства за 6 случая на извършени „ало” измами. Колко са реално е трудно да се каже”, коментира Иван Гешев.  Сред задържаните са Христо Пожарникаря, който е задържан зад граница, Петър Първанов, Васко Гръка и Пламен Роджъра. Разследва се цяла фамилия за \"ало\" измами, очаква се да има още задържани.", "date": "2019.10.09", "title": "Разбиха банда \"ало\" измамници"}
{"url": "https://www.monitor.bg:443/bg/a/view/ns-sys-svoja-deklaracija-za-makedonija-i-albanija-glasuvat-ja-v-chetvyrtyk-177500", "text": "В четвъртък НС се очаква да гласува декларация за евроинтрегарцията на Северна Македония и Албания. Тя ще бъде внесена като първа точка в дневния ред, като е подписана от всички парламентарни групи. В документа е записано, че България категорично подкрепя започването на преговори за присъединяване в ЕС на Северна Македония и Албания. Там обаче се обръща внимание, че евроинтеграция няма да бъде за сметка на изопачаване на исторически събития, документи и артефакти, както и на ролята и възгледите на личности от българската история. В тази връзка НС призовава Скопие да прилага ефективно договора за приятелство, а започването на преговори не трябва да се интерпретира като гаранция за членство, а като ускоряване на реформите. Призоваваме Скопие да прекрати у всякакви форми на „говор на омразата“. От Тирана пък искаме да приеме бързо вторичното законодателство за малцинствата, така че да се даде гаранция на родното малцинство там да изучава без пречки книжовен български език.  ", "date": "2019.10.09", "title": "НС със своя декларация за Македония и Албания, гласуват я в четвъртък"}
{"url": "https://www.monitor.bg:443/bg/a/view/zadyrjaha-falshifikator-na-antichni-moneti-177501", "text": "Двама мъже задържаха пловдивски криминалисти по време на специализирана операция срещу престъпления с културно-исторически ценности. Служители на „Криминална полиция“ извършили претърсване на адреса на 50-годишен мъж, за когото е придобита информация, че е продавал копия на антични монети онлайн. При него криминалистите открили множество инструменти – везни, микроскоп и матрици за изработка на фалшиви монети. Иззети били и няколко монети от бял металл, чиято културно-уисторическа стойност предствои да бъде изяснена с експертиза. Мъжът е задържан с полицейска заповед за срок от 24 часа. Ден по-късно бил задържан и 64-годишен пловдивчанин, заподозрян за незаконна иманярска дейност. В имота му са намерени металотърсач и 21 монети, чийто произход предстои да бъде анализиран. По случаите са образувани две досъдебни производства за престъпление по чл. 278 от НК. Работата на разследващите продължава под наблюдение на прокуратурата.", "date": "2019.10.09", "title": "  Задържаха фалшификатор на антични монети"}
{"url": "https://www.monitor.bg:443/bg/a/view/avtobus-se-blysna-v-sofijskata-avtogara-snimki-177503", "text": "Автобус се блъсна челно в софийската автогара. Свидетели споделиха снимки във Фейсбук. Сигналът за блъснат автобус в района на Централна автогара е подаден днес около 13.00 ч., съобщиха от СДВР.  При инцидента няма пострадали, има само материални щети - счупени стъкла както на гарата, така и на автобуса. Предстои да се изяснят причините за случилото се. ", "date": "2019.10.09", "title": "Автобус се блъсна в софийската автогара (ОБНОВЕНА + СНИМКИ)"}
{"url": "https://www.monitor.bg:443/bg/a/view/varnenka-i-britanec-v-aresta-izdirvat-gi-ot-palma-de-majorka-177499", "text": "27-годишната Мима И. и 38-годишният поданик на Обединеното Кралство Великобритания Бенджаман С. са задържани за срок до 72 часа от Окръжната прокуратура във Варна. Двамата се издирват от съдебните власти на Палма де Майорка за извършени две тежки криминални престъпления, които се наказват и по българското законодателство. Обявените за международно издирване с европейски заповеди за арест са установени и задържани във Варна. Британският поданик живее във Варна.", "date": "2019.10.09", "title": "Варненка и британец в ареста, издирват ги от Палма де Майорка"}
{"url": "https://www.monitor.bg:443/bg/a/view/gorskoto-izkupuva-lesove-177257", "text": "От началото на октомври до 15 януари следващата година държавата изкупува гори от частни горовладелци. Желаещите могат да подадат заявления в съответното държавно горско стопанство, в държавното ловно стопанство или в съответното държавно горско предприятие.  Най-голяма тежест ще имат имотите, които граничат с държавно горско предприятие, защото основната цел на министерство на земеделието е да окрупнява горите. Също така един собственик ще може да предложи до 50 дка. Интересът на държавата е и към терени със защитени и специални функции от 1 до 10 дка. При предишната сесия през 2016 г. желаещите да продадат частни гори на държавата са били 2000, като реалните сделки са 1200.", "date": "2019.10.09", "title": "Горското изкупува лесове"}
{"url": "https://www.monitor.bg:443/bg/a/view/proverjavat-na-teren-naematelite-na-dyrjavni-zemi-177258", "text": "Годишните проверки за състоянието и ползването на земеделските земи от държавния поземлен фонд (ДПФ) ще се извършват задължително и на терен, а не само по документи, като при нарушения договорите ще бъдат прекратявани. Това предвижда една от промените в Правилника за прилагане на Закона за собствеността и ползването на земеделските земи, които земеделското министерство предложи за обществено обсъждане, съобщи Агри.бг.   Сегашният правилник позволява проверките за ползването на държавни земи да се извършват само по документи. Разминаване  Затова в правилника ще бъде въведено допълнително изискване проверките на тези земи да се извършват задължително и на терен. Целта е да се установи дали насажденията се създават и отглеждат в съответствие с договора, а при нарушения той ще се прекратява. Така ще се завиши контролът от министерство на земеделието по отношение на дългосрочните договори, които са правно основание за получаване на субсидии, посочи министърът на земеделието Десислава Танева.   Бивши ТКЗС  Друга промяна в правилника ще уточни, че оценки на недвижими имоти, останали от бившите ТКЗС-та, ще се възлагат единствено от директорите на областните дирекции „Земеделие”. Сега това не е изрично уредено и има случаи оценките да се възлагат от кандидати за покупката на такива площи или сгради. С промяната „ще се спестят разходи на заявителите, а и ще се защити интересът на държавата в лицето на МЗХГ, като се изготви независима от заинтересованите лица реална пазарна оценка на имотите”, коментира министърът. Тя предлага да бъдат променени и допълнени действащите процедури за продажба на незастроени, негодни за земеделско ползване и неподлежащи на възстановяване земи, както и свободните земеделски земи в бившите стопански дворове.  Заобикаляне на правилата  Законът за земята дава предимство на съседите на бившите стопански дворове при участието им в търгове за продажба на части от това държавно имущество. Сегашният правилник за приложение на закона обаче позволява практики, които ощетяват държавата. Често с една заповед на областния директор се обявяват два търга – първо за съседи, а след това и за всички желаещи. Заедно с това обаче има и възможност за „заобикаляне на правилата”, като се узаконява търг само с един участник съсед, който предлага непазарно ниска цена.  Становището на министъра е, че липсата на ясни и подробни правила, които да разграничават процедурата за провеждане на търг за съседни имоти от общите търгове, дава възможност за заобикаляне или неправилно тълкуване на действащата нормативна уредба. Това нарушава правата на заинтересованите кандидат-купувачи и държавния интерес. Обществено обсъждане  Затова проектът за промяна в правилника предвижда такива държавни земи да се обявяват само на общ търг, на който могат да участват всички заинтересовани лица. Предложеният проект уточнява, че началната оценка на земите и имотите не може да бъде по-ниска от данъчната оценка, увеличена с 10%. Срокът за обществено обсъждане на промените в правилника по Закона за земята е до 28 октомври тази година.", "date": "2019.10.09", "title": "Проверяват на терен  наемателите на държавни земи "}
{"url": "https://www.monitor.bg:443/bg/a/view/sem-startira-procedura-za-predvaritelno-prekratjavane-mandata-na-shefa-na-bnr-177488", "text": "Съветът за електронни медии прие да стартира процедурата за предсрочно прекратяване на мандата на генералния директор на Българското национално радио Светослав Костов. Решението бе взето с 3 гласа \"за\" и 2 \"въздържали се\". „Това, че поискахме оставката му, беше сигурен знак, че отговорността трябва да бъде поета. Това така и не се случи\", коментира Ива Димитрова от СЕМ. „Трябва ми повече информация, защото към момента липсват достатъчно законови основания за прекратяването на мандата му\", обясни и Бетина Жотева, която изтъкна, че резултати от проверката на прокуратурата все още няма. Тя изтъкна, че ситуацията в радиото би останала тежка независимо дали Светослав Костов ще продължи да заема поста си или ще бъде посочен друг изпълняващ длъжността генерален директор на БНР. Процедурата е стартирана по чл. 67, т. 2 от Закона за радио и телевизия, изтъкнаха членовете на регулатора. Той гласи, че мандатът на генералния директор на БНР се прекратява предсрочно, ако се установи, че извършва или допуска извършването от други лица на груби или системни нарушения на разпоредбите относно принципите за осъществяване на дейността на радио- и телевизионните оператори. Според гласувалите „за“ предсрочното прекратяване на мандата на Светослав Костов (София Владимирова, Ивелина Димитрова и Розита Еленова), налице е именно такова грубо нарушение, като визират безпрецедентното спиране на сигнала на програма „Хоризонт“ за 5 часа на 13 септември. По думите на Жотева обаче става въпрос само за едно нарушение, което към момента я спира да гласува „за“ откриването на процедурата. С „въздържал се“ гласува и най-новият член на СЕМ Галина Георгиева. Всички членове на Съвета бяха категорични, че няма да броят колко хора подкрепят или не каквато и да е теза, свързана с казуса на БНР. При така стартираната процедура, Светослав Костов разполага с 5-дневен срок, в който да изрази своите възражения и становище. \"След това СЕМ ще се запознае с мотивите му и предстои да вземе решение\", каза и председателят на регулатора София Владимирова. Припомняме, че до гласуването за стартиране на процедура по прекратяване мандата на генералния директор на БНР се стигна, след като регулатора даде срок от една седмица на Светослав Костов да напусне поста си доброволно. Още тогава шефът на националното радио съобщи, че няма да подаде оставка.", "date": "2019.10.09", "title": "СЕМ стартира процедура за предсрочно прекратяване мандата на шефа на БНР (ОБНОВЕНА)"}
{"url": "https://www.monitor.bg:443/bg/a/view/vijte-novite-10-km-ot-magistrala-hemus-video-177492", "text": "Строителството на отсечката на автомагистрала \"Хемус\" от Ябланица до Боаза с дължина близо 10 км е в своя края.  Вижте как изглежда новата част от аутобана:", "date": "2019.10.09", "title": "Вижте новите 10 км от магистрала \"Хемус\" (ВИДЕО)"}
{"url": "https://www.monitor.bg:443/bg/a/view/jokera-specheli-sys-smjah-261-870-lv-ot-bg-boksofisa-177484", "text": "Носителят на „Златен лъв“ от феста във Венеция е един от най-предизвикателните филми тази година - „Жокера“, е най-гледаното заглавие от българските зрители през отминалия уикенд. Как уличния клоун и провалил се комик Артър Флек се превръща в жаден за кръв престъпник са проследили 26 150 зрители. Това равнява приходите на „Жокера“ от първите му дни по кината у нас на 261 870 лв. Среброто по гледаемост отива за „Загубеният Йети“. Анимацията, проследяваща приключенията на малкия герой в пътешествието му от Шанхай до Хималаите, са гледани от 26 712 зрители. Лентата е спечелила 256 950 лв. за десетте си дни на екран у нас. На трето място е бразилският научно-фантастичен филм \"Към звездите\" с участието на Брад Пит. Историята, която ни води от Земята през Луната и Марс до края на Слънчевата система, е с вече 29 619 зрители и има 303 981 лева приходи за трите си седмици на екраните у нас. Топ пет в списъка на най-гледаните през отминалия уикенд филми се допълва още анимацията „Г-н Беля“ и „Да свалиш Уолстрийт“ с участието на Дженифър Лопес.", "date": "2019.10.09", "title": "„Жокера“ спечели със смях 261 870 лв. от БГ боксофиса"}
{"url": "https://www.monitor.bg:443/bg/a/view/natali-imbrulija-stana-majka-177497", "text": "Австралийската певица Натали Имбрулия гушна първата си рожба. Тя роди момченце, което носи името Макс Валънтайн. Щастливата вест съобщи самата майка. Имбрулия разпространи снимка в социалните мрежи, на която бебешка ръчичка стиска палеца й. Макс Валънтайн, сърцето ми ще се пръсне #моето момче\", написа тя. Певицата обяви бременността си през юли. Тогава 44-годишната звезда призна, че е забременяла ин витро с дарена сперма. Тя сподели, че отдавна е искала да стане майка. Припомняме, че Натали беше омъжена почти пет години за музиканта Даниъл Джоунс. Двамата се разведоха през 2008 г. Тя беше в сериозна връзка и с актьора Дейвид Шуимър. Не е известно в момента да има мъж до себе си, който да й помага в грижите за детето.", "date": "2019.10.09", "title": "Натали Имбрулия стана майка "}
{"url": "https://www.monitor.bg:443/bg/a/view/podkrepjame-skopie-za-es-no-pri-promjana-na-uchebnicite-i-osyjdane-na-totalitarnija-rejim-177493", "text": "България ще подкрепи започване на преговорите със Северна Македония и Албания за присъединяване към ЕС, но няма да одобри преговорна рамка без изпълнение на точни условия. Това стана ясно от изявление на външния министър Екатерина Захариера и министъра на отбраната Красимир Каракачанов. Част от условията, който държававата ни ще постави на масата преди финалното решение са промяна на учебниците на западната ни съседка по история, литература и география, както и осъждане на репресиите по време на тоталитарния режим. Държавата ни ще настоява Северна Македония да заличи табели с антибългарска идеология и да спре на езика на омразата. Очаквайте подробности!", "date": "2019.10.09", "title": "Подкрепяме Скопие за ЕС, но при промяна на учебниците и осъждане на тоталитарния режим "}
{"url": "https://www.monitor.bg:443/bg/a/view/myrtva-riba-izhvyrlena-v-kresnenskoto-defile-177494", "text": "Неизвестни засега злосторници са изхвърлили неколкократно мъртва риба от главен път Е-79 в скалисите скатове над река Струма, в Кресненското дефиле . През последните няколко дни пътуващи и доброволци са подавали сигнали до екоинспекциите, че водата в отделни части на реката е оцветена, според тях става дума за замърсяване. От Басейнова дирекция “Западнобеломорски регион” са извършили проверка за мъртвата риба. “Това не е риба, която живее в р. Струма, а е риба, която е изхвърлена от пътя върху скалистия бряг на  Струма”, коментира пред БНТ  инженер Радослав Георгиев, директор на Басейнова дирекция „Западнобеломорски район“. Той обясни, че за последните месеци имат три подобни сигнала.", "date": "2019.10.09", "title": "Мъртва риба изхвърлена в Кресненското дефиле"}
{"url": "https://www.monitor.bg:443/bg/a/view/specakcija-vyv-vetovo-sreshtu-alo-izmamnici-177480", "text": "Осем души са били арестувани при акция на прокуратура, МВР и жандармерията в гр. Ветово в сряда сутринта, съобщи от мястото на акцията в града заместник-главният прокурор Иван Гешев. Още двама са арестувани по същото разследване на други места в страната. У задържаните, за които има данни, че са членове на организирана престъпна група са открити пари, сим карти и телефони и тротилова пресовка от 400 грама взрив. Това е третата реализация по такъв случай в продължение на 6 месеца, по които се предприемат действия за събиране на доказателства и задържане, поредната една от най-големи организирани престъпни на територията на страната - коментира пред журналисти прокурор Гешев. По думите заместник-главния прокурор дсъдебното производство е било образувано в началото на годината, през февруари. Първоначално периодът, който бил разследван бил от август до декември 2018. Към момента има доказателства за 6 случая за извършени ало измами колко са действителните извършени е трудно да се каже и какъв е реалният период за функциониране на тази ОПГ. По думите на прокурор Гешев Ветово е един от центровете с концентрация на хора, които се препитават сизвършване на ало измами, като голямата част от тях са с нисък социален статус, български граждани от цигански произход. Сред документираните случаи са и два емблематични за тази година, обясни заместник-главният прокурор.Единият е за измама вразмера на ок. 130 хиляди лева от възрастен мъж в София, а вторият придоби известност в началото на годината когато едно 11-годишно дете от Стара Загора остави 40 хиляди на муле на тази група. Амбицията ни на прокуратурата съвместно с МВР е към средата на следващата година намалението на тези престъпления да е над 50 процента на годишна база в сравнение с м. г., каза още прокурор Гешев.  Намаление на опитите за измама вече било факт след първите две акции в Левски и Горна Оряховица. Ако през септември 2018 ставали по 18-19 измами на ден, сегаи имало 19 за месец, а намалението на годишна база стигнало 40 процента.  Данни за по-малко опити за измами имало и в статистиката на телекомуникационните оператори. От \"Виваком\" внедрили софтуер, който да отсява опитите за обаждане от чужбина, ако са съмнителни, ако съдържат опит за набиране на последователни телефонни номера или други показатели, които да навеждат на изводи за опит за измама. В тези случаи при събиране на критични данни от софтуера, от оператора автоматично прекъсвали връзката. По статистика от \"Виваком\" след арестите в Левски и Горна Оряховица техническите опити за осъществяване на обаждания с признаци на телефонни измами са намалели 300-400 процента, разказа заместник-главният прокурор Иван Гешев. Акцията във Ветово е била добре подготвена и не е дала никаква възможност на набелязаните за задържане лица да се измъкнат, обясни главният секретар на МВР Ивайло Иванов. Само един от ало измамниците се опитал да се измъкне от кордона на жандармерията, като се насочил с опела си към една от по-малките уличики в района на казана за ракия, но бил засечен на стоп и бил прибран, а автомобилът му останал на кръстовището. Едно от лицата, муле, което е задържано по този случай, е пътувало до Румъния заедно с убийците от Негован, ще работим и в тази насока, коментира гл. секретар на МВР Ивайло Иванов. Според прокурор Гешев наистина е установено, че един от убийците от Негован и едно от задържаните в сряда мулета са пътували заедно за Румъния. Вероятно ще се окаже, че един от негованските убийци е бил муле на ало измамници от разбитата в сряда банда.", "date": "2019.10.09", "title": "Прокуратурата и МВР удариха Меката на ало измамите във Ветово (ОБЗОР)"}
{"url": "https://www.monitor.bg:443/bg/a/view/tomislav-donchev-njakolko-kmeta-i-edna-politicheska-sila-imat-namesa-v-panikata-v-sliven-177479", "text": "Дончев обясни, че тези процеси текат от няколко месеца. Тестват се няколко теми през мрежите и темата с отнемането на деца удари болното място. Той припомни, че е имало опити и за създаване на други истерии, свързани със заселването на бежанци, роми и др. Според него, сега се експлоатира най-голямата тревога на хората – тази за децата, но никой не си отговаря на въпроса, като ги вземе държавата, какво ще ги прави тези деца. Вицепремиерът изтъкна, че вземането на дете е крайна драстична мярка когато има случаи на насилие или детето не живее в добри условия. По отношение на аналогията, между ситуацията в Сливен и Костинбродската афера, която премиерът Бойко Борисов направи, Дончев коментира, че това е направено, защото се е случило в предизборна кампания. Във връзка с предстоящите местни избори на 27 октомври, вицепремиерът Томислав Дончев, заяви, че ГЕРБ винаги са участвали във всички избори чисти. Кампанията не започна добре, от мръсната кампания страда демокрацията, подчерта Дончев. По думите му накрая трябва да се избира от най-малко оцапания.", "date": "2019.10.09", "title": "Томислав Дончев: Няколко кмета и една политическа сила имат намеса в паниката в Сливен"}
{"url": "https://www.monitor.bg:443/bg/a/view/oon-pred-falit-177474", "text": "Организацията на обединените нации може да няма достатъчно пари, за да плати заплатите на своите служители следващия месец, съобщи \"Ройтерс\".   Генералният секретар на ООН Антонио Гутериш посочва, че е достигнат \"най-големият дефицит от десетилетие насам\" в бюджета на организацията. \"През ноември няма да имаме достатъчно пари, за да покрием разходите за заплати. Работата ни и реформите, които правим, са изложени на риск\", подчерта ръководителят на организацията, в която членуват 193 държави. Съединените щати са страната, която дължи най-много пари за ООН. САЩ трябва да осигуряват 22 процента от възлизащия на 3,3 милиарда долара редовен бюджет на организацията. От него се плаща за работа в политическата, хуманитарната, икономическата и социалната сфера, както и за разоръжаване. САЩ дължат 381 милиона долара за миналата и още 674 милиона долара за тази година. Вашингтон потвърди, че сумите са точни, но не направи коментар кога възнамерява да ги внесе в касата на ООН. Президентът на САЩ Доналд Тръмп смята, че страната му плаща несправедливо голяма част от издръжката на организацията. Генералният секретар Антони Гутериш се ангажира с намаляване на разходите и провеждането на реформи. Вече бяха въведени някои ограничения, като забрана на овакантените постове да се назначават нови хора, както и заплащане само на най-належащите пътувания. Работата на централите на ООН в Ню Йорк, Женева, Виена и Найроби ще бъде засегната от ограниченията и липсата на пари. Мироопазващите мисии на ООН имат отделен бюджет. Той възлиза на 6,7 милиарда долара за годината, завършваща на 30 юни 2019 г. Съединените щати трябва да покриват 28 процента от този бюджет, но вече обявиха, че няма да дадат повече от 25 процента. Освен това Вашингтон не е внесъл още около 2,4 милиарда долара, които дължи за мироопазващите мисии. Най-много пари от бюджета за мироопазващи мисии се харчат в Етиопия, Индия, Бангладеш, Непал и Руанда. Тези държави плащат на войниците според нивата на местните заплати, а парите биват възстановявани от бюджета за мироопазващи мисии на ООН, който дава средно около 1428 долара на месец за всеки нает военен. Мироопазващите операции струват по-малко от половин процент от това, което светът харчи за отбрана.", "date": "2019.10.09", "title": "ООН пред фалит "}
{"url": "https://www.monitor.bg:443/bg/a/view/specializiranata-prokuratura-prikluchi-razsledvaneto-za-umishlena-bezstopanstvenost-sreshtu-kmeta-na-obshtina-septemvri-marin-rachev-177483", "text": "Специализираната прокуратура приключи разследването за умишлена безстопанственост срещу кмета на община Септември Марин Рачев, съобщиха от институцията. Обвинителният акт ще се внесе до месец. Заедно с него са обвинени и трима общински служители – зам.-кметът Явор Митев, специалистът в „Инвеститорски контрол” към отдел „Строителство” при дирекция „Архитектура и териториално устройство” Станой Милов и директорът на Дирекция “Транспорт и околна среда“ Ангел Бончев. До месец в Специализирания наказателен съд ще бъде внесен обвинителен акт срещу четиримата обвинени. Марин Рачев е привлечен към наказателна отговорност за това, че за времето от май 2017 г. до август 2018 г., като длъжностно лице, не е упражнил контрол върху общинските служители Милов и Бончев, на които е възложено отчитането на обществено имущество – те подписали приемо-предавателни протоколи за строително-монтажни работи, без да са реално изпълнени. Рачев не положил достатъчно грижи за управлението и стопанисването на повереното му имущество – допуснал да бъдат заплатени недължими суми с платежни нареждания по фактури, дейности и услуги на завишени цени, по договор №117/28.04.2017 г. за обществена поръчка с предмет “Ремонт на пътна и улична мрежа на територията на община Септември“, сключен между общината като възложител и „Консорциум ремонти и възстановяване -Септември“ ДЗЗД като изпълнител. От това са последвали значителни щети за общината в общ размер на 255 039.73 лв., без ДДС. Зам.-кметът Явор Митев е привлечен за длъжностно престъпление и за престъпление против реда на управлението. На 12 февруари 2018 г., като длъжностно лице, заемащо отговорно служебно положение – действащ временно като кмет на община Септември (съгласно заповед на Марин Рачев от 1 август 2017 г.), нарушил служебните си задължения, като без да е възникнала необходимост от изменение на сключения договор за обществена поръчка от 28 април 2017 г. с предмет “Ремонт на пътна и улична мрежа на територията на община Септември“, подписал Допълнително споразумение №43/12.02.2018 г. за изменение на договора, с цел да набави за изпълнителя ДЗЗД “Консорциум ремонти и възстановяване – Септември“ търговска печалба от 1 000 000 лв. С толкова той увеличил в Анекса сумата за изпълнение на договора, от което са могли да настъпят немаловажни вредни последици за общината. Митев е обвинен и за това, че на 23 август 2018 г. не изпълнил задължението си по чл.154 от Закона за съдебната власт да окаже съдействие по разпореждане на следователи от Следствения отдел при Специализираната прокуратура (постановление №1840/20.08.2018 г.) за създаване на необходимата организация във връзка с извършвани на територията на община Септември процесуално-следствени действия (престъпление по чл.275, ал.1 от НК). Станой Милов е обвинен за документи престъпления при удостоверяване на реализирани строително-ремонтни дейности на територията на община Септември. От 9 май 2017 г. до 9 август 2018 г., в кръга на службата си, съставил 11 официални протокола за отчитане на извършени и подлежащи на заплащане строително-монтажни работи на обекти, по които общината е била възложител, а „Консорциум ремонти и възстановяване – Септември“ ДЗЗД – изпълнител. В тях удостоверил неверни обстоятелства, а именно, че посочените в протоколите СМР са извършени в пълен обем, въпреки, че били частично изпълнени или изцяло неизпълнени (престъпление по чл. 311, ал. 1 от НК). Обвинен за документни престъпления е и Ангел Бончев.  На 4 май 2017 г. в кръга на службата си, при условията на продължавано престъпление, съставил два официални документа – протоколи за отчитане на извършените и подлежащи на заплащане строително-монтажни работи по Договора с „Консорциум ремонти и възстановяване – Септември“ ДЗЗД, в които удостоверил извършени в пълен обем работи, докато те били частично изпълнени или изцяло неизпълнени.  ", "date": "2019.10.09", "title": "Спецпрокуратурата приключи разследването срещу кмета на община Септември Марин Рачев"}
{"url": "https://www.monitor.bg:443/bg/a/view/mlad-myj-e-ubit-tazi-nosht-v-ruse-177482", "text": "Мъж е убит тази нощ в Русе. За тежкото престъпление потвърди пред „Монитор“ директорът на Областната дирекция на полицията в Русе старши комисар Теодор Атанасов. Той уточни, че вече има задържан мъж, който е заподозрян в извършване на убийството. Сигналът е подаден в 22,52 часа. Жертвата е била открита да лежи на улица „Света Петка“, недалеч от дома си. По първоначални данни убитият е 31-годишен. Починал е в резултат на нанесени няколко удара с нож. На мястото е дошъл екип на Центъра за спешна медицинска помощ, който само констатирал смъртта на младия човек. Очаквайте подробности", "date": "2019.10.09", "title": "Млад мъж е убит тази  нощ в Русе"}
{"url": "https://www.monitor.bg:443/bg/a/view/nytm-taen-otrjad-na-gru-destabilizira-evropa-177481", "text": "Един и същи отряд на ГРУ стои зад опита за преврат през 2016 г. в Черна гора, зад отравянето с Новичок на бившия руски агент Сергей Скрипал и дъщеря му Юлия на 4 март 2018 г. и зад опита за отравяне на българския търговец на оръжие Емилиян Гебрев през 2015 г. Това става ясно от материал на американското издание  Новите разкрития реално доизясняват схемата, огласена през май тази година на изданията „Белингкет“ и „Инсайдър“, които директно посочиха Решетников като организатор на неуспелия преврат в Черна гора. Тогава стана ясно, че двама офицери от ГРУ, подчинени на именно на бившия шеф на Института за стратегически изследвания на Русия, са стояли зад заговора, като единият е бил в България по времето на опита за отравяне на оръжейния търговец Емилиан Гебрев. Разкритията реално показват, че случилото се с Гебрев по всичко изглежда е свързано с неговото собствено обкръжение и по-специално с обвързаностите между настоящия му партньор Цветан Василев именно с Решетников и Малофеев. Показателен факт впрочем е, че Гебрев бе приет в болница със симптоми на отравяне през пролетта на 2015 г., след което – малко над половин година по-късно, се включи в схемите на Василев и руския му покровител Константин Малофеев за кражбата на военния завод „Дунарит“ (виж карето). Скоро след провалилия се преврат в Черна гора, на 2 ноември 2016 г. руският президент Владимир Путин издаде указ, с който освободи от длъжност директора на Руския институт за стратегически изследвания (РИСИ) Леонид Решетников. Бившият агент на КГБ на Балканите, а след това генерал-лейтенант от Службата за външно разузнаване (СВР), работи осем години като шеф на РИСИ. Той отстъпи това място на Михаил Фрадков, който по-рано оглавяваше СВР. Ветераните от разузнаването не би трябвало да имат пряко отношение към научната работа в изследователски институт, но всъщност РИСИ активно се занимава с „приложна дейност“, заради която „изгоря“ Решетников, изтъква „Инсайдър“. Според новите разкрития на в. „Ню Йорк Таймс“, западните служби са стигнали да заключението, че операциите в Молдова, Черна гора, в Солсбъри и в България, както и вероятно много други, са част от координирана и продължаваща и в момента кампания за дестабилизацията на Европа, провеждана от елитен отряд в системата на руското разузнаване, специализиран в саботажи, покушения и подривна дейност. Отрядът 29155 действа поне от десетилетие, но западните служби едва наскоро разбират за него, пише „Ню Йорк Таймс“. Представители на разузнавателните служби на четири западни държави казват, че не се знае колко често се активират членовете на групата и предупреждават, че няма как да се предскаже къде и каква ще е следващата му операция. Целта на създаването на отряд 29155, което никога не е обявявано официално, показва колко активно руският президент Владимир Путин води така наречената хибридна война срещу Запада - смес от пропаганда, хакерски атаки и дезинформация, както и открита военна конфронтация, отбелязва медията. \"Мисля, че сме забравили колко брутални могат да бъдат руснаците\", казва Питър Зуак, пенсиониран офицер от разузнаването и бивш военен аташе в посолството на САЩ в Москва, и допълва, че не е знаел за наличието на секретния отряд. Говорителят на Путин Дмитрий Песков праща писмено запитване за групата до руското министерство на отбраната, но не получава отговор. Групата обитава зад бетонните стени на специалния тренировъчен център №161 в източната част на Москва и е част от руското военно разузнаване, известно като ГРУ. Според американски държавни служители, в навечерието на президентските избори в САЩ през 2016 г. киберотрядите на ГРУ, познати като 26165 и 74455 хакват сървърите на Демократическата партия и кампанията на Хилъри Клинтън, след което публикуват компрометираща вътрешна кореспонденция. През последната година специалният прокурор Робърт Мълър ръководи руската намеса в изборите през 2016 г., разкри повече от дузина агенти на тези подразделения, но това едва ли е целия им състав. Групите от хакери работят най-често от Москва, на хиляди километри от своите цели. За разлика от тях членовете на група 29155 пътуват до различни страни в Европа. Някои от тях са отличили се ветерани от най-кървавите военни конфликти, в които участваше Русия в Афганистан, Чечения и Украйна. Отрядът 29155 изглежда затворена, сплотена група. Снимка от 2017 г. показва командира на отряда, генерал-майор Андрей Аверианов на сватбата на дъщеря му, облечен е със сив костюм и папионка. Аверианов се е снимал с полковник Анатолий Чепига, един от двамата агенти, обвинени от Великобритания в отравянето на бившия шпионин Сергей Скрипал. \"Този отряд на ГРУ е активен в Европа от години\", казва представител на службите от западна страна, пожелал да остане анонимен. В различна степен, всяка от четирите операции, с които се свързва отрядът, предизвикаха широк обществен отзвук, макар на службите да бе необходимо известно време да определят, че хората от 29155 са били замесени, пише „Ню Йорк таймс“. Групата първо е засечена от западните разузнавания след провалилия се опит за преврат в Черна гора през 2016 г, който представлява заговор на двама от агентите в групата с цел да бъде убит премиерът на страната и превзета сградата на парламента. Службите обаче получиха по-пълна представа за действията на групата след отравянето през март 2018 г. на Сергей Скрипал - бивш агент на ГРУ, предал Русия и шпионирал за британците. Скрипал и дъщеря му бяха в тежко състояние, след контакт със силно отровно бойно вещество, но оцеляха. В крайна сметка британските власти посочиха двама заподозрени, които са пътували до Великобритания под фалшиви имена. По-късно разследващият сайт Bellingcat ги идентифицира като полковник Чепига и Александър Мишкин. Шест месеца след отравянето, прокуратурата във Великобритания ги обвини, че са внесли в страната бойно отровно вещество и са намазали с него дръжката на входната врата на жилището на Скрипал в Солсбъри. Оказва се, че операцията е по-сложна. Точно година преди отравянето, трима агенти на отряда 29155 са пътували до Великобритания, като западните служби смятат, че са подготвяли нападението. Единият от тях е Александър Мишкин, а вторият използва псевдонима Сергей Павлов. Третият, който използвал фалшивото име Сергей Федотов, вероятно е бил техен командир, смятат западните служби. Скоро службите установяват, че двама от този екип, а именно Федотов и Павлов, са били част от групата, опитала да отрови българския търговец на оръжие Емилиян Гебрев през 2015 г. (Другите участници, които службите познават само с фалшивите им имена са били Иван Лебедев, Николай Кононихин, Алексей Никитин и Данил Степанов). Групата прави два опита да убие Гебрев - веднъж в София и след това, месец по-късно, в дома му край Черно море. По време на мюнхенската конференция по сигурността шефът на британската МИ6 Алекс Янгър заяви: \"Личи, че става дума за организирано действие, в което участват едни и същи хора.\" и допълва, че вижда ясна връзка между операцията в Черна гора и отравянето на Скрипал. \"Нашата оценка е, че има реална заплаха от ГРУ и други руски разузнавателни служби и нещата, които не биха направили, са много малко.\", казва Янгър. На церемония през ноември по случай юбилея на ГРУ, Владимир Путин, който е бивш офицер от разузнаването, направи сравнение между дейността на ГРУ и шпионите на Червената армия, които помогнали да бъде победена нацистка Германия през Втората световна война. А сега, \"уникалните им способности\", са насочени срещу друг вид враг, каза тогава Путин. През 2006 г. Владимир Путин подписа закон, разрешаващ атентатите срещу определени лица в чужбина. Същата година, руски агенти използваха радиоактивен изотоп, за да убият бившия руски шпионин Александър Литвиненко в Лондон. Отряд 29155 не е единственият, който има карт бланш от Кремъл да изпълнява подобни операции. Британските служби смятат, че убийството на Литвиненко е дело на Федералната служба за сигурност, оглавявана в един период от Владимир Путин и често съревноваваща се с ГРУ. За отряд 29155 се знае малко, но има обществено достъпни следи в документи, които говорят за връзки с по-мащабна хибридна стратегия. През 2012 г. директива на руското министерство на отбраната раздава бонуси на три поделения за \"особени достижения във военната служба.\" Едно от тях е 29155, другото са хакерите от отряд 74455. Третото е отряд 99450, за чиито служители се смята, че са замесени в анексирането на Кримския полуостров през 2014 г. Пенсиониран служител на ГРУ, който знае за отряд 29155, казва, че то е профилирано в \"диверсии\", които се изпълняват индивидуално или групово и \"включват взривявания, убийства, каквото се наложи.\" \"Сериозни момчета служат там. Те са офицери, които работят под прикритие като международни агенти\", казва пенсионерът от ГРУ. Преди месец ДАНС наложи на ген. Леонид Решетников, както и на дългогодишния му съратник – руския олигарх Константин Малофеев, десетгодишна забрана да влизат в България, след като лъсна, че двамата стоят зад план за геополитическа преориентация на страната ни от прозападна в сателитна на Русия. Основен рупор на плана им у нас е бил бившият соцдепутат, ексиздател на „Дума“ и настоящ председател на движение „Русофили“ Николай Малинов, който се сдоби с обвинение за престъпление срещу Републиката. При избухването на скандала лъсна, че за реализацията на плана Цветан Василев е прехвърлил активи за над 500 000 евро, които дори реално не са били негова собственост, защото са финансирани от КТБ и трябва да са част от масата на несъстоятелността на фалираната от него банка. Сред списъка на въпросните активи е и „Дунарит“, който тандемът Василев през Гебрев държи вече над две години под контрол чрез подставен борд без обаче да има легитимно право на това.", "date": "2019.10.09", "title": "В. „Ню Йорк таймс“ разкри: Отряд на ГРУ зад случаите със  Скрипал, Гебрев и Черна гора (ОБЗОР)"}
{"url": "https://www.monitor.bg:443/bg/a/view/sprintior-na-pistata-palavnik-na-pytja-177478", "text": "BMW M2 е най-компактният представител в гамата от спортни модели на марката. Той е позициониран като пряк наследник на известното BMW 2002 Turbo от 70-те години на миналия век. Купето е леко и бързо, но за някои водачи не беше достатъчно екстремно, затова инженерите от спортното подразделение на баварците M GmbH разшириха гамата и създадоха новото BMW M2 Competition. Уникалното купе изглежда много по-агресивно и е оборудвано с чудовищен двигател с още повече мощност, но в същото време остава удобно за ежедневно шофиране от дома до офиса или търговските центрове. Под дългия преден капак на новото BMW M2 Competition е поставен 3,0-литров 6-цилиндров битурбо бензинов двигател от по-големите братя M3 и M4. Във версията M2 Competition мощността на двигателя е 410 конски сили, а въртящият момент е 550 Нм, което е с 40 конски сили и 50 Нм повече от стандартната версия на M2. Новият мотор може да се развърти много по-силно от стария, като в червената зона на оборотомера стрелката достига чак до 7600 об/мин. Разбира се, M2 Competition остава със задно задвижване и стандартно разполага с 6-степенна ръчна скоростна кутия. Срещу допълнително заплащане се предлага 7-степенна автоматична M DCT роботизирана трансмисия с два съединителя. С нея M2 Competition спринтира от място до 100 км/ч само за 4,2 секунди, докато с ръчната скоростна кутия за това ускорение са необходими 4,4 секунди. Това е с 0,1 секунди по-бързо от преди. С увеличаването на мощността в двигателя е възникнала потребност от повече въздух. Този проблем беше решен чрез увеличаване на „ноздрите” и нов преден спойлер с по-големи въздухозаборници. Всички подобрения в системата за охлаждане на автомобила са много сериозни и са заимствани от BMW M4. Инженерите на BMW са променили настройките на пружините и амортисьорите, за до може M2 Competition да бъде още по-бързо и по-стабилно в завоите. Освен това, купето с две врати е с оптимизирано кормилно управление, което сега е по-остро, подобрена система за стабилизация и нов активен заден диференциал. Новият модел е с нови по-ефективни спирачни механизми, като спирачните дискове на предна ос са с диаметър 400 мм, а на задна ос са с 380 мм. Освен това лакираните в сив цвят спирачни апарати са 6-бутални на предната ос с 15,7-инчови спирачни дискове и 4-бутални апарати с 15-инчови дискове на задната ос. Благодарение на всички подобрения, новото BMW M2 Competition е фантастично. Предишното BMW M2 беше много красив и динамичен автомобил, но беше много близо до купето без раздути калници M240i. Новото M2 Competition се усеща много по-добро от предшественика си. Двигателят произвежда толкова много мощност, че понякога дори е трудно тя да се контролира. По-мощното купе M2 Competition тежи 1658 кг, което е чудесно. Въпреки това звукът от новия двигател не е толкова добър, колкото очаквах. Само в режим Sport Plus си струва да спрете музиката за да слушате рева на мотора. Вътре в M2 Competition звукът е доста силен, с приятни гърлени нотки от изпускателната система. Новото BMW M2 Competition като цяло е по-дружелюбен автомобил, но в същото време дарява с повече емоции от шофирането. Тъй като въртящият момент, предаван на задната ос от мощния 6-цилиндров двигател с двоен турбокомпресор също нарасна, тенденцията на автомобила да поднася задницата не стана по-малка. Това означава, че водачът постоянно трябва да контролира движенията на десния си крак и да има чувство за мярка. Почитателите на автомобилите със задно задвижване ще обожават купето именно за това. Поради променените настройки на ESP и задния диференциал, M2 Competition е станал по-послушен, въпреки солидното увеличение на мощността. Новото купе общува по-добре с водача, позволява му повече и дава по-добра представа какво се случва на пътя. Този автомобил е невероятно вълнуващ, стабилен е на суха настилка, движи се бързо, управлява се остро и ако го опознаете, няма да загубите контрол над него. Това не означава, че BMW M2 Competition се управлява сложно, но по-добре първо опознайте реакциите и поведението му на състезателна писта, където няма в какво да се ударите, дори да напуснете лентата. За целта можете да изберете писта „Дракон” до пловдивското село Калояново или пистата в гръцкия град „Серес”. На пистата можете да изключите системата за стабилизация, но дори и тогава BMW M2 Competition може да се контролира, а в спортен режим, когато DSC е активна, но се намесва късно, е лесно да се постигне контролирано приплъзване на задния мост, известно като дрифт. Управлението е точно и прецизно, независимо от електрическия усилвател. В града воланът се върти лесно, но с увеличаване на скоростта натежава. Окачването е твърдо, но колата вози стегнато, а каросерията не се наклонява въобще в завоите. Въпреки модернизацията на двигателя, който е променил напълно характера на колата, както и добавянето на някои нови детайли, новото BMW M2 Competition не е станало много по-скъпо от предшественика си. Началната цена е 127 000 лева, което не са малко пари, но в този ценови сегмент няма нищо по-емоционално от BMW M2. Великолепният 6-цилиндров двигател прави новото BMW M2 Competition много по-бързо и интересно. Автомобилът е истински спринтьор на пистата и малък палавник на пътя. За някои управлението може да бъде малко сложно, но пък е много забавно.", "date": "2019.10.09", "title": "Спринтьор на пистата, палавник на пътя"}
{"url": "https://www.monitor.bg:443/bg/a/view/okonchatelno-byrzijat-syd-otpada-za-umishleno-ubijstvoto-177486", "text": "Съкратеното съдебно следствие отпада само при умишлено убийство. Това решиха депутатите на второ четене в НС  при гласуването на поправките в НПК. Поправките бяха внесени от БСП, ВМРО и Воля. С тях обаче те искаха това да важи освен за умишлено убийството и за тежка телесна повреда. От своя страна управляващите не бяха съгласни и искаха съкратеното следствие да остане. Затова ГЕРБ внесоха промени между първо и второ четене, с които бързият съд да отпадне само за умишленото убийство. Красимир Ципов от ГЕРБ заяви, че не може да  се даде гаранция, че с промените в НПК няма да има присъди под минимума, като припомни, че въвеждането на съкратеното следствие е поради факта, че е имало постановени присъди под мининума. \"Дебатът, който водим след внасянето на тези законопроекти е, дали да има справедливо наказание\", добави той. По думите му, това не се решавало в НПК, а в НК.  От БСП се противопоставиха, като по думите на лидера на социалистите Корнелия Нинова \"Докато ГЕРБ управлява страната - няма да има справедливост\". Зам.-председателят на ПГ на БСП Крум Зарков пък обвини управляващите, че са осакатили предложението за отпадане на съкратеното съдебно следствие.  Христина Митев от ОП обяви, че се ангажират да внесат законопроект, с който тежките телесни повреди също да бъдат изключени от обхвата на съкратено съдебно производство. \"За нас тази борба не е приключила\", добави той, като даде да се разбере, че ще подкрепят отпадането на умишленото причиняване на смърт от бързото производство. Депутатите приеха предложението на ГЕРБ спецсъдът в София да разглежда делата, по които повдига обвинения Европейската прокуратура, като тя ще разследва финансови престъпления и корупция, свързани с еврофондовете. ", "date": "2019.10.09", "title": "Окончателно: Бързият съд отпада за умишлено убийството"}
{"url": "https://www.monitor.bg:443/bg/a/view/studenti-v-unss-izuchavat-suzanita-snimka-177449", "text": "Лицето на скандалната щерка на фолкидола Орхан Мурад Сузанита лъсна на необичайно място. Старлетката, която се прочу още с дебютното си парче „Луцифер и Буда“, е част от лекциите на студенти в Университета за национално и световно стопанство. Дисциплината, в която учащите се разглеждат младата певица, е „Маркетинг“, научи „Монитор“. Основният въпрос, върху който умуват студентите в тази специалност в УНСС, е „Вече изучаваме Сузанита“, хвалят се иронично самите студенти.", "date": "2019.10.09", "title": "Студенти в УНСС изучават Сузанита (СНИМКА)"}
{"url": "https://www.monitor.bg:443/bg/a/view/borisov-otnemaneto-na-deca-e-chudovishtna-lyja-177485", "text": "Отнемането на деца от техните семейства е чудовищна лъжа. Това обяви премиерът Бойко Борисов в началото на МС по повод слуховете, че ще бъдат отнемани деца от родителите им, което доведе до опразването на училища в три града. Борисов помоли медиите да му съдействат в спиране на разпространението на слуха. “Да помоля за съдействие за тези не жълти, не кафяви новини, че ще взимат децата. Как може да се говори така, чие съзнание го роди това? Как може да се протестира срещу стратегия, която я няма? Как може да се тиражира, че норвежците са ни платили, за да изнасяме деца? Не ми ражда главата как може да се роди такава лъжа”, изригна Борисов. Министър-председателят заяви, че единственото, от което няма да се откаже правителството е борбата с домашното насилие върху децата. Той припомни, че по времето когато е бил главен секретар на МВР е участвал в клип на дуета Каризма, заради това, че много деца са били насилвани. В началото на заседанието шефът на БАН акад. Юлиан Ревалски покани всички министри на концерт по случай. 150 годишнината на академията. Борисов благодари и припомни, че преди седмици държавата е отпуснала пари за годишнината. Премиерът каза също, че с новия ресор на еврокомисаря Мария Габриел, а именно иновации младеж, се показва, че образованието ни е на високо ниво. По-късно пред журналисти вицепремиерът Томислав Дончев също коментира истерията около децата. Като инициатори на истерията, Дончев посочи и вътрешни, и външни фактори, но като приключело разследването на службите ще бъдат дадени повече подробности. “Това, което се случва в последно време е безпрецедентно, да се стигне до там грамотни хора да питат дали могат да им вземат децата, защото нямат кола, или брак, са белези на масова истерия. Това не се е случило от само себе си. Не сме го проспали, следим го от няколко месеца. Умело режисирано мероприятие, което тръгна от социалните мрежи”, обяви Дончев и допълни, че държавата има интерес децата да живеят с родителите си. Той се обърна към политиците, които се заиграват с темата с думите, че “има и граници, които не се прескачат”. От думите на Дончев стана ясно, че в момента се проверя служител на военното министерство за участие в организирането на истерията около отнемането на деца. От своя страна министърът на образованието Красимир Вълев също заяви, че има политическа намеса в случилото се.  ", "date": "2019.10.09", "title": "Борисов: Отнемането на деца е чудовищна лъжа"}
{"url": "https://www.monitor.bg:443/bg/a/view/v-rusija-razbiha-krupna-kletka-na-isljamska-dyrjava-177487", "text": "Руските спецслужби разкриха крупна клетка на терористичната организация „Ислямска държава“ /ИД/. Тя действала под прикритието на „благотворителен фонд“, който събрал над 6 млн. рубли /85 000 евро/ под формата на дарения. Средствата били преведени в Сирия в полза на екстремистката групировка.   Съобщава се, че числеността на разбитата клетка наброявала повече от 100 души и действала в над 9 региона на страната: Москва и Санкт Петербург, както и на територията на Кабардино-Балкария, Карачаево-Черкесия, Ингушетия, Татарстан, Краснодарсия и Ставрополския край,  Тюменска област. Преди няколко месеца в Москва бе задържан мъж, събрал и дарил 50 млн. рубли или близо 700 000 евро на „Ислямска държава. По данни на службите за сигурност, арестуваният е родом от Северна Осетия, като сумата била преведена на различни банковски карти на екстремистите. Средствата били използвани от ИД за закупуване на оръжие и подготовка на атентати. Службите разследват по какъв начин мъжът се е сдобил с такава крупна сума пари.", "date": "2019.10.09", "title": "В Русия разбиха клетка на „Ислямска държава“ "}
{"url": "https://www.monitor.bg:443/bg/a/view/60-hotela-sys-zagubi-ot-falita-na-astral-holidejz-177464", "text": "Около 60 български хотела, сред които и няколко големи играчи, са засегнати и последователните фалити на дъщерните дружества на „Томас Кук“ и родната „Астрал Холидейз“, която работеше като представител на британския туроператор у нас. Фалиралият туроператор „Астрал Холидейз“ е бавил плащанията си към хотели по половин година. Вместо с два месеца след края на летния сезон, фирмата е плащала задълженията си към хотели чак през януари следващата година, коментира политиката на компанията член на УС на Асоциацията на туроператорите Калин Драганов пред „Монитор“. По думите му има и случаи, в които туроператорът не е плащал и по година, но фалитът на \"Астрал“ ще се отрази добре както на хотели, така и на туроператори, тъй като така пазарът ще се изчисти от некоректен платец. От сайта на „Астрал Холидейз“ става ясно, че Според Драганов сегашният фалит е фиктивен. „Всъщност „Астрал Холидейз“ фалира още преди 3 години, но отново се появи на пазара – сега ще стане същото“. Той обясни, че туроператорът е бил член на една от трите по-големи асоциации у нас за туристическо посредничество, в която вече 3 такива фирми са фалирали. За последните 8 години фалиралите туроператори са пет \"Aлмa тyp\" (2011), \"Oн тpaвeл\" (2012), \"Baлepи 90\" (2013), \"Aлфaтyp\" (2016) и \"Acтpaл Xoлидeйз\" (2019). „Причините за фалит за комплексни – обикновено той се случва в края на сезона, защото тогава се осъществяват плащанията към хотелиерите“, поясни Константин Занков от Института за анализи и оценки в туризма. Той препоръча на хотелиерите в случай на невзети плащания, да се обърнат директно към коректния съдебен ред за действие. Според Националния борд по туризъм по-голямата част от към „Томас Кук“ със срок за плащане 60 дни. Така освен загубените пари от нощувки, изхранване и забавления, хотелиерите ще се простят и вече платено ДДС и корпоративен данък. Освен това и трудно ще обслужват кредитите си, смята шефката на борда д-р Полина Карастоянова. Затова браншът ще се обърне към правителството за подкрепа. Едно от предложенията е кредитите на хотелиерите да бъдат рефинансирани от Българската банка за развитие с по-ниски лихви. Освен това фалитът на „Томас Кук“ отваря вакум от 1500 чартъра, които няма да долетят до България с туристи. Ето защо туристическият сектор иска държавата да подкрепи туроператорите на пазара ни, които предлагат групови почивки, като плати седалките в самолетите на летовниците. Сумата, която иска браншът е близо 10 млн. евро. От фалита ще бъдат засегнати и транспортни фирми, предупредиха от асоциацията на туроператорите. С реклама за организиран туризъм ще се борят предизвикателствата пред туристическия сектор у нас. Това каза туристическия министър Николина Ангелкова по време на срещата си с ръководителя за сътрудничество и спонсорство в немския туроператор „Schauinsland-Reisen GmbH“ Аднан Екен. По време на разговорите Ангелкова е споменала сезон 2020 г. и ситуацията в сектора следя обявения фалит на „Томас Кук“. По думите й туристическото министерство инициира мерки за преодоляването на предизвикателствата пред сектора. За първите 8 месеца на 2019 г. броят на немските туристи у нас възлиза на 588 897, а само през летните месеци юни - август в страната са почивали 469 641 души.", "date": "2019.10.09", "title": "60 хотела със загуби от фалита на „Астрал Холидейз“ "}
{"url": "https://www.monitor.bg:443/bg/a/view/otlijiha-s-oshte-3-meseca-pravilata-za-malkite-benzinostancii-177490", "text": "Депутатите отложиха с още 3 месеца новите правила за малките бензиностанции. Това гласуваха народните представители на второ четене на промени в закона за тютюна, с които пък в преходните разпореди се изменят закона за административното регулиране на нефтените продукти. Самите правила и наредбата към закона трябваше да влязат в сила от 25 октомври, точно преди изборите.  В начало на годината властта въведе банкови гаранции от 20 000 лева за регистрация на малките бензиностанции, като първоначалната идея бе тази сума да достига 200 000 лв. След недоволство в бранша обаче сумата бе редуцирана на 20 000. За ведомствените бензиностанции и за земеделците тази регистрация е безплатна. Бе дадено и време от 6 месеца наредбата да бъде изработена, а търговците да се регистрират.  Сега обаче търговците искат срокът да бъде удължен с още три месеца и изразиха опасения от фалити в бранша. В резултат лидерът на НФСБ Валери Симеонов внесе такива поправки. Той аргументира това с факта, че икономическото министерство подготвя аналогични промени в закона за горивата, които трябва да минат през МС. Заради изборите обаче НС излиза в кратка ваканция, а през това време наредбата ще започне да действа. На свой ред Емил Димитров от ВМРО разкритикува предложението. По думите му това ще бъде второто удължаване на срока - първото е било със 6 месеца, а сега с още три и новите изисквания ще влязат в сила едва през януари. Той заяви, че от 15 000,които подлежат на регистрация, това са направили само 260. По думите му 1/2 от сектора е на светло, а другата част ме иска да се регистрира. ", "date": "2019.10.09", "title": "Отложиха с още 3 месеца правилата за малките бензиностанции "}
{"url": "https://www.monitor.bg:443/bg/a/view/cveta-brestnichka-kampanija-ot-falshivi-novini-dovede-do-isterijata-v-sliven-177457", "text": "Когато емоцията надделее над съзнанието, хората спират да чуват реални аргументи, казва в интервю за \"Монитор\" председателят на УС на Асоциация „Родители“ - Всъщност това е доста логичен развой на събитията, като се има предвид масовото нагнетяване на страхове през последните месеци. Това е една добре организирана кампания с фалшиви новини, слухове, които атакуваха родителите по всички възможни страни. Непрекъснато им се втълпява, че държавата е враг и че крои пъклени планове как да им отвлече децата - било то да ги даде на приемни семейства, или пък за осиновяване в чужбина. Тези страхове се струпаха и в един момент, както видяхме, ескалираха в протести срещу Стратегията на детето. Родителите бяха наплашени, че тя е в техен ущърб, а сега наблюдавате и следващите действия в тази посока. - Така е. Но за мен по-големият парадокс е дори, че на стратегията се гледаше като на инструмент за отнемане на деца, а не на начин, по който държавата да поеме своите ангажименти в подкрепата на деца в риск. На първо място зад това стои добре организирана кампания. За мен обаче големият проблем е, че институциите не реагираха своевременно и адекватно още в момента, в който се появиха внушения. Те трябваше да опровергаят тези слухове, да изнесат адекватна информация и да направят разяснителна кампания така, че хората да разберат за какво става дума. Това не бива да става, когато родителите вече са уплашени. Тогава обясненията не са ефективни. Когато емоцията надделее над съзнанието, хората спират да чуват реални аргументи. - Стана така, че трудът на учителите, които са градили с години отношения с родителите, положили са огромни усилия да спечелят тяхното доверие, за да може децата да са в училище, на практика се срива с тази негативна кампания. Естествено е, че при ежедневни внушения, че някой може да отведе детето ти, ти да повярваш и при първия сигнал да искаш да го спасиш от тези „врагове“. Затова мисля, че е крайно време разследващите органи да се заемат и да разследват не само конкретния случай, а да проследят цялата кампания, която доведе до това родителите да са убедени, че институциите са им врагове.  - Всъщност ние, възрастните, се оказахме неподготвени за реалностите на новото време, в което живеем. Липсват ни умения, които се наричат дигитална медийна грамотност. Те включват основно критично мислене - да оценяваш и отсяваш информацията, да анализираш, да сравняваш източниците и да не се доверяваш на всяко нещо, което е публикувано в интернет. И макар че на теория ние да твърдим, че можем да го правим, на практика се оказва, че това са умения, които ни липсват. А е важно да ги изградим както в себе си, така и в децата. Необходимо е образованието ни да се пренасочи към това да се изграждат точно такива умения, защото в момента информацията залива децата от всякъде, но явно те не могат да я отсяват. - Точно така. Дигиталната грамотност не е умението просто да влизаш в различни сайтове и да използваш телефона си. Трябва да се научим да преценяваме информацията, която достига до нас, да проследяваме източниците, да сравняваме и да вземаме решение на какво можем да се доверим. - В тези критични моменти, на които бяхме свидетели, учителите и директорите се държаха изключително адекватно. Те са оценили страховете на родителите и тяхното емоционално състояние. Единственото, което е можело да успокои тези хора, е наистина да вземат децата си и да видят, че са в безопасност. Доколкото разбирам, последващите мерки, които педагозите са предприели, също са адекватни. Те са посетили домовете на родителите, за да говорят с всеки и да възстановят връзката между тях. Разбира се, това няма стопроцентов успех и част от родителите все още са притеснени. Особено в общности, в които по принцип е трудно да убедиш детето му да посещава училище. Този подход дава резултати след много време, затова ще са нужни отново много усилия в тази посока. - Всъщност много учители и сега го правят. В общностите, в които децата трудно достигат до училището, учителите и сега ходят по домовете, разговарят с родители, убеждават ги, че е важно да се посещават учебните заведения. По-скоро протестите идваха от това, че учители се видяха заплашени, че ще бъдат задължени да го правят на всяка цена и то в ситуация, която е критична. Трябва да се работи непрекъснато с родителите, не само инцидентно. - По принцип диалогът между училището и родителите не е нещо, което се случва лесно. Изгражда се с постоянна работа, а не с действия на книга. Опитът сочи, че там, където има такова доверие, по-рядко се случват инциденти или пък ако има такива, се овладяват по-лесно. Затова за мен сигналът, че по-голямата част от децата отново са на училище днес (бел.ред. - вторник), означава, че в училището са си свършили в голяма степен работата за изграждане на доверието в родителите. Друг е въпросът, че когато има една вълна на масова психоза, нещата са трудно овладяеми. - Както казах, първо органите на реда да си свършат работата и да разберат от къде идват тези атаки. Второ - да се работи целенасочено за изграждане на доверието между училището и семейството, а да не се чакат кризи, за да се започне работа в тази посока. Това трябва да е ежедневно и родителите да получават своевременно информация за децата си. Така ще са спокойни, когато детето им е на училище. Това се гради с много работа. Цвета Брестничка е родена през 1963 г. в Чирпан Завършила е руска филология в СУ “Св. Климент Охридски” След кратко учителстване и аспирантура се посвещава на кариерата на щастливо омъжена майка на четири деца Автор на “Лятото свършва в неделя” (стихове), “Пътешествие надолу с главата” (2014), приказки в стихове за деца, пиесата “Среща с ропотам”", "date": "2019.10.09", "title": "Цвета Брестничка:   Кампания от фалшиви новини доведе до истерията в Сливен"}
{"url": "https://www.monitor.bg:443/bg/a/view/italiancite-namaljavat-deputatite-s-nad-1-3-177472", "text": "С повече от една трета ще бъде намален броя на депутатите в двете камари на парламента на Италия. Долната камара одобри намаляването на депутатите в нея от 630 на 400, а сенаторите ще намалеят от 315 на 200, пише Би Би Си. Мярката беше едно от основните обещания на популистите от движението \"Пет звезди\", основната партия в управляващата коалиция.Според \"Пет звезди\", по-малкият парламент ще спести стотици милиони евро. Критици на решението твърдят, че по този начин се уврежда демокрацията и се повишава влиянието на лобистите. \"Готово! Обещанието е спазено!\", написаха от \"Пет звезди\" на страницата им в интернет. Според движението, за 10 години Италия ще спести 1 милиард евро от по-малкия брой на депутатите. Новинарската агенция AGI изчисли, че в момента един депутат от долната камара на парламента струва на бюджета 230 000 евро на година, а един сенатор 249 600 евро. Според агенцията, Италия ще спестява по 52,9 милиона евро от намаляването на броя на депутатите в долната камера и още 28,7 милиона от по-малкия брой сенатори.", "date": "2019.10.09", "title": "Италианците намаляват депутатите с над 1/3"}
{"url": "https://www.monitor.bg:443/bg/a/view/slynchevo-i-tiho-177470", "text": "Днес ще бъде предимно слънчево. Ще духа слаб, в източните райони до умерен южен вятър. Дневните температури ще се повишат и максималните ще бъдат между 18° и 23°, в София около 21°, съобщават от НИМХ за Фокус. В сутрешните часове на места в котловините и низините на Южна България ще се образува мъгла или ниска облачност. Минималните температури ще са между 4° и 9°, на места в котловините и низините - и по-ниски; там ще има слани. В София около 4°. По Черноморието ще бъде слънчево. Ще духа до умерен южен вятър. Максимални температури на въздуха: 18°-20°. Температурата на морската вода е 19°-21°. Вълнението на морето ще бъде 2-3 бала. Над планините ще бъде предимно слънчево. Ще духа умерен, в планинските масиви в Западна България и временно до силен запад-югозападен вятър.", "date": "2019.10.09", "title": "Слънчево и тихо"}
{"url": "https://www.monitor.bg:443/bg/a/view/bylgarija-izkachi-dve-mesta-nagore-v-svetovnata-klasacija-po-konkurentosposobnost-177471", "text": "България се изкачи две места по-нагоре в световната класация по конкурентоспособност, като вече заема 49-о място от общо 141 изследвани държави. Това пише в новия Доклад за глобалната конкурентоспособност, съобщава Центърът за икономическо развитие /ЦИР/. Страната ни е включена в класацията за първи път през 1999 година. Докладът се публикува редовно от 1979 година, съобщава БТА. Методологията включва общо 98 показателя, обединени в 12 групи фактори. Всеки показател е оценен по скала от 0 до 100. Първите три страни в тазгодишната класация са Сингапур, САЩ и Хонконг. От държавите членки на ЕС най-близо до тях е Нидерландия и тя заема четвърто място. Основните фактори на конкурентоспособността са: Институции, Инфраструктура, Информационни и комуникационни технологии, Макроикономическа стабилност, Човешко здраве, Умения, Продуктови пазари, Пазар на труда, Финансова система, Размер на пазара, Динамика на бизнеса и Способност за иновации. Сравнително близо до България са Естония /31-во място/, Чехия /32-ро място/, Словения /35-то място/, Полша /37-мо място/, Литва /39-то място/, Латвия /41-во място/, Словакия /42-ро място/, Унгария /47-мо място/ и Румъния /51-во място/. Страни като Гърция, Турция, Сърбия, Македония са по-назад в класацията. Най-доброто класиране на България е при фактора \"Внедряване на информационни и комуникационни технологии\" - 30-то място от 141. Следват \"Пазар на труда\" - 40-то място, и \"Макроикономическата стабилност\" - 43-то място. Относително добро е и класирането за \"Способност за иновации\" - 48-мо място, но общата оценка по този фактор е много ниска /45 от 100/. На другия полюс са осемдесет и първото място по фактора \"Човешко здраве\" и седемдесет и третото място за \"Финансова система\". Не са особено високи и оценките за \"Размер на пазара\", \"Динамика на бизнеса\" и \"Продуктови пазари\". На тях съответстват и по-задни места в класацията. Значително подобрение има по фактора \"Инфраструктура\". В показателя \"Защитата на правата на собственост и интелектуалната собственост\" сме на 101-во място, при \"Организираната престъпност\" - 111-то място. По показателя \"Лесно наемане на квалифицирани работници\" България е на 116-то място, \"Качество на професионалното обучение\" - 92-ро място,\"Умения на завършващите образование\" - 87-мо място. За фактора \"Инфраструктура\" България заема 56-място, което е относително благоприятна оценка. В същото време по показателя \"Качество на пътищата\" тя е на 102-ро място.", "date": "2019.10.09", "title": "България изкачи две места нагоре в световната класация по конкурентоспособност"}
{"url": "https://www.monitor.bg:443/bg/a/view/razsledvane-na-zaplahi-sreshtu-krajnodesni-v-germanija-177491", "text": "Германските власти провеждат акция във връзка със заплашителни крайнодесни имейли, изпратени до джамии, политически партии, медии, центрове за приемане на мигранти, съобщава АП. Държавната криминална полиция на Бавария заяви, че са претърсени седем имота в югоизточния германски регион и още три региона. Акцията е във връзка с разследвания на 23 имейла, изпратени до получатели в Германия през двуседмичен период през юли, които съдържат заплахи за бомбени атаки, наред с други неща. Авторите се подписват като \"Народен фронт\", \"Сражение 18\" или \"Кръв и чест\". Седем души са разследвани и шест от тях са временно задържани в сряда сутринта, според държавния министър на вътрешните работи на Бавария Йоаким Херман. Те са освободени, след като претърсванията приключиха. Властите не успяха веднага да намерят седмия заподозрян. Херман коментира, че сега властите внимателно ще оценят иззетите доказателства.", "date": "2019.10.09", "title": "Разследване на заплахи срещу крайнодесни в Германия"}
{"url": "https://www.monitor.bg:443/bg/a/view/i-sasoli-njama-napredyk-po-brekzit-177473", "text": "Няма напредък в преговорите за Брекзит, заяви председателят на Европейския парламент Давид Сасоли след срещата си с британския премиер Борис Джонсън. Той призова Джонсън да представи сериозни предложения. По-рано германският канцлер Ангела Меркел заяви, че сключване на споразумение за Брекзит е малко вероятно, ако Северна Ирландия не остане в митническия съюз. Джонсън е подчертал, че предложеното от Лондон споразумение е разумно, но няма желание от страна на ЕС да се ангажира. Той също така е обявил, че оставане на Северна Ирландия в митническия съюз е невъзможно. \"Разговорите в Брюксел са близо до се провалят въпреки факта, че Великобритания е изминала дълъг път\", заяви източник пред Би Би Си. Европейската комисия обяви, че разговорите за Брекзит продължават. Според източници преговорите за Брекзит \"вероятно ще приключат тази седмица\".", "date": "2019.10.09", "title": "И Сасоли: Няма напредък по Брекзит "}
{"url": "https://www.monitor.bg:443/bg/a/view/zatvarjat-pytja-krichim-devin-shte-vzrivjavat-skali-177475", "text": "Заради взривове на скали затварят за няколко часа пътя Кричим - Девин. Взривовете са свързани с разширяване на пътното платно в отсечката до тунел „Кричим”. Движението на автомобили и камиони ще бъде спряно от 14 до 16 часа, съобщават от Агенция „Пътна инфраструктура“. То ще се осъществява по обходен маршрут през Пловдив - Асеновград – Смолян. Мащабният ремонт се налага заради тесния пътен участък и падащите на платното скални късове. Обновяването на пътя ще струва близо 23 млн. лева.", "date": "2019.10.09", "title": "Затварят пътя Кричим-Девин, ще взривяват скали"}
{"url": "https://www.monitor.bg:443/bg/a/view/deloto-sreshtu-bivshija-stolichen-zam-kmet-po-transport-evgeni-krusev-prodyljava-177476", "text": "С разпити на свидетели продължава делото срещу срещу бившия заместник-кмет по транспорта в столицата Евгени Крусев. Заради ремонта на релсовото трасе по улица \"Граф Игнатиев\", Крусев е подсъдим за нарушаване на Закона за обществените поръчки и ощетяване на общината с близо 920 000 лв. Според държавното обвинение, през 2018 г. Крусев е изменил сключения договор с \"Джи Пи Груп\" за ремонта на релсовия път в полза на компанията. Защитата отрича обвиненията и твърди, че законът е спазен, а използваната при ремонта подложка е спестила пари на общината.", "date": "2019.10.09", "title": "Делото срещу бившия столичен зам.кмет по транспорт Евгени Крусев продължава"}
{"url": "https://www.monitor.bg:443/bg/a/view/prijanka-chopra-iska-da-izigrae-djejms-bond-177443", "text": "Боливудската актриса Приянка Чопра иска да блесне на екран като женска версия на култовия герой Джеймс Бонд. Красавицата се надява докато е жива да види лента, в която представителка на нежния пол скача в костюма на агент 007. Това заяви самата тя в интервю за Metro.co.uk. Надявам се, докато съм жива, да видя женска версия на Бонд. Независимо дали аз съм получила ролята или някой друг“, сподели нежната половинка на Ник Джонас. Чопра намигна, че все пак се надява именно тя да изиграе шпионката. Междувременно феновете очакват с нетърпение да излезе следващият филм за Бонд с кодово име No Time To Die (в превод - Нямаш време за умиране) . По всяка вероятност това ще е последната поява на актьора Даниел Крейг в ролята на 007.", "date": "2019.10.09", "title": "Приянка Чопра иска да изиграе Джеймс Бонд"}
{"url": "https://www.monitor.bg:443/bg/a/view/obvinjavat-legionera-pacheliev-v-ubijstvoto-na-feldsher-177477", "text": "Бившият легионер Иван Пачелиев ще бъде обвинен в убийство на медицински специалист. Престъплението е извършено, докато фелдшерът е изпълнявал служебните си задължения. Това обясни окръжният прокурор на Ямбол Дойчин Дойчев пред NOVA. Пачелиев е задържан за 24 часа, като мярката му ще бъде удължена на 72 часа. Убийството на фелдшера в тополовградското село Орешник вдигна на крак спецслужбите във вторник. След няколкочасова операция Пачелиев беше задържан. Преди година и половина той стрелял срещу полицаи и се барикадирал в дома си. \"Голяма част от ситуацията вече е изяснена, установени са свидетели, иззети са записи от видеонаблюдението. Лицето не съдейства за решаване на ситуацията. Продължаваме да работим”, заяви старши комисар Ангел Цанков, директор на ОДМВР-Хасково. Дойчев пък обясни, че по това обвинение, което ще му бъде повдигнато, Иван Пачелиев го грозят от 20-30 години затвор, доживотен затвор или доживотен без право на замяна.", "date": "2019.10.09", "title": "Обвиняват легионера Пачелиев в убийството на фелдшер"}
