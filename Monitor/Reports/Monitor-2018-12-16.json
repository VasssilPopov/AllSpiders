{"url": "https://www.monitor.bg/bg/a/view/evtinite-poleti-kachiha-shoping-pytuvanijata-s-80-152384", "text": "За последните години евтините авиопревозвачи качиха входящия и изходящия туризъм, свързан с кратки пътувания за пазаруване, с около 80%, научи „Монитор“. „Причината е, че вече пътуванията стават много по-лесни“, обяснява Румен Драганов, директор на Института за анализи и оценки в туризма. „През интернет много удобно се резервират билети, запазват се квартири и таксиметров превоз. Най-често от евтините превозвачи се ползват заетите хора с добри доходи - IT специалистите, зъболекари, лекари, архитекти, инженери, юристи. смята той. По думите му някои нашенци още преди празниците отиват да обиколят коледните базари по Европа. Те пътуват дотам и да видят непозната атмосфера около елхата в центровете на големите градове, където са коледните базари и обикновено се предлагат основно местни специалитети, а не само за намаленията по магазините там преди празниците. „В чужбина туристическите пътувания на български граждани за празниците ще са около 110 хил.“, прогнозира той и добавя, че доста по-голяма обаче ще е цифрата за целия последен месец на годината. Румен Драганов смята, че както обикновено основно туровете по традиция преди и по празниците ще са към Македония, Гърция, Сърбия, където се очаква да има вкусна храна и добра музикална програма и традиционен за там продукт. „Много нашенци ще ходят по Коледа и Нова година за там, където има много гурбетчии или вече постоянно заселили се българи - Германия, Италия, Испания. До тези страни се пътува, за да се изкарат заедно празниците с живеещите там близки и роднини. Най-много ще отскочат дори само за ден до съседна Гърция. Причината е възможността бързо да се отиде някъде. За хората с по-добри възможности има и различни екзотични дестинации, свързани с топлото време в други страни, най-вече в южното полукълбо - Бразилия, Аржентина, Чили, Австралия, Индонезия, където те ще изкарат недълга лятна почивка по време на зимната си отпуска“, добавя той. Експертът смята още, че макар и малка част от българите къде да изкарат празниците. „За тях винаги излизат интересни оферти. Например за все още непознатата за нас Албания, 360 лв. 2 нощувки за Нова година в 5-звезден хотел. Най-често подобни решения в последния момент къде да празнуват вземат семейни двойки, чиито деца не живеят с тях. Обикновено те избират непозната дестинация. От подобни закъснели туристи се възползват предприемчиви туроператори, подготвящи пакети за хотели от висока категория, звучащи атрактивно и на добра цена, които да заинтригуват клиентите. Основното предимство е да се предложи продукт, различен от традиционната обстановка у нас по Нова година. Консуматори на оферти в последния момент са и млади хора, току-що започнали своето приятелство“, поясни Драганов. По думите му освен с туроператор пътуване в последния момент можем да направим и сами, като ползваме мрежите за краткосрочно наемане на квартира в различни градове в Европа. Вдигаш се и отиваш да видиш какво е по празниците в чужбина.", "date": "2018.12.16", "title": "Евтините полети качиха шопинг пътуванията с 80%"}
{"url": "https://www.monitor.bg/bg/a/view/prof-eduar-bar-za-100-godini-morskoto-ravnishte-se-e-povishilo-s-20-sm-152368", "text": "Черно море играе ролята на модератор, но няма да спаси България от глобалното затопляне, каза в интервю пред \"Монитор\" проф. Едуар Бар, световноизвестен климатолог и ръководител на катедра \"Климат и еволюция на океаните\" в Collège de France - За съжаление, е истина. Разбира се, има много скептици, които твърдят обратното, но това се дължи на факта, че климатичните промени се случват много бавно. Човек в нормалния си живот не може да си даде сметка за тях, така че би трябвало да се гласува пълно доверие на статистиката, която се дава от метеоролозите. Въпреки общите тенденции, всяка държава и всяко географско място си има своите особености, т.е. ние не може да очакваме нещо хомогенно като промяна на всякъде – това е и една от основните причини на скептицизма. Аз също бих предпочел да не казвам лоши новини, но за съжаление това е реалността. Посланието през последните 30г. е едно и също – глобално затопляне има. - Промените в световен план са започнали преди век. Възможно е част от тях да се дължат на природни феномени, но през последните 50 г. голяма част от глобалното затопляне е следствие на въглеродния диоксид. - Най-осезаеми са в Антрактичните зони. Освен това затоплянето се чувства много повече на континентите, отколкото над океаните. Всички държави, които са заобиколени от океани усещат по-малко повишаването на температурите, отколкото останалите. Въпреки това процесът се наблюдава по всички части на земята. - Причината е, че голяма част от топлината се абсорбира от океана и по този начин изчезва. Това обаче не означава, че няма последици от климатичното затопляне върху дълбочините на океана, напротив. Голяма част от топлината се концентрира именно на дълбокото. Същевременно глобалното затопляне в полярните области, най-вече в Антрактида, се засилва. Това се дължи на зоните, в които все още има океански лед. След като морето веднъж е замръзнало, повърхността му отразява светлинните лъчи и действа като огледало, в следствие на което ледът се стопява. Когато вече водата вече не е замръзнала, се ускорява и ефектът на затопляне на самия океан. Същото е и със снегът, когато той изчезне от континентите и ефектът на огледалото ще изчезне. Това е и причината в абсолютно всички прогнози като най-засегнати от климатичните промени да се посочват полярните области. - Двете части на вашия въпрос са същевременно свързани и много различни. С българските колеги, метеоролози, дискутирахме, че честотата на изключително студените зими вече намалява, но това е последствие от климатичното затопляне в глобален аспект. Същевременно в целия средиземноморски регион – Испания, Южна Франция, Италия, Гърция, Турция и част от Северна Африка една от характеристиките е намаляване на дъждовете. Парниковият ефект е основата причина за тези феномени, които са свързани с въглеродния диоксид, които въздействат върху топлината, йдваща от слънцето. Голяма част от тази топлина се задържа именно в атмосферата – какво количество от нея ще се допусне в земята и колко ще остане в атмосферата зависи от химията на въздуха, т.е. колкото повече е въглеродният диоксид, толкова повече топлината ще слиза на долу. - Парниковият ефект се дължи преди всичко на метана, на въглеродния диоксид и на други химически съединения. Ако причините за тези химически съединения намалеят ще се понижи и парниковият ефект, но това е прекалено трудно, тъй като ние постоянно консумираме въглища и бензин. Всъщност има и други решения на проблема, но към момента те не са реалистични. Част от учените се опитват да изсмучат въглеродния диоксид от атмосферата, но той е прекалено разреден и опитите за улавянето му са икономически скъпи. Има и други варианти, свързани с геоинжинерството. Съществуват предложения отделни частици от безцветния газ да се вкарат от атмосферата в стратосферата. Проблемът обаче е, че не знае какви ще са последствията, възможно е дори да бъде катастрофично за някои региони на страната, така че това е невъзможна мисия. Да, на теория съществуват някакви възможности, но към момента няма лесно решение на проблема. - Въглероднят диоксид е преди всичко молекула, затова може да бъде уловен химично. Всъщност той е в основата на образуването на варокика по скалите и на практика въглеродният диоксид се превръща в камък. Химическият процес е много лесен, но и бавен в същото време, така че трябва да се намери механизъм, който да забърза разтварянето му. По чисто естествен път той може да се разложи и в океана, но и този процес е продължителен. Затова основният въпрос, които занимава учените е каква технология да се измисли, за да се забърза. - Векове, и точно в това е проблемът. - Да, морското равнище се покачва. През последните 100 години се е повишило с 20 см. Все пак не можем да говорим общо, тъй като всяка брегова ивица е различна. Годишно покачването е по около 3 мм., а една трета от причините е, че океанът, който се затопля уголемява обема си. Другите две трети се дължат на топенето на ледовете на континенатално ниво по високите планински места -Гренландия, Антарктика и също така глетчерите в Алпите. - Съпоставяйки скорошни изследвания с такива от хиляди години назад, се забелязва, че всички климатични промени, които се случват в Северно море и в частност във Франция, се срещат абсолютно идентични в България и в Черно море. Несъмнено Черно море оказва влияние върху местния климат, но то няма да спаси България от глобалното затопляне. - Черно море играе ролята на модератор, т.е. модерира така че процесът на затопляне да не се случи прекалено бързо. Всички континенти, които са близко до океана усещат по-слабо климатичните промени. - В средиземноморието има много видове, които прииждат, заради затоплянето. Има обаче и такива, които идват от Черно море през Суерския канал. Преди няколко години имаше риби, за които дори не бяхме чували в Средиземно море, но вече нахлуха. Знаете ли, интересен факт е, че преди 10 хил. години Черно море е било езеро и по доста бърз начин се е разрастнало и свързало със средиземноморието. Това означава преди 10 хил. години не може да се говори за климатични промени, които се дължат на човека, било е напълно естествено и има изследвания, които дават много ясна представа за развитието на различните видове, които са последвали транформацията му от езеро в море. Подробности за тях не мога да дам, колегите от Варна са по-запознати, но да, там можем да твърдим, че има миграция на видове. Рибата заек например е един от „преселниците“. Най-красивата риба на средиземноморието - лъчеперката, също не е типична за района. Пнеже живея в Марсилия и се гмуркам редовно смело мога да заявя, че преди няколко години тя почти не можеше да се забележи. Тя е тропическа риба, живее само на много топли места и близко до повърхността, затова повечето хора от средиземноморието я наричат турската лъчеперка. - Трябва да се обърнете към биолози, но вече има видове, които мигрират към по-високи места и на север – най-често това са насекоми и птици. Не можем да отречем, че ще има промени. Сигурен съм, че в България този процес също е започнал. - Нямам право да съм песимист, но е прекалено трудно да се вземе общо решение. Трябва да се постараем да намерим алтернатични източници на енергия и да продължим с изследванията за улавянето на въглеродния диоксид преди той да е навлязъл в атмосферата, още при самото му зараждане. - Трудно човек може да има цялостно мнение за климата. Ясно е, че ако намалим потреблението на енергия, такава каквато ние я знаем, ще има последствия върху икономиката, но да се намери изход от ситуацията вече не зависи от климатолозите, и нещата стават все по-сериозни, защото това не са само икономически или климатологични въпроси, но са и политически, и международни. Борбата с климатичното затопляне струва скъпо, но липсата на съпротивление ще струва още по-скъпо, защото част от цената ще са нашите наследници. При най-оптимистичният температурите ще се покачат само с градус, а светът ще прилича на настоящия. Докато при най-песимистичният температурите ще скочат с 3 до 4 градуса и тук вече ще има сериозни последствия. Например в България ще бъде много по-сухо и топло, ще има последици и върху моркото равнище. Освен това горските пожари ще зачестят. Песимистите говорят за много сух средиземноморски свят и много високи температури – основно в Южна Европа. - Няма толкова лесни неща, които да стопират процеса. Все пак по-рядкото ползване на кола, по-малкото полети и ограничаване яденето на месо са част от нещата, които можем да направим. За съжаление, много от нещата, които обичаме да правим са вредни.", "date": "2018.12.16", "title": "Проф. Едуар Бар: За 100 години морското равнище се е повишило с 20 см"}
{"url": "https://www.monitor.bg/bg/a/view/final-vanja-i-dido-ot-d2-na-kosym-ot-goljamata-nagrada-vyv-fermata-152390", "text": "След 100 дни на борба и лишения Деян Каменов - Дидо стана големия победител във \"Фермата\" и грабна наградата от 100 000 лв. Зрителският вот отреди 73% на рокаджията и 27% на сребърния медалист - Ваня Стамболова. То Ваня Стамболова и Дидо от Д2. Те отвяха емигрантите Росица и Роман, които отпаднаха първи от последната надпревара в шоуто. Първият дуел беше между Роси и Ваня. Двете мериха сили в коване на мост. Тук всяка даде всичко от себе си, но победата се заслужи спортистката. Последва същият дуел и между Дидо и Роман, в който рокаджията победоносно развя знамето. Във втората игра четиримата финалисти премериха сили в рязане на греди, като в тази игра триумфираха Ваня Стамболова и Роман. След сумирането на точките от двете битки и гласовете на зрителите стана ясно, че към финалната права отиват Ваня и Дидо. Популярните участници се изправиха един срещу друг на въпроси от Алманаха, където музикантът се показа по-подготвен. Вече стартира и кастингът за следващия пети сезон на \"Фермата\".", "date": "2018.12.16", "title": "Дидо от D2 спечели „Фермата“ (ОБНОВЕНА)"}
{"url": "https://www.monitor.bg:443/bg/a/view/bjalata-koma-152385", "text": "В България ако не друго, определено можем да спазваме традициите. И за да не нарушим това твърдо правило, с първия обилен снеговалеж отново се озовахме в познатото ни състояние на тялото и духа, което може да се оприличи на парализа, а защо диагнозата да не е дори будна кома. Само за два часа в неделния ден България се скри под преспите. За пореден път обаче някъде в снеговалежа изчезнаха и прословутите стотици снегорини, които чакаха уж в бойна готовност като за война. Уж много бойни бяха, ала пак загубиха неравната по традиция битка с бялата стихия. По столичните булеварди набързо се образува над 10-сантиметрова покривка. Тролеите забуксуваха, а в същото време шофьорите, пътуващи по магистралите и останалите шосета в страната трябваше да се запасяват със солидна доза търпение, за да пробият адските тапи. Същите да не ридаят чак толкова, поне са били на топло, не като нещастниците, чиито печки угаснаха с прекъсването на електричеството. Несгодите по пътищата съвсем не секнаха дотук. Ограничителите за велоалеите и трамвайните релси също потънаха под снега, превръщайки като на война улиците в същинско минно поле за автомобилите. Горките шофьори се почувстваха като състезатели по бобслей и взеха да се тюхкат, че са седнали зад волана, вместо предвидливо да нарамят ските. Взеха да се гънат ламарини... За нещастие войната взе и първите си жертви. Остава да разберем само колко са „късметлиите“, сдобили се след двоен аксел и троен тулуп на тротоара с гипсова украса на крака или ръката.  Скована България отново заприлича повече на „Замръзналото кралство“, не толкова на страна от ЕС в XXI век. А снегорините отново си намериха оправдание, че са развели бялото знаме. Този път враг номер 1 в ожесточената битка се оказа вятърът, който им пречил да ловят снежинките от въздуха. Само че да не забравяме, че вятърът духа и на Запад. А там не помня да са разказвали, че им се привиждат пингвини, сякаш също ги е застигнала бялата кома. То ако така продължаваме да спазваме традициите, по-добре се настроим като мечките за дълъг сън. Да обявим едно извънредно положение и да чакаме да цъфнат люляците. Лошото е, че тогава ще дойде ред на дъжда да ни обяви война. Така че щем, не щем ще трябва да открием и ние все някога лека срещу бялата будна кома.", "date": "2018.12.16", "title": "Бялата кома"}
{"url": "https://www.monitor.bg:443/bg/a/view/iskat-uvelichenie-na-biletcheto-za-zooparka-v-sofija-152383", "text": "Шефът на столичния зоопарк Борислав Добромиров ще настоява за увеличение на цената на билета. Това стана ясно по време на семинар на Столичната община за проектобюджета на града за 2019 г. Добромиров обясни, че през следващата година ще внесе предложение билета за входа на възрастен да поскъпне от 4 на 6 лв. “Ние трябва да направим Зоопарка автентично място за нашия град. Билетите никъде в Европа не са толкова ниски. Чужденците на касите се изненадват от цената”, заяви Добромиров и допълчни, че в другите европейски градове цената на билет за зоопарка започва от 17 евро. Той отчете ръст на посещенията в Зоологическата градина. През 2017 г. 330 хиляди души са разгледали животните, а до края на ноември тази година - 360 хиляди. Приходите на Зоопарка също се покачват. През 2017 г. те са 1 млн. лв., а до края на ноември 1,177 млн. лв. Добромиров уточни, че при нова цена на билета приходите биха били 1,6 млн. лева или 66% от бюджета на парка. През следващата година ще бъдат ремонтирани клетките на чакалите и хиеноводните кучета. Зоопаркът ще се сдобие и с ново мобилно приложение. Ще бъдат реконструирани две детски площадки и ще се закупят специализирани колички за разходки на семейства с малки деца.", "date": "2018.12.16", "title": "Искат увеличение на билетчето за зоопарка в София"}
{"url": "https://www.monitor.bg:443/bg/a/view/ludogorec-zavyrshi-godinata-s-pobeda-i-rekord-152378", "text": "„Лудогорец“ приключи есенния сезон с победа, след като надигра като гост „Дунав“ и записа успех с 2:0. Първото попадение за шампионите реализира Якуб Швиерчок в 16-ата минута, а в 81-вата Кешеру отбеляза дежурния си гол за 0:2. Гол на \"орлите\" не бе зачетен заради спорна засада, а освен това разградчани удариха две греди. „Дунав” пък имаше претенции за дузпа, като и тази ситуация отново бе дискусионна. Интересното е, че с победата „Лудогорец“ постигна пореден рекорд. До този момент, след изиграни 20 кръга, рекордът на \"зелените\" бе 50 точки, а с успеха срещу „Дунав“ тимът вече събра 51. Това се понрави на треньора на „Лудогорец“ Антони Здравков, който заяви, че тимът му става все по-силен. Въпреки това обаче, той призна, че със сигурност ще бъдат привлечени нови играчи през зимната пауза. „Футболистите демонстрираха много добра мотивация, сподели Сухия. - Създадохме доста положения на тежкия терен. Тръгнахме добре, после имаше лек спад, но след това завършихме годината с добри резултати и добра игра. Нормално беше да има едно сътресение, едно преболедуване при смяна на треньора. Имаме определени наблюдения за нови попълнения, но не са толкова много футболистите, с които се разговаря. Определено ни трябват свежи хора, които да влезнат в отбора, да се адаптират, да се учат. При всички положения това ще се случи”, завърши треньорът на разградчани. В другия мач от деня „Етър“ спечели с 2:0 като домакин на „Септември“ и ще зимува на точка от Топ 6. Попаденията за състава на Красимир Балъков реализираха Велко Батрович (28) и Крум Стоянов (76), като голът на първия бе майсторски и много красив. С третата си победа в последните пет мача “болярите”, които са една от приятните изненади този сезон, събраха 30 точки в актива си и се доближиха само на една от заемащия шестата позиция “Черно море”. Нещо повече - играчите на Бала се “бетонираха” поне за момента на седмата позиция, след като преднината им пред осмия “Локомотив” (Пловдив) е пет точки. И докато на “Ивайло” ще посрещнат в приповдигнато настроение празниците, то ситуацията в “Септември”, който все пак демонстрира подем в последните кръгове, остава неблагоприятна. Воденият от тандема Мариян Христов-Христо Арангелов столичен тим ще зимува на предпоследната позиция с актив от 14 точки.", "date": "2018.12.16", "title": "„Лудогорец“ завърши годината с победа и рекорд"}
{"url": "https://www.monitor.bg:443/bg/a/view/snegyt-nokautira-1000-snegorina-obzor-152387", "text": "Снегът нокаутира близо 1000 снегорина, които бяха пуснати да почистват основните пътища днес. Въпреки изкараната техника голяма част от страната се оказа в снежен капан. Валежите от сняг и дъжд предизвикаха затруднения и дори блокада на движението в Западна, Северна и Южна България. В 11 области беше обявен жълт код за снеговалежи и поледици, но най-тежко е положението в западната част на страната, където снежната покривка се увеличаваше с всеки изминал час. Към 14 часа най-голямо количество валежи са паднали в Кюстендил – 24 л/кв.м, като там се е образувала 6 сантиметра снежна покривка, а в столицата бяха паднали 6 л/кв.м. Снегът остави населени места без ток, а десетки камиони и коли закъсаха по пътищата. На места магистралите „Тракия,“ „Хемус“ и „Струма“ бяха буквално блокирани и се извиха километрични опашки от коли. Снегопочистваща машина се преобърна в района на местността Черна нива в Кюстендилскo, където бяха закъсали и над 50 автомобила. Така движението по пътя Кюстендил-Дупница беше затворено. Автобус пък аварира в Конявската планина. Пътниците от рейса бяха изведени и транспортирани. Няколко часа след началото на пътния ад, от АПИ обявиха че, ще санкционират пътноподдържащата фирма на АМ \"Струма\" на територията на област Кюстендил. Причината е констатирано закъснение при снегопочистващите дейности. За по-бързото почистване на отсечката при снеговалежа беше осигурена почистваща техника от други пътноподдържащи дружества. За снегопочистването временно беше ограничено движението на тежкотоварни камиони по магистралите. Виелицата блокира и магистрала „Хемус“ след Ябланица, съобщиха за Агенция „Монитор“ шофьори, които се озоваха в километричното задръстване на скоростния път. Снежната буря скова и столицата. Над 200 машини работиха без прекъсване от началото на снеговалежа, отчете зам.-кметът Йоана Христова в късния следобед. Приоритетно се обработваха булевардите, по които се движи градският транспорт, основни улици в кварталите и общинските пътища на територията на града в районите Панчарево, Кремиковци, Нови Искър, Връбница и Банкя. От общината увериха, че във всички райони се извършва избутване на снежни маси и разпръскване на соли срещу заледяване. С цел почистване на пътните платна на основните булеварди временно в рамките на 5-10 минути се затваряха отделни пътни участъци. „Имаше места, на които бяха аварирали превозни средства, включително с летни гуми, което е изключително неподходящо за сегашните условия. Виждате, че е усложнена обстановката, така че молбата ми е, когато видят, че снегорини обработват трасето, гражданите просто да изчакат, за да не се наложи да затваряме участъци за обработка за по-дълъг период“, коментира Христова. Заради усложнената зимна обстановка някои населени места от областите София, Кюстендил и Монтана останаха без ток. Сериозният снеговалеж спря тока и в част от кварталите на Банкя. „Голяма част от авариите са отстранени, но обстановката е сложна, някои пътища са непроходими. Работата на колегите се усложнява и от големите количества лед, които се налага да свалят от проводниците“, обясниха за „Монитор“ от ЧЕЗ. Прекъсване на електроподаването на клиентите на ЕВН и Енерго про няма.   6 полета бяха пренасочени на резервни летища след започването на снеговалежа днес. Самолет на компанията EasyJet от Лондон е бил пренасочен към летището в северния гръцки град Солун. Друга машина, изпълняваща полет от Саутенд за София, пък беше насочена за Букурещ. На летище София беше задържан и полет до Тел Авив. Въпреки усложнената метеорологична обстановка, при неспирен и обилен снеговалеж летище София работи в зимни условия, обясниха следобед от аеропорта. Всички останали полети, освен пренасочените шест, се изпълняват от и до столичното летище. Пистата се почиства периодично, но от аерогарата предупредиха за възможни отклонения в полетното разписание. Регионалната дирекция за противопожарна безопасност и защита на населението в Монтана изработи и започна раздаването на брошури с правила за безопасно поведение при усложнена зимна обстановка. С настъпване на зимата и честите резки промени на атмосферните условия, тежките снегонавявания и екстремните студове парализират нормалното функциониране на обществото. В тази връзка са изработени брошурите, обясняват от дирекцията. Те ще бъдат разпространени в кметствата, училищата и общинските учреждения в област Монтана. Преди да тръгнем на път, е необходимо да проверим каква е метеорологичната прогноза. При обявен код за опасни явления е добре да се отложи пътуването, ако не е належащо. Необходимо е да предвидим топло облекло, подходящи обувки и ръкавици при пътуване с влак, предупреждават експертите в брошурата. В нея се съветва също винаги да се зарежда автомобилът с повече гориво от необходимото за пътуването и да се избират маршрути по първокласни пътища, тъй като те се почистват с предимство. Шофьорите трябва да карат бавно и внимателно, когато преминават до сгради, електропроводи и дървета. „Ако по време на пътуването се натъкнете на затрупани автомобили, маркирайте мястото и съобщете на тел. 112. Завържете дреха с ярък цвят на най-високата част от автомобила в случай на затъване и навявания от сняг. Избягвайте непрекъсната работа на двигателя на празен ход поради опасност от отравяне“, се препоръчва още в брошурата.  ", "date": "2018.12.16", "title": "Снегът нокаутира 1000 снегорина (ОБЗОР)"}
{"url": "https://www.monitor.bg:443/bg/a/view/kardi-bi-prekysna-svoj-koncert-zaradi-romantichen-jest-152372", "text": "Хип-хоп звездата Карди Би прекъсна за кратко свой концерт в Ел Ей, а причина за това стана съпругът й – рапърът Offset, с когото се разделиха наскоро. По време на участието й, Киари Кендръл, както е истинското име на бащата на дъщеричката на певицата, се появи с огромен букет от бели рози на сцената. Заедно с цветята, Offset се беше снабдил и с огромен надпис „Вземи ме обратно, Карди“.  „След като видяха, че Карди е видимо разстроена, от екипът й изключиха микрофоните, така че двамата да имат уединение в личния си разговор. Малко по-късно изгасиха и светлините, за да могат да изведат Offset далеч от погледите на всички в залата“, обясниха свидетели на събитията от концерта пред The Hollywood Reporter. категорична бе изпълнителката на I Like It в първите минути след инцидента на сцената, като се обърна към феновете си в публиката. Тя призова почитателите си да не нападат бившия й в социалните мрежи, като бе категорична, че дори и да намери по-добра половинка за себе си, няма да има друг мъж, който да обича повече дъщеря им Кълчър от самия Offset. Припомняме, че звездната двойка обяви, че се разделя в началото на месеца. Карди Би съобщи, че ще поиска развод, като публикува видео в Инстаграм, но така и не обясни каква е причината за краха в отношенията им. Оттогава се появиха слухове, че Offset е изневерил на хип-хоп звездата, но към настоящия момент нито един от двамата не е потвърдил публично тези спекулации.  ", "date": "2018.12.16", "title": "Карди Би прекъсна свой концерт заради романтичен жест"}
{"url": "https://www.monitor.bg:443/bg/a/view/spartak-pl-nadigra-shampiona-levski-lukojl-152381", "text": "\"Спартак\" (Плевен) сътвори най-голямата изненада в Националната баскетболна лига от началото на сезона. Навръх рождения ден на старши треньора си Александър Дяковски плевенчани нанесоха първа загуба на шампиона \"Левски Лукойл\", като спечелиха мача с 90:83 (21:22, 23:24, 20:13, 26:24). За играчите на Константин Папазов това е второ поредно поражение за по-малко от седмица след загубата в сряда от \"Ирони Нес Циона\" (Изр) с 89:98 в първия кръг на втората групова фаза на турнира за Купата на ФИБА-Европа. \"Спартак\" се задържа близо до класния си съперник в резултата през първото полувреме, като отчете 44:46 т. на почивката. После изигра много силно второ, като на моменти водеше дори с 12 т. Цветослав Острев изигра най-добрия си мач за годината и завърши с 31 точки, 8 асистенции, 4 борби и 3 отнети топки. Той успя в 4 от 7-те си опита за 3 точки. Константин Коев добави 14 т., Георги Бързаков има 12, а Николай Маринов - 10. За \"сините\" Патрик Рембърт отново се отличи с \"дабъл-дабъл\" - 26 т. и 11 борби. Божидар Аврамов добави 16 т., а Деян и Калоян Иванови - съответно 14 и 15, а Христо Захариев не игра заради контузия.", "date": "2018.12.16", "title": "\"Спартак\" (Пл) надигра шампиона \"Левски Лукойл\""}
{"url": "https://www.monitor.bg:443/bg/a/view/cska-prebori-snega-na-armijata-152377", "text": "Сериозни проблеми със снежната буря в София имаше ЦСКА преди мачa с „Ботев“ (Пловдив). Заради снега двубоят бе пред реална опасност да не се играе, но в крайна сметка след геройски усилия на домакините теренът бе почистен. Още от сутринта феновете на „червените“ бяха призовани да помагат в борбата със снега. На помощ пристигна и техника, която бе осигурена от лидера във Втора лига „Царско село“. Въпреки това обаче в 17:30 часа, за когато бе насрочено началото на двубоя по предварителна програма, теренът все още не бе готов. Съдията Драгомир Драганов се консултира с двата тима и отложи решението си за 18 часа. След ново ударно почистване пък все пак стана ясно, че двубоят ще започне в 19 часа. Такова бе и желанието на двата отбора, тъй като от утре тимовете са във ваканция, а много от чужденците вече имат запазени билети за самолет. В крайна сметка обаче всичко завърши благополучно и мачът ще се състои, въпреки че по-рано през деня съдийският наблюдател Ичко Лозев блесна с култово изказване за ситуацията на „Армията“ - „Това време не е за футбол, а за откриване на ски сезона“.", "date": "2018.12.16", "title": "ЦСКА пребори снега на „Армията“"}
{"url": "https://www.monitor.bg:443/bg/a/view/hranenica-na-bg-madof-pristana-na-lozan-panov-152386", "text": "Пиарката Соня Колтуклиева, станала скандално известна с това, че е получавала пари на ръка от банкера беглец Цветан Василев, се е преквалифицирала в експерт по гражданската конфискация. В последните дни тя проявява завидна активност по темата, а от препратките във Фейсбук става ясно благосклонното й отношение към шефа на ВКС Лозан Панов, който се опита с тълкувателно решение да блокира работата на т. нар. комисия „Антикорупция“ (КПКОНПИ). Това пък се случи, след като стана ясно, че на свой ред той е проверяван от въпросната комисия за укрити данъци. Вместо като магистрат Панов да осъди безапелационно порочната практика за ощетяване на хазната, той предпочете да „удари” КПКОНПИ с решение, което беше на път да блокира работата на комисията. Тълкувателното решение всъщност не беше нищо друго, освен опит да се защити незаконното имане на олигарсите. Парламентът обаче стопира това със спешни поправки в антикорупционния закон, което извади от равновесие медиите на задкулисието и техните ментори. за да се сближи с председателя на ВКС, който се ползва с благоразположението на кръга „Капитал“. Допирните точки на Колтуклиева и Панов засега са само в частта за укритите доходи. За разлика от пиарката обаче магистратът не е сред хранениците на БГ Мадоф Цветан Василев, макар че и последният щеше да се облагодетелства от блокирането на делото за престъпното му имане. През 2017 г. стана ясно, че повратливата пиарка се е облажила и от изтърбушената от БГ Мадоф Цветан Василев Корпоративна търговска банка (КТБ). Тя е сред обслужващия го журналистически персонал, към който спадат още шефът на „Фрогнюз“ - агентът Академик от ДС Огнян Стефанов, и блогърът Мирослав Иванов, както и Люба Кулезич, на която банкерът беглец си поръчваше интервюта. Според прокуратурата през периода 2010 -2011 година Колтуклиева е получила 90 000 лева от Цветан Василев, но не ги е декларирала пред НАП и не е платила данъците върху получената сума. По думите на Бисер Лазов, който е основният свидетел на държавното обвинение по мегаделото за източването на трезора, който разказва от първо лице как е действал моделът „КТБ”, лично банкерът му е Той уточни, че това е била обичайна практика, а парите са били взимани от касата на фалиралата през 2014 година КТБ. Всяка сутрин Василев разпореждал на подчинените си, ако трябва да се изплащат на някого определени суми, като изрично е посочвал дали трябва да е кеш или по друг начин. В случая на Колтуклиева една сутрин Василев се обадил на Лазов и му казал, че ще му се обади една жена с името Колтуклиева, на която трябва да плати в продължение на няколко месеца сумата, която е наредил Василев, уточни Лазов. Хонорарите за пиарката са вземани от касата на ул. \"Дебър\", където се намираше кабинетът на Василев и където се намира и популярната покрай мегаделото „КТБ“ фирма - инвестиционен посредник \"Фина-С\" АД. На същия адрес е имало регистрирани още 200 фирми, всички свързани с Василев. Общото между тях било, че са извършвали стопанската дейност, която КТБ не е можела да извършва. Тоест те са реализирали алтернативни проекти на Цветан Василев. Въпросната сутрин Лазов се е видял с Колтуклиева, като първоначално е трябвало да има предварителен договор, но такъв не е подписан. Той предполага, че дадените от него пари са били за пиар услуги. Пред магистратите Лазов обаче обясни, че работата му не е била да се интересува от причината за даване на парите, а само да осъществи разпореждането на Василев и вечерта да му се отчете. Той вземал парите от касата на ул. \"Дебър\" и оставял бележка, на която те му се завеждат на него до момента, в който се вижда с Колтуклиева, тя според него и прокуратурата подписва документ, с който Лазов се връща в касата и парите вече не се водят на негово име. Журналистката със спорна репутация Соня Колтуклиева се е облажила с 90 000 лева от БГ Мадоф. Това стана ясно и по време на последното заседание на Софийския градски съд по делото срещу Колтуклиева за укриване на данъци. В деня на делото „Фрогнюз“ на агента от ДС Академик Огнян Стефанов изманипулира информацията от съда, като написа, че Колтуклиева не била взимала пари от КТБ, същото се опита да направи и самата Колтуклиева, като отрече да е прибирала пари от Василев. Цялата скандална схема обаче лъсна наяве, след като някогашната дясна ръка на Василев Бисер Лазов разказа подробностите пред съда. Бившият главен счетоводител на финансовата къща на мустакатия аферист „Фина С“ обясни, че парите, които Колтуклиева е получила, са именно от активите на КТБ. Лазов разкри, че Цветан Василев лично му наредил да изплаща месечно по 10 000 лева на журналистката. Парите били преведени на няколко транша. „Да се осигурят в брой, месечно, докато аз ти кажа“, наредил Василев на Лазов. Служителят изпълнявал стриктно нареждането. Лазов обясни пред съда, че първоначално Колтуклиева представила проект на договор, но той не бил одобрен от юристите на банкера беглец. След което Василев наредил да се плаща кеш на журналистката. За плащанията обаче се изготвяли стриктни разписки. „Нито една стотинка от патримониума на Цветан Василев не е излизала без санкция и без това да е отразено“, каза Лазов. Той разказа още, че Василев поставял задачите сутрин - на кого какви пари следва да бъдат връчени. Финансовите операции стриктно се отбелязвали на екселска таблица. В края на деня се правела ревизия на касата. „Има липси в КТБ, във „Фина С“ няма липси“, отсече Лазов в отговор на въпрос на защитата на Колтуклиева. Той поясни, че въпросното дружество няма общо с даването на пари на журналистката, а пачките идвали от касата на банката.", "date": "2018.12.16", "title": "Храненица на БГ Мадоф пристана на Лозан Панов"}
{"url": "https://www.monitor.bg:443/bg/a/view/prez-telefona-poddavame-signali-v-stolichnata-obshtina-152371", "text": "Столичната община разработва мобилно приложение, през което гражданите ще могат да поддават сигнали за нередности на Контактния център на кметството. Това стана ясно на годишния семинар на Столична община (СО) за проектобюджета на града за 2019 г. В момента сигнали, жабли, запитвания по ЗДОИ се пускат през сайта на общината, а от следващата година това ще бъде възможно и през телефона и таблета напълно безплатно. Потребителите ще могат да използват приложението и чрез регистрация във Фейсбук и Гугъл.  За улесненение ще има категории, където да се сортират сигналите. За 2018 г. в контактния ценрър на СО са получени 53 хиляди сигнала и над 21 хиляди въпроса.", "date": "2018.12.16", "title": "През телефона поддаваме сигнали в Столичната община"}
{"url": "https://www.monitor.bg:443/bg/a/view/cvetanov-koe-drugo-pravitelstvo-dade-tolkova-pari-za-obrazovanie-152388", "text": "„В понеделник ще бъде открита отсечката между Кресна и Сандански от АМ „Струма“. Това дава нови предпоставки за инвестиции в региона.“. Това коментира в Банско шефът на ПГ на ГЕРБ и зам.-председател на партията Цветан Цветанов. И допълни, че вследствие на добрата събираемост и безкомпромисната борба с контрабандата правителството е отпуснало 1,35 млрд. лв. за АМ „Хемус“, като така се гарантира бъдещото развитие на Северна България. Цветанов изтъкна, че в момента за подобряването на образователната инфраструктура се изпълняват 119 проекта на обща стойност 623 млн. лв. „ЕК одобри още 210 млн. лв. за ремонт на образователната инфраструктура в страната. При кое друго управление са осигурявани толкова много пари за образование“, попита Цветанов. Той допълни, че тези пари стигат до българските деца и по този начин правим образователната ни система конкурентна. По думите му правителството никога не е делило общините на „наши“ и „ваши“ и доказателство за това са допълнителните постановления за Якоруда, Белица, Кресна и Гоце Делчев. „Ако президентът иска да говорим за избори и Изборен кодекс, нека първо каже как е финансирана кампанията му. Той трябва да отговори на съмненията, че социално слаби са финансирали кампанията. Как е възможно един социално слаб човек, който трудно може да поеме своите собствени разходи, да отдели 400 лв. за кандидат-президентската кампания на Радев? Прозрачността е изключително важна за всеки един изборен процес. Всички тези съмнения за непрозрачно финансиране обаче пораждат въпроса дали можем да говорим за определени зависимости. Затова е редно всеки, който иска да вземе ролята на ментор в обществото, първо да отговори на всички тези подозрения“, заяви пък Цветанов по адрес на президента. По думите му държавният глава не изпълнява основната си функция на обединител и не допринася за осъществяването на пълноценен и градивен диалог между партиите и институциите, а даже напротив. „Трудно ми е да си представя как би изглеждал един КСНС, на който Радев ще трябва да събере представителите на всички онези институции, които той ежедневно напада“, каза още Цветанов.", "date": "2018.12.16", "title": "Цветанов: Кое друго правителство даде толкова пари за образование"}
{"url": "https://www.monitor.bg:443/bg/a/view/akademijata-objavjava-utre-top-9-za-chujdoezichnija-oskar-152369", "text": "Американската филмова академия ще обяви утре деветте си фаворита в чуждоезичната категория за предстоящата 91-а церемония на наградите „Оскар“. От българска страна за място в списъка се бори „Вездесъщият“ на Илиян Джевелеков, който успя да събере аплаузи най-вече за актьорската игра на Велислав Павлов, Теодора Духовникова и др., с няколко прожекции отвъд Океана. Със сериозна заявка е и родната копродукция „Дивата круша“ на режисьора Нури Билге Джейлан, която обаче ще брани честта на Турция. Общо 87 заглавия влизат в надпреварата за разширения списък с номинации за чуждоезичния „Оскар“. Това са с 5 продукции по-малко от тези, които протегнаха ръка към статуетката на предния награден сезон. За фаворити се смятат Roma на Алфонсо Куарон (Мексико; той се очаква да влезе в надпреварата и за най-добър филм), големият победител от феста в Кан Shoplifters на Хироказу Коре-Еда (Япония) и Cold War на Павел Павликовски (Полша). Междувременно Академията все още няма кандидат за водещ на церемонията на 24 февруари. Представител на телевизия ABC, която ще излъчва оскарите поне до 2028 г., коментира пред IndieWire, че след късното обявяване на Кевин Харт за позицията и последвалото му оттегляне, вероятно Академията не разполага с достатъчно време, за да посочи нов кандидат. По думите му, желаещи да водят киноотличията всъщност няма, като в средите отдавна се говори, че хонорарът от 15 000 долара, който Академията заделя за сценичния ангажимент, не удовлетворяват звездите, способни да износят на гърба си церемонията.", "date": "2018.12.16", "title": "Академията обявява утре топ 9 за чуждоезичния „Оскар“"}
{"url": "https://www.monitor.bg:443/bg/a/view/otkriha-nepokytnata-grobnica-na-4400-godini-v-egipet-snimki-152367", "text": "Гробница на жрец, живял преди повече от 4400 години, бе открита на обекта Сакара, близо до Кайро, от египетски археолози, съобщи АФП. Тя датира от 5-ата фараонска династия (2500-2300 г. пр. Христа), от управлението на фараона Нефериркар. Гробницата е съхранена много добре. Стените й са украсени с рисунки, представящи починалия, майка му, съпругата му, членове на семейството му. В гробницата има и няколко ниши, които също са украсени с рисунки, изобразяващи починалия и семейството му.", "date": "2018.12.16", "title": "Откриха непокътната гробница на 4400 години в Египет (СНИМКИ)"}
{"url": "https://www.monitor.bg:443/bg/a/view/tejka-pytna-obstanovka-v-stolicata-blizo-200-snegorina-chistjat-152382", "text": "Пътната обстановка в София и региона продължава да бъде тежка. 199 снегорина са на терен и почистват обилния снеговалеж, който продължава и в момента. Приоритетно се обработват трасетата на масов градски транспорт, както и артериите, които свързват София със съседни села. Това съобщи зам.-кмета по екология Йоана Христова, предаде „Дарик“. „Вече се работи и по вътрешноградските улици, наш приоритет обаче остава масовият градски транспорт. Има различни участъци, в които временно беше затруднено движението в рамките на деня – това са връзките към селата Мърчаево и Кокаляне. Наложи се да преустановим движението и по бул. „Цар Борис III,” за да можем да обработим пътя.“, заяви Христова. Тя посочи, че е имало и места, на които са аварирали превозни средства с летни гуми. Зам.-кметът помоли гражданите да изчакват, когато видят снегорини. Тя уточни, че около час ТИР е блокирал и Околовръстния път в района на Южната дъга. „В момента под по-голямо внимание са общинските пътища, където навява, за да не стигне до изолация на някое от селата, които се намират в близост до града. Имаше проблем с един ТИР в района на Южната дъга, отстранен е, а и подобни проблеми има и през лятото. Важното е пътищата да бъдат проходими, а след спиране на снеговалежа, трябва да се изчистят, докато се покаже настилката.”, каза Христова.", "date": "2018.12.16", "title": "Тежка пътна обстановка в столицата, близо 200 снегорина чистят"}
{"url": "https://www.monitor.bg:443/bg/a/view/shefyt-na-kpkonpi-reshenieto-na-vks-narushi-balansa-mejdu-vlastite-152373", "text": "„За мен с едно решение ВКС наруши баланса между трите власти. Въпросът е, че законодателят беше пределно ясен. Прекратяването на производство срещу определено лице, не е пречка за предявяването на иск, а сега се казват, че е Монтескьо е казал, че Едната власт тълкува закона, не по начина, по който трябва“. Това заяви в интервю за Канал 3 шефът на антикорупционната комисия (КПКОНПИ) Пламен Георгиев. Той коментира темата с промените на антикорупционния закон, касаещи отнемането на незаконно придобитото имущество. По негови думи, заради решението на ВКС се прекратяват производства срещу лица за огромни суми, а това не било редно. „До тук сме установили, че това касае 20 лица, за повече от 22 милиона. Говорим за лица замесени в пране на пари. С това тълкувателно решение, че съдът обвърза гражданската конфискация с производството, Те са обществено познати, единият от тях е Христо Бисеров, а другите са замесени в отвличания“, заяви Георгиев. Той допълни, че комисията води проверки срещу над 300 лица за огромни размери. „Прокопиев е едно от лицата, както и Цветан Василев, Трайчо Трайков, това са лица за които сме внесли иск за отнемане. Всички, които не могат да си докажат доходите, трябва да им бъдат конфискувани средствата с неясен произход. Проверяваме и Баневи“, каза още той. Беше поканен да даде своите разяснения и да обясни защо се е получило несъответствие между доходите му и декларираните такива. Не знам каква е сумата. Поканихме го, но той публично отказа като заяви, че се месим в неговата независимост, при положение, че ние трябва да разберем. Не можем да направим нищо ако лицата, които извикаме, не искат да дойдат. Това ни е първият отказ, до сега, никой не ни е отказвал. Странно за нас беше и през медиите“, категоричен беше Пламен Георгиев. Той допълни, че с промените в закона не се въвежда извънредна конфискация, законът възстановява стария ред за конфискация. Законодателят казва, такава беше волята ни през 2012, такава е и сега. Дай боже и президента да не наложи вето, защото ще се спасят повече лица“, каза още Георгиев.  ", "date": "2018.12.16", "title": "Шефът на КПКОНПИ: Решението на ВКС наруши баланса между властите"}
{"url": "https://www.monitor.bg:443/bg/a/view/dvama-zaginaha-pri-katastrofa-kraj-mikre-152375", "text": "Мъж и жена са загинали при катастрофа на главния път София – Варна между селата Микре и Голец в Ловешка област. Инцидентът е станал около 16.00 часа, предаде БТА. Два леки автомобила с великотърновска и ловешка регистрации са се сблъскали. Причините за катастрофата все още се изясняват. По първоначална информация двамата загинали са пътували в ловешкия автомобил. От Центъра за спешна медицинска помощ в Ловеч са обяснили, че все още не се знаят подробности относно самоличността им. В другият автомобил леко е пострадала жена, която е отказала транспортиране в болница. Движението в участъка се осъществява в едната лента и се регулира от пътната полиция. В областта има обилен снеговалеж, но пътищата са проходими при зимни условия, съобщиха от Областното пътно управление. Цялата налична техника почиства и обработва републиканската пътна мрежа. Ограничено е движението на автомобили над 12 тона през похода Троян - Кърнаре, където новата снежна покривка е над 15 см", "date": "2018.12.16", "title": "Двама загинаха при катастрофа край Микре"}
{"url": "https://www.monitor.bg:443/bg/a/view/svilen-noev-i-mihaela-fileva-merjat-shtastieto-s-hornometyr-video-152363", "text": "Свилен Ноев и Михаела Филева пуснаха първата си дуетна песен, която придружиха с впечатляващ и екстравагантен видеоклип. Парчето „Хронометър“ вече се завъртя в Youtube и се радва на интереса на меломаните. Песента е част от първия самостоятелен албум „Different“ на фронтмена на култовата банда „Остава“ и идва като поредно доказателство, че собственият му проект е различен. „Искало ли ти се е да можеш да спреш времето в най-хубавия момент... когато си наистина щастлив, обичан, здрав? Със съвместния ни сингъл „Хронометър” ще успеете, поне за няколко минути”. Това написа Свилен Ноев за парчето във фейсбук. Той е автор както на музиката така и на текста, а видеото е дело на Bashmotion, който успява да спре и да върне времето назад с помощта на актьорите Давид Крумов, Владислав Василев, Румен Зимбилев, Девора Крумова и Алена Аргирова. Музикалната връзка между Свилен и Михаела датира не от вчера. По-рано тази година поп изпълнителката включи акустично изпълнение на песента „Шоколад” в своя втори самостоятелен албум „Нова страница”, който излезе през месец май, а Ноев върна жеста с този дует.", "date": "2018.12.16", "title": "Свилен Ноев и Михаела Филева мерят щастието с „Хорнометър“ (ВИДЕО)"}
{"url": "https://www.monitor.bg:443/bg/a/view/myjkata-ni-shtafeta-10-a-ot-25-v-hohfilcen-152380", "text": "Мъжката щафета на България по биатлон 4 по 7,5 км направи отлично класиране за Световната купа на старта в Хохфилцен (Ав). Националите ни в състав Антон Синапов, Владимир Илиев, Димитър Герджиков и Красимир Анев финишираха на 10-о място от 25 завършили отбора, на 1:57,9 минути от победителите от Швеция, като използваха само 7 допълнителни патрона и не се наложи да въртят наказателни обиколки. Синапов се движеше 6-и след първата стрелба, в която свали и петте мишени. Също без грешки на втория рубеж той предаде поста на Илиев 12-и, на 39,7 сек. от водачите. Владо Илиев презареди цели 4 патрона, но успя да мине 3 места напред и предаде 9-и на Герджиков, който използва 1 патрон повече от положение \"легнал\", но завърши 11-и,1 на 1:07,1 мин. Анев бяга много добре, презареди 2 пъти от \"прав\", навакса 1 позиция и вкара четворката ни в десетката, с което постигна едно от най-добрите й класирания за Световната купа. Първото място заеха олимпийскитешампиони от Швеция в състав Пепе Фемлинг, Мартин Понсилуома, Торстейн Стенерсен, Себастиан Самуелсон. Те минаха трасето за 1.16:10,6 часа, като използваха пет допълнителни патрона и без наказателна обиколка. Втора стана четворката на Норвегия, на 3,6 сек. без тур и със 7 допалнителни патрона. Бронзовите отличия пък взе тимът на Германия, по-бавен с 28,8 сек. от шведите, с 1 наказателна обиколка и 6 допълнителни патрона. Германците обаче бяха едва 14-и след втория пост и наваксаха 11 позиции с бягането на Арнд Пфайфер (0+0) и Бенедикт Дол (0+1). При жените на 4 по 6 км първи завършиха италианките Лиза Витоци, Алексия Рунгалдиер, Доротея Вирер и Федерика Санфилипо с резултат 1.10:58,7 ч. без тур и с 3 презареждания, след като бяха 11-и на втория пост. Втори са шведките, на 8,4 сек. (0+8), а трети - на 11,8 сек( (0+9) - биатлонистките на Франция. Българките станаха 20-и от 22 стартирали тима, на 5:57,1 мин. Емилия Йорданова (0+2, 0+1), Десислава Стоянова (0+0, 0+1), Милена Тодорова (0+0, 1+3) и Даниела Кадева (0+3, 0+1) презаредиха общо 11 допълнителни патрона, а Тодорова въртя и наказателна обиколка. Следващите състезания са в Нове Место (Чех) от 17 до 23 декември.", "date": "2018.12.16", "title": "Мъжката ни щафета 10-а от 25 в Хохфилцен"}
{"url": "https://www.monitor.bg:443/bg/a/view/shofior-bez-knijka-ubi-sebe-si-i-prijatel-152355", "text": "39-годишен шофьор без книжка уби себе си и приятел, след като колата му се блъсна в крайпътно дърво. Загиналите Станимир, който е шофирал лекия автомобил „Фолксваген” и Танчо на 30 години, са от карловското село Климент. Катастрофата в навечерието на Коледните празници почерни селото ни, каза кметът на село Климент Мано Манов. По думите му и двамата загинали са работливи и свестни мъже. Единият – по-възрастният Станимир, е семеен. Той оставя две деца сираци, които учат в местното основно училище. Вторият загинал е бил ерген и се е занимавал с животновъдство, а шофьорът е работел в частна фирма. По информация от полицията Станимир е шофирал без свидетелство за правоуправление. Колата обаче е била негова, уточниха хора от селото. Катастрофата е станала около 4 часа в неделната утрин на пътя между селата Войнягово и Климент. Тепърва ще се установява дали загиналият шофьор е бил употребил алкохол преди пътното произшествие.", "date": "2018.12.16", "title": "Шофьор без книжка уби себе си и приятел"}
{"url": "https://www.monitor.bg:443/bg/a/view/djado-koleda-v-monitor-152376", "text": "Дядо Коледа дойде и раздаде подаръци на най-послушните деца в редакцията на „Телеграф медия“. В ролята на любезна домакиня влезе главният редактор на вестник и агенция „Монитор“ - Любомира Будакова, която предварително бе предала писмата с техните желания на белобрадия старец. Най-нетърпеливи бяха най-малките хлапета, които се бяха строили като войници пред вратата в очакване на Дядо Коледа. Добрият старец не закъсня и дойде с чувал, пълен с изненади, за да зарадва всички малчугани от „Монитор“, „Телеграф“, „Политика“ и „Меридиан мач“. Децата посрещнаха с песни и стихотворения Дядо Коледа, той бързо проучи дали всички са били послушни или някой ще получи въглен в чорапчето си. След като помощниците на Белобрадия старец докладваха, че тук са събрани най-добрите хлапета, дойде ред всеки да получи своя подарък. Дядо Коледа развърза пълния чувал, за да зарадва най-малките попълнения в екипа ни. В торбичките си хлапетата отриха изненади, подготвени специално за повода от едно от най-старите детски издателства у нас - „Фют“, което от дълги години си партнира с Добрия старец. Освен книжки, малчуганите получиха и лакомства, които да им стигнат чак до следващата година. Дядо Коледа не пропусна да благодари и на любезната домакиня Любомира Будакова, която получи снежна целувка от Добрия старец. Той й пожела много здраве, късмет и творчески успехи.", "date": "2018.12.16", "title": "Дядо Коледа  в „Монитор“"}
{"url": "https://www.monitor.bg:443/bg/a/view/myjkata-ni-shtafeta-10-a-ot-25-v-hohfilcen-152374", "text": "Мъжката щафета на България по биатлон 4 по 7,5 км направи отлично класиране за Световната купа на старта в Хохфилцен (Ав). Националите ни в състав Антон Синапов, Владимир Илиев, Димитър Герджиков и Красимир Анев финишираха на 10-о място от 25 завършили отбора, на 1:57,9 минути от победителите от Швеция, като използваха само 7 допълнителни патрона и не се наложи да въртят наказателни обиколки. Синапов се движеше 6-и след първата стрелба, в която свали и петте мишени. Също без грешки на втория рубеж той предаде поста на Илиев 12-и, на 39,7 сек. от водачите. Владо Илиев презареди цели 4 патрона, но успя да мине 3 места напред и предаде 9-и на Герджиков, който използва 1 патрон повече от положение \"легнал\", но завърши 11-и,1 на 1:07,1 мин. Анев бяга много добре, презареди 2 пъти от \"прав\", навакса 1 позиция и вкара четворката ни в десетката, с което постигна едно от най-добрите й класирания за Световната купа. Първото място заеха олимпийскитешампиони от Швеция в състав Пепе Фемлинг, Мартин Понсилуома, Торстейн Стенерсен, Себастиан Самуелсон. Те минаха трасето за 1.16:10,6 часа, като използваха пет допълнителни патрона и без наказателна обиколка. Втора стана четворката на Норвегия, на 3,6 сек. без тур и със 7 допалнителни патрона. Бронзовите отличия пък взе тимът на Германия, по-бавен с 28,8 сек. от шведите, с 1 наказателна обиколка и 6 допълнителни патрона. Германците обаче бяха едва 14-и след втория пост и наваксаха 11 позиции с бягането на Арнд Пфайфер (0+0) и Бенедикт Дол (0+1). При жените на 4 по 6 км първи завършиха италианките Лиза Витоци, Алексия Рунгалдиер, Доротея Вирер и Федерика Санфилипо с резултат 1.10:58,7 ч. без тур и с 3 презареждания, след като бяха 11-и на втория пост. Втори са шведките, на 8,4 сек. (0+8), а трети - на 11,8 сек( (0+9) - биатлонистките на Франция. Българките станаха 20-и от 22 стартирали тима, на 5:57,1 мин. Емилия Йорданова (0+2, 0+1), Десислава Стоянова (0+0, 0+1), Милена Тодорова (0+0, 1+3) и Даниела Кадева (0+3, 0+1) презаредиха общо 11 допълнителни патрона, а Тодорова въртя и наказателна обиколка. Следващите състезания са в Нове Место (Чех) от 17 до 23 декември.", "date": "2018.12.16", "title": "Мъжката ни щафета 10-а от 25 в Хохфилцен"}
{"url": "https://www.monitor.bg:443/bg/a/view/ad-na-pytja-snegorin-se-obyrna-kraj-kustendil-avtobus-zakysa-152366", "text": "Снегопочистваща машина се е преобърнала в района на местността Черна нива, Кюстендилскo, съобщиха от МВР.  Движението по пътя Кюстендил-Дупница е затворено. Препоръчителният маршрут за пътуващите е през Конявската планина. Там пътят е проходим при зимни условия. Планираният в утрешния ден допълнителен оглед на местопроизшествието, станало на пътя Своге - Нови Искър, се отлага поради влошените метеорологични условия. Гражданите ще бъдат информирани своевременно за определена следваща дата на провеждането на следствения експеримент. Автобус закъса в Конявската планина в Кюстендилска област заради обилния снеговалеж. Рейсът е аварирал на пътя, но пътниците са изведени и транспортирани.  Над 50 автомобила пък са закъсали в местността Черната нива, Кюстендилско отново заради обилния сняг и аварирал снегорин. Усложнена е обстановката и през прохода \"Предела\", както и по пътя от Благоевград за ГКПП Станке Лисичково. Спряно е движението на автомобили над 12 т. Ограничения има и на АМ \"Струма\" в участъка Дупница- Благоевград. Там се образуваха колони от тирове, които временно са спрени, за да се почисти пътя.", "date": "2018.12.16", "title": "Ад на пътя: Снегорин се обърна край Кюстендил, автобус закъса"}
{"url": "https://www.monitor.bg:443/bg/a/view/genialnata-prijatelka-predizvikva-vyzhishtenie-i-zavist-152348", "text": "Завистта е онова коварно дяволче, което се е прокрадвало в душата на всяка жена поне веднъж. Именно това чувство е основен двигател за развитие на главните персонажи в „Гениалната приятелка“. Продукцията на HBO и RAI разказва в осем епизода вдъхновяващата история от едноименния бестселър на писателката Елена Феранте, който излиза на пазара през 2011 година. Сюжетът се разгръща в опасния, но пленяващ Неапол и обхваща цели 60 години от живота и приятелството на Елена и Лила, която изчезва безследно. Елена започва да пише за отношенията им, още от деня на тяхното запознанство в училище през 1950 година. Тя е изключително старателна, а родителите й я подкрепят в образованието, което е финансов лукс по онова време. Лила е всичко останало – тя е природно гениална, и всяко начинание й се получава отръки. Единствената й неволя е, че расте в бедно семейство и не може да продължи образованието си. Общо взето, всяка има това, което другата иска. Погледът, комплиментите и дори усмивките между тях са двусмислени. Връзката им обаче е безспорна, като два противоположни полюса, които се привличат. Средата, в която се развива действието, е интригуваща сама по себе си. Елена и Лила живеят в крайно беден квартал, който приютява две богати фамилии в постоянна вражда. Изнемощели работници заплашват шефовете си с убийство, а да хвърлиш детето си през прозореца е нещо напълно нормално. На режисьорския стол за поредицата сяда Саверио Костанцо. Самата Феранте е съсценарист на сериала, заедно с Франческо Пиколо, Лаура Паолучи и Саверио Кастанзо. Кастингът за „Гениалната приятелка“ продължава цели осем месеца и в него се включват над 9000 деца и 500 възрастни кандидата за ролите. Участниците са и професионални актьори и съвсем обикновени хора, много студенти и ученици от местните училища. Поради ретроспекцията в историята, главните роли са поверени на две млади момичета, които се превъплъщават в Елена и Лила като деца, както и на още две, които да изобразят героините като млади дами. За снимките са построени декори около 250 хиляди кв. м., за изграждането на които са били нужни 100 дни. За да се пресъздаде кварталът, описан в романа, са издигнати 14 фасади на сгради и 5 интериора на апартаменти, както и декори на църква и тунел. Дизайнерският отдел пък много от които са ушити специално за продукцията. \"Гениалната приятелка“ може да се похвали и с одобрението на критиците, и със сериозна подкрепа от зрителите. В IMDb рейтингът на сериала е 8, 7 от 10 точки. Българските фенове пък му дават 4, 8 от 5 в платформата на НВО. Добрата новина за телеманиаците e, че мини-сериалът вече получи зелена светлина за втори сезон. Имайки предвид, че проследява тетралогията на писателката с псевдоним Елена Феранте, можем да очакваме още три порции от живота на Лила и Елена. Предстоящият сезон ще разкаже историята от втората част от поредицата - „Новото фамилно име“. По план, новите серии трябва да излязат на екран през 2019 година.", "date": "2018.12.16", "title": "\"Гениалната приятелка“ предизвиква възхищение и завист"}
{"url": "https://www.monitor.bg:443/bg/a/view/mirizlivi-chorapi-vkaraha-sobstvenika-im-v-bolnica-152357", "text": "Китаец имал навика редовно да помирисва мръсните си чорапи, но това му струвало скъпо, тъй като попаднал в болница с белодробна инфекция, пише в. \"Мирър\". Медиците обясняват заразяването с факта, че потните крака на пациента образували добра среда за гъбични организми. Техните спори преминали от чорапите в белите дробове на пациента, когато той ги подушвал, предизвиквайки инфекция. Пациентът се оказал от град Джанджоу в Югоизточен Китай. Той имал вредния навик да помирисва зловонните си чорапи в края на всеки свой работен ден. У дома той си сменял работните дрехи с чисти, но чорапите - много по-рядко. Именно това предизвикало гъбичната инфекция. Странният китаец бил приет по спешност в болница, където рентгенови снимки безпогрешно установили остра белодробна инфекция.", "date": "2018.12.16", "title": "Миризливи чорапи вкараха собственика им в болница"}
{"url": "https://www.monitor.bg:443/bg/a/view/hirsher-nedostijim-s-61-a-pobeda-za-svetovnata-kupa-152358", "text": "Шесткратният носител на Световната купа по ски алпийски дисциплини Марсел Хиршер спечели с огромна разлика пред съперниците си гигантския слалом за мъже в Алта Бадия (Ит). Австриецът поведе с 0,94 секунди на шведа Матс Олсон и с 1,00 на Марко Одермат (Швейц) в първия манш по трасето с 51 врати. Във втория пък увеличи преднината си, като пресече финала с аванс от 1,03 сек. (общо 2,53 сек) пред Тома Фанара (Фр), като записа второ време - 1:14,68 мин., с което стигна до 61-ата победа в кариерата си. Хиршер е победител в Алта Бадия за 6-а поредна година. Трети завърши спецът в гигантския слалом Алекси Пентюро (Фр), по-бавен с 2,69 сек. Фанара, който беше едва 14-и в първото спускане, скочи с 12 места напред след второто. Голямата изненада обаче поднесе италианецът Люка де Алипрандини. Той беше 28-и в първия манш, на цели 3,38 сек. от Хиршер, но даде най-добро време - 1:14,44 мин. във втория, което му донесе класиране на 7-о място. Победата на Марсел Хиршер е втора на гигантски слалом този сезон след онази във Вал Д'Изер миналата седмица, има и една в слалома. С последната си върна лидерската позиция в подреждането за Световната купа, в което събра 380 точки. Втори е Макс Франц (Ав) с 340, а трети - Аксел Луд Свиндал (Нор) с 333. Единственият българин в състезанието - Алберт Попов, завърши на 58-а позиция в първия манш, а във втория карат само първите 30.", "date": "2018.12.16", "title": "Хиршер недостижим с 61-а победа за Световната купа"}
{"url": "https://www.monitor.bg:443/bg/a/view/rashidov-sorosoidite-da-sprat-s-atakite-sreshtu-fandykova-152360", "text": "Соросоидите трябва да спрат да атакуват целенасочено столичния кмет Йорданка Фандъкова, която е направила много за града. Това обяви шефът на комисията по култура и медии в НС Вежди Рашидов, който коментира в ефира на bTV драмата с ремонта на улица „Граф Игнатиев“. \"Разходих се по Графа, защото и там се случват същите неща като при мен. Преди години снимаха всяка една плочка и камъче на Ларгото. Сега е същото с Графа. Тези атака идват от един и същ адрес и той е Соросоиден. Никога \"Граф Игнатиев\" не е бил в такова състояние. Ще я сменят. Трябва да спрат да снимат едно и също всеки ден. Тази атака е срещу Йорданка Фандъкова. Тези хора не са свършили нищо цял живот. Тези хлапета не помнят, че в София нямаше детски градини. Фандъкова построи 60. Улиците бяха отвратителни, а сега всеки вижда как изглеждат. Това го дължим на Йорданка Фандъкова. Тази атака трябва да спре\", категоричен бе Рашидов. На себе си пък бившият министър на културата си пожела да бъде здрав. „Животът е низ от хубави и лоши събития. Като цяло аз трябва да бъда много щастлив човек. От малък животът ми предложи много трудности. Останах сирак, израснах в сиропиталище. Всичко, което се случи с мен до днес, съм доволен. Не съжалявам за политиката. За мен това е професия. Там влязох заради приятелските си отношения с премиера. Вчера се чухме. Нашите отношения са прекрасни. Аз обичам приятелите си и държа на тях. 15 години се опитвам да помогна на премиера с каквото мога“, каза Рашидов, визирайки Бойко Борисов.", "date": "2018.12.16", "title": "Рашидов: Соросоидите да спрат с атаките срещу Фандъкова"}
{"url": "https://www.monitor.bg:443/bg/a/view/mile-kitich-slusha-fiki-v-doma-si-152356", "text": "Фики беше голямата изненада за публиката по време на концерт на Миле Китич в зала „Арена Армеец“ в петък, а веднага след шоуто стана ясно, че цялата фамилия на сръбската звезда са му фенове. Изпълнителят на Пайнер не беше анонсиран в рекламата на събитието, но огласи сцената в средата на концерта. „Дойдох по покана на моята колежка, приятелка и кума Галена. Тя ме покани да изпеем заедно нашия хит „Кой“. След това поздравихме хората и с „Йовано, Йованке“. Беше невероятно изживяване, много зареждащо, защото любовта, която дадохме на публиката, ни се върна многократно”, коментира, слизайки от сцената, младият Стораро. Зад кулисите Фики е имал възможността да се запознае и със съпругата на Миле Китич, не по-малко известната сръбска изпълнителка Марта Савич. Тя му признала, че с Миле и с дъщеря им Елена са му големи фенове и вкъщи слушат неговите песни. „Това е голямо признание за мен, останах без думи. Аз съм сравнително млад изпълнител и за мен е чест да ме слушат и оценяват такива легенди в жанра“, коментира още изпълнителят на „Пате“. Той разкри в аванс, че подготвя сръбски албум. Може би в него ще чуем някой българо-сръбски звезден дует.", "date": "2018.12.16", "title": "Миле Китич слуша Фики в дома си"}
{"url": "https://www.monitor.bg:443/bg/a/view/voennijat-ministyr-krasimir-karakachanov-ne-mestim-aviomuzeja-za-da-se-pravi-chastno-kargo-letishte-152364", "text": "Музеят на авиацията, който в момента се намира до 24-а Авиобаза „Крумово”, няма да се мести в Пловдив, за да се направи на освободения терен частно карго летище. Военният министър Красимир Каракачанов опроверга в Пловдив появили се спекулации по темата. По думите му „това няма как да се случи, защото теренът е на военна авиобаза. Няма как вътре да се въведат частни инициативи”. Парите за преместването са целеви, а не от бюджета на МО, припомни още той. „По-добре музеят да бъде извън авиобазата. Финансовият министър има много поддръжници на тази идея за изграждането на един голям авиационен музей, като почнем от главния прокурор Сотир Цацаров, който е от Пловдив”, обясни министърът на отбраната. Той уточни, че ако музеят бъде преместен в Пловдив, то ще има много повече посетители, отколкото има в момента. По думите на Каракачанов от 1 януари 2019г. предстои ново увеличение на заплатите на военните. То ще е средно с около 10%, но за разлика от миналата година, няма да бъде еднакво за всички под пагон. Ще има диференциация, която ще зависи от тежестта на службата. Като пример Каракачанов посочи бойците от 68-ма Бригада „Специални сили” или алпийския батальон в Смолян, службата на които е по-тежка от други военни, които имат само охранителни функции. В Пловдив Красимир Каракачанов коментира в качеството си на лидер на ВМРО и отношенията на България с Македония, като уточни, че имаме лостове, с които да спрем антибългарската кампания от Скопие. „България има лостове и те са именно този договор с Македония. В него е записано, че спорните дати и личности в общата ни история ще бъдат оценявани на базата на „научно доказани исторически факти”. Всъщност тук Скопие не изпълнява своите ангажименти”, заяви Каракачанов. Той бе категоричен, че България никога не е признавала македонски език. „Само че това, че те са решили ,че техният език се нарича македонски, не означава, че ние трябва да им дадем възможност един ден така нареченият им език да ни го налагат на някакви малцинства в България. Възнегодувах върху няколко неща от изказването на Зоран Заев, че един ден езикът им щял да се изучава в Гърция. Ами извинявайте, но те могат да претендират, че и в квартал „Кючук Париж” в Пловдив, където са предимно бежанци от гръцката част на Македония, да изучават този език. Каква е логиката? Езикът им е измислен през 1945г.”, се възмути Каракачанов. По думите му съвместната комисия не функционира, защото работата й се саботира от учените от Скопие. Те се опитвали да подменят исторически факти, като например, че цар Самуил е бил български владетел. „Те си представят общата ни история по следния начин – да се намери компромис между историческите факти и лъжата. Няма как да се измисли нещо по средата, защото Цар Самуил се е наричал български цар. Неговите наследници са се наричали български царе. Надписът от Иван Владислав е в битолския музей и на него пише: „Български наследник на българския цар Самуил построи града Битоля в защита на българския народ”. Включително сърбите до ден днешен го наричат български цар. Македонците твърдят, че той „бил цар, управлявал на територията на Македония според българската царска традиция”, разказа подробно Красимир Каракачанов. След повече от година работа от пловдивската организация на ВМРО са готови с инициативата за издигане на паметник на Тодор Александров в район „Южен” в града. Той ще бъде издигнат с дарения и се очаква откриването му да е на 4 март догодина. МО ще дари материал – гилзи, с които ще бъде отлят бюстът. Още в понеделник ВМРО – Пловдив ще изпрати остро писмо до градските власти, че искат премахването на билбордовете, които прокламират различни от общоприетите в обществото ни ценности. В Пловдив Каракачанов потвърди, че вече е наел адвокат и предстои да заведе дело за клевета срещу бившия директор на отдел „Българско гражданство” в правосъдното министерство Катя Матева. Преди време тя обяви, че има доказателства, че ВМРО и Красимир Каракачанов се издържат от продажба на българско гражданство. Искът ще бъде най-вероятно за 1 лев, уточни Каракачанов.", "date": "2018.12.16", "title": "Военният министър Красимир Каракачанов: „Не местим Авиомузея, за да се прави частно карго летище” (ВИДЕО)"}
{"url": "https://www.monitor.bg:443/bg/a/view/15-000-litra-mljako-zamryznaha-na-pytja-v-germanija-152361", "text": "Хиляди литри мляко замръзнаха върху пътното платно в германската провинция Северен Рейн – Вестфалия. Неизвестни извършители късно в събота са разлели млякото от паркиран камион цистерна, съобщи местната полиция. Шофьорът паркирал камиона цистерна в град Рютен в област Зост, за да събере още мляко от съседните ферми. Когато се върнал, около 15 000 литра мляко били разлети по пътя и замръзнали при температура около минус 4 градуса. Млякото образувало хлъзгава повърхност по цялата ширина на пътното платно, съобщиха от пожарната служба. Двайсет служители почистиха млякото от пътя с помощта на сол и вода.", "date": "2018.12.16", "title": "15 000 литра мляко замръзнаха на пътя в Германия"}
{"url": "https://www.monitor.bg:443/bg/a/view/poiskaha-levski-da-byde-objaven-v-nesystojatelnost-152359", "text": "Фирмата “Титан 77” ООД е поискала “Левски” да бъде обявен в несъстоятелност, показа проверка на Sportal. Делото е образувано на 13 ноември 2018 година. Въпросната фирма се занимава с организиране на чартърни полети, a собственици са близнаците Юлиан и Емил Ботеви. Причината е, че от „Левски“ дължат сериозна сума, която от години не е погасена. Новината бе потвърдена от изпълнителния директор на „Левски“ Красимир Иванов, който призна, че приема максимално сериозно ситуацията. „Очевидно информацията е притеснителна и утре сутрин ще направим проверка, за да видим колко са верни данните. Това не е фалшива новина, а нещо съвсем официално. Самата фирма ни е позната, ние с тях работим от няколко години, имаме едно неголямо задължение към тях, частично е издължено. Може би преди седмица имаше плащане. Отделно те симпатизират на “Левски”. Миналата година или по-миналата ни съдействаха за ДЮШ - да поръчаме 6 компютъра. Предвид отношенията ни, мисля, че дори да има въпрос, който трябва да се уточни, ще бъде решен в рамките на няколко дни. Не искам да звучи, че подценявам характера на новината, разбирам сериозността ѝ и знам как ще отекне, така че на този етап мога да кажа, че сме в състояние да решим въпроса веднага и ще се постарая да стане още в рамките на няколко дни“, коментира пред „Дарик“ Иванов. В същото време легендарният голмайстор на “Левски” и бивш старши треньор и спортен директор на \"сините\" Георги Иванов разкри защо е напуснал клуба през 2016 година. \"Тръгнах си, защото не ми харесваха нещата, които се случваха в Управителния съвет, сподели пред „Евроком“ Гонзо. - В крайна сметка един човек, особено аз, трябва да има достойнство и да си тръгне. Мога да напусна всеки, след като не съм съгласен с нещо и виждам, че си блъскам главата в стената. Бях се превърнал в някаква подметка там, в изтривалка, в която си бършеха подметките“, сподели още бившият нападател. В последния си мач преди зимната пауза „Левски“ падна с 1:2 от „Берое“ и ще зимува на третото място в Първа лига.", "date": "2018.12.16", "title": "Поискаха „Левски“ да бъде обявен в несъстоятелност"}
{"url": "https://www.monitor.bg:443/bg/a/view/nevijdan-fenomen-vylci-obikaljat-s-bezdomni-kucheta-v-osogovo-152331", "text": "Невиждан феномен беше засечен в Осоговската планина преди броени дни. Глутница бездомни кучета обикалят с вълк в подножието на планината. Невероятната гледка първоначално беше заснета от фотокапан през месец септември. Подобни данни има засечени и през месеците ноември и декември, обясни гл. ас. Елица Попова от Софийски университет „Св. Климент Охридски“, която е част от екипа, извършили проучване на дивите животни в Осоговската планина. „Това е много необичайно наблюдение, тъй като обикновено отношението на вълците към домашните кучета е агресивно. В публикуваната научна литература не открихме документиран друг подобен случай. Известно е, че кучетата произлизат от вълка и тези два вида могат да се кръстосват помежду си и да дават плодовито потомство. Това явление се наблюдава обикновено на места, където има голяма популация от скитащи кучета, а вълците са подложени на засилен ловен натиск, който води до разпадане на техните глутници. Хибридизация е установена и в България на базата на генетични изследвания на вълци. Поради странното поведение на наблюдавания индивид и някои нетипични за вълка външни белези, предполагаме, че той също може да е хибрид, т.е. не чист вълк, а кръстоска между вълк и куче. Различни изследвания показват, че подобни големи групи от скитащи (или подивели) кучета ловуват диви животни (зайци, сърни и др.), каквато е и част от храната на вълците“, обяснява още Елица Попова. По нейни думи от съществено значение е и събирането на проби за генетичен анализ от вълци и подобно изглеждащи на тях потенциални хибриди сред кучетата с цел установяване на степента на хибридизация между тези два вида на територията на Осоговската планина.", "date": "2018.12.16", "title": "Невиждан феномен! Вълци обикалят с бездомни кучета в Осогово"}
{"url": "https://www.monitor.bg:443/bg/a/view/radev-podkrepi-otkrivaneto-na-posolstvo-na-jordanija-u-nas-152349", "text": "„В днешния динамичен и глобален свят свързаността се измерва с контактите между хората, а нашите сънародници, живеещи в Йордания, и йорданците, завършили български университети, са живата връзка между двете страни.“. Това заяви държавният глава Румен Радев на среща в Аман с представители на българската общност в Йордания, съобщиха от прессекретариата на президентството. Президентът подчерта, че откриването на посолство на кралството в България ще укрепи още повече отношенията между двете държави и ще насърчи диалога между хората и бизнеса. „Работим за задълбочаване на диалога между България и Йордания на най-високо ниво, защото от това зависи да се развиват всички останали сфери от взаимен интерес“, отбеляза президентът. Той изрази надежда, че визитата му ще даде прагматични резултати с оглед на икономическия форум, организиран в рамките на посещението в Аман, с участието на представители на 30 български компании и институциите, насърчаващи връзките между бизнеса. „Както България, така и ЕС отчитат големите усилия на Хашемитското кралство да гради сигурност, мир и стабилност в региона. Вие носите на плещите си голям морален товар“, заяви още президентът и допълни, че страната ни подкрепя мирните и конструктивни инициативи на Йордания за стабилизиране на региона. По думите на българския държавен глава, благодарение на балансираната си политика страната се е оформила като остров на стабилност в Близкия Изток. Президентът посочи, че концентрацията на голям брой бежанци в Йордания натоварва образователната, социалната система и финансите на държавата. „В лицето на България имате верен приятел и страната ни прави всичко според възможностите си да помага, а по линия на ЕС и ООН подкрепя мирните инициативи на кралството“, каза Радев, който апелира повече йордански младежи да следват в българските висши училища Представителите на Клуба на завършилите в България йордански граждани, на българската общност в Йорданския университет и нашите сънародници, които живеят и работят в страната от своя страна поискаха да бъде създадено неделно училище в Аман за децата на българската общност, както и да бъде улеснено придобиването на българско гражданство за децата от смесени семейства и за хората, които са работили в България. „Доверието и взаимното уважение не само на политическо ниво, но и между представителите на бизнеса от България и Йордания, са инвестиции в последващото разширяване на двустранния икономически обмен“, посочи по-късно президентът на бизнес форума в Аман, в който участваха десетки представители на български и йордански компании в сферата на отбранителната индустрия, електрониката, хранително-вкусовата промишленост и други. В същото време в рамките на форума бяха подписани Меморандуми за сътрудничество от Хасковската търговско-промишлена палата с Аманската търговска камара и с Бизнес асоциацията „Европа-Йордания“ и беше договорен Меморандум за сътрудничество между София Тех Парк и научноизследователския център SESAME в Йордания. Държавният глава подчерта пред участниците във форума, че България може да предостави отлична възможност за достъп на йордански компании до европейския пазар от 500 млн. души, а страната ни разглежда Йордания като перспективен партньор за разширяване на българския износ към региона на Близкия Изток. По думите на Радев, в чиято програма влиза и среща с краля Абдула II утвърждаването на Йордания като регионален фактор на стабилност се цени високо както от България, така и от държавите-членки на ЕС. Като потенциални сфери за насърчаване на взаимните инвестиции и създаването на смесени предприятия президентът открои отбранителната индустрия, енергетиката, информационните технологии, електрониката и хранително-вкусовата промишленост. Държавният глава проведе среща в Йордания и с председателя на Аманската търговска камара сенатор Исса Мурад, с председателя на Аманската индустриална камара Фати Ал-Джагбер, президента на Бизнес асоциация „Европа-Йордания“ Джамал Фариз, на която бяха обсъдени перспективите за разширяване на търговския и инвестиционен обмен.", "date": "2018.12.16", "title": "Радев подкрепи откриването на посолство на Йордания у нас"}
{"url": "https://www.monitor.bg:443/bg/a/view/ilajza-dushku-poluchi-9-5-miliona-sled-tormoz-na-snimachnata-ploshtadka-152354", "text": "Актрисата Илайза Душку получи 9, 5 милиона долара обезщетение от телевизия Си Би Ес. Причината – от екипа на сериала „Бул“ я уволниха, след като се оплака от вербален тормоз на снимачната площадка. 37-годишната красавица споделила, че колегата й Майкъл Уедърли й направил редица забележки и подмятания със сексуален характер през 2017 година. Душку обмисляла дело, но в крайна сметка е постигнала споразумение със Си Би Ес. Обезщетението в размер на 9,5 милиона долара съответства на сумата, която актрисата щеше да получи, ако не беше принудително махната от главната роля в сериала. Междувременно Душку се радва на щастлив семеен живот. Наскоро стана ясно, че звездата от \"Бъфи, убийцата на вампири\" е казала заветното „да“ на бизнесмена Питър Паланджиан на тайна церемония. Чаровната брюнетка и 53-годишният й избраник, който е бивш професионален тенисист, се сгодиха през юни месец 2017-а. Екранната ясновидка Тру пази ревностно личния си живот от зоркия поглед на папараците и рядко издава информация. За Паланджиан се знае, че е възпитаник на Харвардския университет и към момента ръководи компанията за недвижими имоти, основана от баща му.", "date": "2018.12.16", "title": "Илайза Душку получи $9, 5 милиона след тормоз на снимачната площадка"}
{"url": "https://www.monitor.bg:443/bg/a/view/tragedija-pomrachi-kryga-v-bundesligata-152346", "text": "Трагедия помрачи победата на “Щутгарт“ срещу гостуващия “Херта” с 2:1 в мача помежду им от 15-ия кръг на германската Бундеслига. Херберт Гентнер, баща на капитана на швабите Кристиан Гентнер, почина на стадион „Мерцедес-Бенц Арена“ малко след последния съдийски сигнал. Повече от час след срещата от клуба обявиха официално смъртния случай. „Щутгарт” скърби за Херберт Гентнер, всички с мислите си сме при семейството му в тези тежки часове“, написаха от клуба на официалния сайт. След мача на швабите Кристиан Гентнер дава интервю с усмивка на лице. Малко след това неговият брат Томас нахлул в съблекалнята на тима и съобщил на Кристиан за случващото се. Заедно с лекаря на тима Раймонд Бест и финансовия директор Щефан Хофман двамата изтичват през микс зоната нагоре към ВИП ложите. Там санитарите и лекар се опитват да съживят с дефрибрилатор Херберт Гентнер, но неуспешно. Херберт Гентнер посещавал всички мачове на “Щутгарт” като фен. И тримата му сина играят футбол, но само Кристиан стига до Бундеслигата.", "date": "2018.12.16", "title": "Трагедия помрачи кръга в Бундеслигата"}
{"url": "https://www.monitor.bg:443/bg/a/view/policijata-izdirva-djigata-pregazil-chenge-152345", "text": "МВР съобщи, че издирва мъж, блъснал с автомобил и ранил тежко полицай. Инцидентът е станал в събота вечерта минути след 23 часа на столичния бул. \"Александър Малинов\". Полицейски екип забелязал \"Фолкваген\", за който е имало съмнение че няколко пъти не се е подчинявал на полицейски сигнали за спиране. Веднага били предприети полицейски действия и подаване на сигнал, посочва МВР. Шофьорът извършил маневра на заден ход, симулирайки намерение за спиране, и ударил паркиран лек автомобил. След това рязко потеглил напред, блъснал един от униформените и успял да избяга, се казва в съобщението на МВР. На място веднага са били съсредоточени допълнителни полицейски екипи. Пострадалият снощи 39-годишен полицай от СДВР е в тежко състояние с фрактура на бедрена кост, счупени три ребра и други наранявания, информираха междувременно от болница \"Света Анна\", цитирани от БТА. Униформеният бе блъснат с автомобил при опит за проверка на шофьор, за който е имало съмнение, че няколко пъти не се е подчинявал на полицейски сигнали за спиране. Инцидентът е станал малко след 23.00 часа, а полицаят е приет в лечебното заведение в 23.46 часа.", "date": "2018.12.16", "title": "Издирват джигита, прегазил ченге (ОБНОВЕНА) "}
{"url": "https://www.monitor.bg:443/bg/a/view/vilner-napravi-naj-dobroto-bmw-e30-m3-evo-na-balkanite-152347", "text": "Имало едно време едно BMW M3 E30, което мечтаело да се превърне в най-доброто на Балканите. Да смайва с присъствието си, със своята бързина и най-вече с вниманието към детайла. Мечта, която се сбъдва с наближаването на Коледа. Чудото обаче не е сътворено от джуджетата на добрия белобрад старец в Лапландия, а в ателието на Атанас Вилнер и неговия екип в София, от което неведнъж са излизали приказни творения. Проектът BMW E30 M3 Evo от Vilner категорично e най-големият подарък за феновете на марката, правен от ателието през 2018 година. „Текстил с винтидж привкус, който едновременно впечатлява всички и не дразни феновете на Е30”, казва Атанас Вилнер. Концепцията на салона е сериозно предизвикателство, имайки предвид предаността и отношението на почитателите на марката, особено към легендарното BMW Е30 M3 Evo. Спортните седалки Sparco са покрити със супер висококачествен кариран текстил, комбиниран с кожа по кантовете. Същата шарка се повтаря по корите на вратите, маншона на скоростния лост, тавана и дори по кората под задното стъкло. „Материалът е изключително функционален, тук не става въпрос само за визия. Той е много здрав, като същевременно допринася и за комфорта, особено през горещите дни на годината”, допълва Вилнер. Воланът е прекрасният Momo Prototipo, обшит в кожа, като цялостното усещане в салона е за смес от пистова машина и шосеен уникат. Първото се осигурява от предпазната клетка, типа на седалките, коланите и металните подови плоскости с едра перфорация. Неизбежен детайл в салона е металната табелка с надпис Vilner, боядисана в черен гланц и поставена на правилното място. Екстериорът на уникалното BMW E30 M3 Evo от Vilner е решен в червено или по-точно, в доста редкия цвят Imola Red II, което прави оригиналните Evo панели на колата още по-ефектни. Вниманието към детайла е не по-малко, отколкото това в салона. Колата е качена на олекотени 18-инчови джанти BBS RK, фаровете са Hella тонирани с чистачки. В тази кола нищо не е случайно или поставено с компромис. Това BMW E30 M3 Evo от Вилнер определено е по-бързо от шейната на Дядо Коледа. Двигателят е 3,2-литровият 6-цилиндров редови бензинов мотор S50B32 с произход от BMW M3 E36, който се развърта до магическите 9000 об/мин. Максималната мощност е 321 к.с., а максималният въртящ момент е 350 Нм. Скоростната кутия е 5-степенна механична, тягата се предава на задните колела, а окачването е KW. Всички останали компоненти са възможно най-доброто на пазара. „Философията на този проект е аналогична с тази, която следват в Singer Vehicle Design - Everything is important (Всичко е важно). От избора на материали, през внимателното им конфигуриране, до самата изработка”, допълва Вилнер. На Коледа определено стават чудеса, като това BMW E30 M3 Evo от Вилнер го доказва със своята уникалност. Проект, който категорично е един от най-добрите на Балканите.", "date": "2018.12.16", "title": "Vilner направи най-доброто BMW E30 M3 Evo на Балканите"}
{"url": "https://www.monitor.bg:443/bg/a/view/obraha-doma-na-pol-makartni-152351", "text": "Домът на сър Пол Макартни в Лондон е бил обран, а „Скотланд Ярд“ разследва престъплението. В имението за 10 милиона паунда в Северозападен Лондон е влизано с взлом, но не е ясно дали Бийтълса и съпругата му Нанси Шавел са били в него по това време, нито се уточнява какво е задигнато. Макартни имаше концерт във Виена предишната вечер. Вместо да се вайка, музикантът остави разследването на властите, а заедно с жена си се повесели на Коледното парти на колегата си от Rolling Stones Мик Джагър. Там се смеси с още знаменитости като китариста на „Търкалящите се камъни“ Рони Ууд и съпругата му Сали, фронтмена на Coldplay Крис Мартин, актрисата и модел Лили Кол и др. На купона обаче не беше забелязан Кийт Ричардс, който само преди дни обяви пред списание „Ролинг стоун“, че е скъсал с алкохола.", "date": "2018.12.16", "title": "Обраха дома на Пол Макартни"}
{"url": "https://www.monitor.bg:443/bg/a/view/spasiha-bylgarka-dyrjana-v-plen-v-germanija-152350", "text": "Гръцката полиция помогна за спасяването на похитена българка в Германия, съобщиха гръцки медии. Дъщеря ѝ, която живее и работи в Гърция, се обърнала за помощ към гръцката полиция, която разследва случая и подала информация на германските власти, предава БНР. Съобразителност на дъщерята спасява 45-годишна българка, малтретирана в Германия, съобщават гръцките медии. Контакт в социалните мрежи свързва майката с 32-годишен български гражданин, който се намира в Германия. Той кани жената на гости и след нейното пристигане ѝ отнема личните документи и я държи заключена, като я малтретира ежедневно. Показания за това пред гръцката полиция дава дъщерята, която живее и работи в Гърция. Със случая се заема Отделът за борба с измамите. По сценарий на гръцки полицаи се следят телефонните разговори между майката и дъщерята, като двете си говорят на гръцки език, който похитителят не владее. Гърците успяват да фиксират местонахождението на похитената българка, като цялата информация е предадена на германската полиция. Следва акция, като българката е освободена и е настанена в център за подкрепа на пострадали жени, съобщават от гръцката полиция. „Не се доверявайте безрезервно на контактите в социалните мрежи“, съветват гръцки полицаи.", "date": "2018.12.16", "title": "Спасиха българка, държана в плен в Германия"}
{"url": "https://www.monitor.bg:443/bg/a/view/bg-tiradjii-blokirani-ot-jyltite-jiletki-152352", "text": "Български шофьори на камиони се оказаха блокирани на френски магистрали заради протестите на „Жълтите жилетки“. Това разказват самите те във Фейсбук групи на превозвачи. По данни на нашенците най-тежко е положението на магистрала А7 в района на Болен. Там са поставени и бетонни прегради, които запушват касите за плащане на тол-такси. Местните власти са обяснили, че блокадата на скоростните пътища ще бъде вдигната чак в понеделник. Това означава, че шофьорите губят две денонощия на пътя, оплакаха се нашенците. През нощта срещу неделя пък се е стигнало и до ексцесии. „Колеги разбиват ремаркета, грабят и палят .Това се случва със съдействието на стачниците. Звънях 3 пъти на 112 полиция не дойде първия камион изгоря“, пише един от нашенците във Фейсбук. В петото действие на протестите на движението на \"жълтите жилетки\" в събота в Париж и в други френски градове са участвали 66 000 протестиращи. За сравнение миналата събота демонстрантите в цялата страна бяха 126 000. Протестите бяха белязани от по-малко насилие, отколкото предишните уикенди. Над 100 души бяха задържани. Сред протестите впечатление направи демонстрацията на пет жени, облечени с червени анораци с качулка на главите, така че да наподобяват на символа на френската република - Мариана. Те бяха разкопчали дрехите, така че да се вижда разголената им гръд, намазана с бронз. Оказа се, че това е поредната изява на пърформанс артистката от Люксембург Дебора де Робертис. Ако днес в разгара на протестното движение на \"жълтите жилетки\" се произведат отново президентски избори във Франция, то лидерката на крайната десница Марин Льо Пен ще излезе първа на първия тур. Това показва ново допитване на института ИФОП. Марин Льо Пен ще получи 27 процента от гласовете на евентуален първи тур. Ще я следва Макрон. Но той ще има с един процент повече, отколкото получи на първия тур на президентските избори миналата година. Тогава той спечели 24 процента, а сега, според допитването, ще получи 25 процента. Друго проучване на ИФОП пък показва, че рейтингът на Макрон е спаднал с два процентни пункта в сравнение с ноември. Едва 23 процента от сънародниците му са доволни от работата му.", "date": "2018.12.16", "title": "БГ тираджии блокирани от Жълтите жилетки"}
{"url": "https://www.monitor.bg:443/bg/a/view/do-15-lv-struva-elha-s-koren-v-pazardjishko-ot-gorskite-64-lv-e-v-magazinite-152335", "text": "До 15 лв. ще струва елха с корен, която ще се пусне на пазара от горските стопанства в Пазарджишко. Не такава е цената обаче в търговските вериги, където коледното дръвче в саксия струва от 46 до 64 лв. в зависимост от височината си. Общо 10 700 елхички ще осигурят за пазара горските стопанства в Пазарджишко, показва справка на  Изпълнителната агенция по горите. 2 100 дръвчета ще бъдат с покрити корени и годни за засаждане след празниците, останалите 6 700 – отсечени. Най-много – 1 900 отсечени и 100 живи коледни дървета ще бъдат от Държавното горско стопанство „Селище“ в община Сърница. От Ракитово също са предвидени общо 2000, но 1 500 ще бъдат отрязаните, а останалите 500 – с корени. Годни за засаждане ще осигурят още стопанствата „Чепино“ – 1 200 и „Пещера“ – 300. Най-ниските, посочени в документите цени, са от 3 лева за дръвчета от видовете бял бор, смърч и ела до 1 метър, с 50 стотинки повече за тези от 1 до 2 метра, а за по-големите се прибавят по 3 лева за всеки метър. По-висока е офертата на Горското стопанство в Пазарджик – по 10-15 лева за брой, като ще се предлагат и кавказки ели. Дръвчетата с корени пък ще струват от 3,90 до 15 лева. Въпреки ниските цени, предлагани от горските стопанства, в Пазарджик все повече хора предпочитат да спасят елха и да си вземат изкуствено дръвче за украсяване за Коледа.", "date": "2018.12.16", "title": "До 15 лв. за елха с корен от горските в Пазарджишко, в магазините цената чукна 64 лв."}
{"url": "https://www.monitor.bg:443/bg/a/view/paljat-svetlinite-na-kolednata-elha-v-septemvri-v-pamet-na-mladija-d-r-shkodrov-152334", "text": "Светлините на коледната елха в Септември ще бъдат запалени тази вечер в памет на загиналия в планината д-р Марио Шкодров, който работеше в Александровска болница в столицата. Младият лекар е родом от Септември и днес щеше да навърши 27 години. Предвиденото веселие и шумотевици край елхата в железничарското градче обаче няма да се състоят, уточняват от местната кметска администрация. Във вторник вечерта ще се раздават коледните подаръци на малчуганите в града. Т ази сутрин лично Константийският епископ Яков отслужи Света литургия в храма“ Св.Харалампий“, в която се помоли за здравето на младите хора в Септември. Вчера по обяд пак той отслужи опело за нелепо отишлия си Марио. В своята сърдечна проповед владиката припомни краткия, но изпълнен с любов и християнски добродетели живот на д-р Шкодров. Храмът, дворът и улицата бяха препълнени с близки, приятели и колеги на покойника, които с нестихваща скръб се молеха за упокоение на душата му. ", "date": "2018.12.16", "title": "Палят светлините на коледната елха в Септември в памет на младия д-р Шкодров"}
{"url": "https://www.monitor.bg:443/bg/a/view/grafa-lubo-i-jivko-petrov-sa-zvezdnite-gosti-na-marija-ilieva-152353", "text": "Истинска плеяда от български звезди ще поднесе Мария Илиева на концерта-промоция на новия си албум „Всичко” на 26-ти декември в столичния клуб City Stage. Заедно с Графа и Любо, Кадифения глас ще изпълни емблематичните дуети „Крадена любов”, „Чуваш ли ме” и “Alright”. Виртуозният пианист Живко Петров и Мария Илиева ще подарят на публиката специална версия за пиано и глас на баладата „Сама”, на която маестрото е автор.  Това са само част от заглавията, включени в албума на певицата „Всичко – най-доброто от Мария Илиева”, които ще бъдат изпълнени и на живо на 26 декември. Музикалното бижу, събрало най-големите хитове на певицата, включва 16 номер 1 сингъла и 4 ремикса от началото на кариерата ѝ досега и вече отбелязва завидни продажби на пазара. „Специалните гости, които поканих да участват в концерта ми, са не просто мои близки приятели и ключови фигури в албума ми, но и колоси в съвременната българската музикална сцена, артисти, които пишат историята ѝ,” сподели Мария. „Щастлива съм, че Графа, Любо и Живко Петров, с които заедно вървим по пътя на музиката вече близо 20 години, ще бъдат до мен на 26-ти декември”, добави тя. За представянето на „Всичко – най-доброто от Мария Илиева” Мария ще разчита на бенд, който включва Георги Янев (китара), Милен Кукошаров (клавишни), Мартин Ташев (тромпет и вокали), Васил Вутев (барабани) и Младен Димитров (програминг, перкусии, синтезатор). Билетите за концерта са в продажба на цена от 15лв.", "date": "2018.12.16", "title": "Графа, Любо и Живко Петров са звездните гости на Мария Илиева"}
{"url": "https://www.monitor.bg:443/bg/a/view/putin-smjata-da-oglavi-ruskija-hip-hop-152344", "text": "Президентът на Русия Владимир Путин смята, че местните власти трябва да оглавят руския хип-хоп, а не да забраняват концерти на популярните рапъри. Не си струва да се забраняват концерти, защото това ще има обратен ефект на очаквания, вместо това трябва да се действа по принципа „ако е невъзможно да бъде спряно, трябва да се оглави и да се насочва по съответния начин“, смята руският държавен глава. Освен това по време на президентския съвет по културата Путин каза следното на докладчика: „Казахте, че рапът и другата съвременна музика стои на три кита – секс, наркотици и протест. От всичко това най-обезпокоителни са наркотиците, това е път към деградация на нацията“. В последно време в цяла Русия систематично се забраняват концерти на хип-хоп изпълнители с обяснението, че в текстовете им има прекалено много смущаващи мотиви, като най-чести „клиенти“ на атаката от страна на властите са групата IC3PEAK и рапъра Хаски.", "date": "2018.12.16", "title": "Путин смята да оглави руския хип-хоп"}
{"url": "https://www.monitor.bg:443/bg/a/view/telefonen-terorist-oprazni-kazino-v-svilengrad-152339", "text": "Телефонна заплаха за поставена бомба опразни  казино в Свиленград, съобщиха очевидци на евакуацията. Инцидентът е станал в нощта на събота срещу неделя. Десетки клиенти и персоналът били евакуирани по спешност, след като анонимен мъжки глас заплашил, че всеки момент може да бъде детонирана адска машина, потвърдиха от полицията. На място веднага са пристигнали униформени и районът е бил отцепен. При проверката експерти по експлозивите не са открили взривно устройство.  Телефонният терорист с мъжки глас се издирва. Според неофициални данни, заплахата е подадена през мобилен телефон с турска сим карта, вероятно с предплатени минути, което усложнява издирването. Преди година по същия начин бе заплашено и друго казино, но тогава собствениците подписаха декларация, че няма да евакуират клиентите и персонала.    ", "date": "2018.12.16", "title": "Телефонен терорист опразни казино в Свиленград"}
{"url": "https://www.monitor.bg:443/bg/a/view/niki-iliev-protjaga-ryka-na-bg-stivyn-king-152343", "text": "Актьорът и режисьор Ники Илиев за пореден път застава до 17-годишния писател Иво Христов, станал известен като българския Стивън Кинг. ой ще е сред специалните гости на представянето на шестата книга на младия автор, който е претърпял четири мозъчни операции. Четивото „Животът не струва пари & Тя е моя“ ще бъде представено на 21-и декември в столичния „Клуб на пътешественика“ от 19 ч. Актьорът Юлиан Вергов, който затвърди статуса си на суперзвезда в престилката на доц. Банков в медицинската драма „Откраднат живот“, ще прочете на гостите любимия си откъс от книгата. Избраният за „Най-добър актьор“ в САЩ Юлиан Костов също ще сподели с присъстващите вдъхновилите го цитати. До тях ще застанат близначките Ива и Йоана Георгиеви, станали популярни с участието си в актуалния сезон на „Фермата“, който мина под надслов „Съединение“. Откъси от книгата на Иво Христов ще представят й певците Вензи и Моисей. Междувременно борбата за живот на Иво продължава. Талантливото момче от Радомир вече 5 години се бори със заболяването неврофиброматоза-тип 2, при което организмът му е склонен да образува тумори в централната нервна система. Няколко дни преди Коледа стана ясно, че се налага да бъде направена нова операция в Германия. Този път на гръбначния стълб на стойност 42 хиляди евро. Огроманата сума е непосилна за семейството му, което разчита на помощта на добрите хора. За целта те организират благотворителен базар на Фейсбук страницата му „Живот за Иво“, където продават коледни сувенири, изработени от неговата майка Милена. На 22, 23 и 28 декември ще бъдат оранизирани и разпродажби в Перник на ул. „Търговска“.", "date": "2018.12.16", "title": "Ники Илиев протяга ръка на БГ Стивън Кинг"}
{"url": "https://www.monitor.bg:443/bg/a/view/profesori-bez-zaplati-za-koleda-i-nova-godina-152341", "text": "Преподаватели, докторанти и студенти от Великотърновския университет може да останат без заплати и стипендии за Коледните и Новогодишните празници. Причината е, че сметките на ВУЗ-а от няколко дни са запорирани от русенската строителна фирма „Скални материали”, която претендира за неуредени финансови претенции с ВТУ. По време на мандата на редишното ректорско ръководство, фирмата бе един от основните строители, извършващи ремонти на територията на висшето учебно заведение. След това, при новото ръководство на ВТУ обаче, възникнаха конфликти на финансова основа. Русенската фирма еднъж преди време вече блокира сметките на търновската Алма матер, сега това се случва за втори път. Според ректора на ВТУ проф. Бонджолов случващото се има връзки с приближаващите през пролетта, избори за ново академично ръководство на университета, като се търси поредния скандал, с който да го обвържат. Сред преподавателите се носят слухове, че запорирането на заплатите е свързано с кръг около ВМРО и бившите преподаватели в университета, депутатът Милен Михом и зам. правосъдният министър Николай Проданов. Те обаче, категорично отричат да имат нещо общо със случващото се сега и с отношенията на университета с русенската фирма. В профила си във Фейсбук депутатът е бивш помощник ректор на ВТУ, Милен Михов написа: „По повод разпространените слухове във ВТУ, че аз лично и ВМРО са виновни за „блокираните“ сметки на университета и поради тази причина няма аванси съм длъжен да кажа, че това е лъжа. Защо няма аванс за колегите, защо няма стипендии за студентите да отговори ректорското ръководство, за което съм гласувал и самия аз, и което вече завършва своя мандат. Четири години на това ръководство му бяха виновни всичките, само то е невинно, за това, че не се случи нищо.", "date": "2018.12.16", "title": "Професори без заплати за Коледа и Нова година"}
{"url": "https://www.monitor.bg:443/bg/a/view/real-se-mychi-pred-poluprazni-tribuni-152338", "text": "Европейският крал “Реал” (Мадрид) надделя с 1:0 срещу 19-ия “Райо Валекано” в мач от 16-ия кръг на Ла Лига, игран на \"Сантяго Бернабеу\". Карим Бензема реализира единствения гол в 13-ата минута, а в края на срещата напусна с контузия. С успеха \"белите\" временно се доближиха на две точки от “Барселона”, който тази вечер играе с „Леванте“. Това беше последният шампионатен мач на “Реал” за тази година, като лед двубоя играчите на Сантяго Солари летят за ОАЕ, където другата седмица ще се опитат да спечелят Световното клубно първенство. Медиите в Испания обаче обърнаха внимание на една тревожна статистика относно посещението на мачовете за „Реал“. AS пише, че мачът с „Райо Валекано“ е бил наблюдаван едва от 55 229 зрители, което е само 68 процента от капацитета на стадиона (81 044). Това е трети пореден мач с подобен тип посещаемост след домакинствата на “Мелия” (55 243) и ЦСКА (Москва) (51 636). От 12-те изиграни срещи на “Бернабеу” само в седем от тях са постъпили над 60 хиляди души. От AS виждат като първи проблем за слабата посещаемост отсъствието на мегазвездата Кристиано Роналдо, който е идол на десетки милиони. Още в първия домакински мач от Ла Лига ефектът от отсъствието на португалеца беше поразителен - едва 48 466 души, което беше рекордно малко публика от 24 май 2009 година, когато Роналдо още беше играч на “Манчестър Юнайтед”. В същото време градският съперник „Атлетико“ също продължава гонитбата на върха в класирането. „Дюшекчиите“ стигнаха до успех с 3:2 при гостуването си на “Валядолид”, като това беше едва втора победа за тима на Диего Симеоне при гостуване в шампионатен мач. В герой за “Атлетико“ се превърна Антоан Гризман, който изигра своя мач номер 300 в Ла Лига. Гризи реализира две попадения (45 - дузпа и 78), а другото попадение за гостите дойде от крака на Никола Калинич (26). Нещо повече – с тези голове Гризман вече има 83 за мадриския тим, което го превръща в най-резултатния чужденец в историята на клуба. В класирането лидер е „Барселона“ с 31 точки (и мач по-малко), толкова имат също „Севиля“ и „Атлетико“, а „Реал“ (М) е четвърти с 29.", "date": "2018.12.16", "title": "“Реал“ се мъчи пред полупразни трибуни"}
{"url": "https://www.monitor.bg:443/bg/a/view/taitjanka-e-novata-mis-francija-152336", "text": "Двадесет и четири годишната Ваймалама Шавес, която е Мис Таити, спечели короната на Мис Франция на конкурса, провел се в зала \"Зенит\" в Лил, съобщават френските медии. Красавицата сподели, че титлата на най-красива французойка значи много за нея, защото години наред тя не е била уверена в себе си. В детството си е била закръглена, което й спечелило доста подигравки и обиди. Наричана била чудовище и грозотия. Ваймалама допълва, че сега в качеството си на Мис Франция ще бъде \"посланик на френските ценности на международно ниво\". Тя ще се посвети на каузата на образованието, защото, според нея то е източник на всичко. Ваймалама е завършила магистратура по мениджмънт и сега е мениджър в спортна зала. Тя мечтае в бъдеще да стане преподавател по маркетинг. Мис Таити не беше печелила титлата на Мис Франция от 20 години.", "date": "2018.12.16", "title": "Таитянка е новата Мис Франция"}
{"url": "https://www.monitor.bg:443/bg/a/view/mvr-kym-shefiorite-stojte-si-u-vas-galeri-ja-152342", "text": "От пътна полиция отправиха апел към водачите да не предприемат пътуване, ако не е крайно наложително. Причина са обилните снеговалежи, съобщиха от пресцентъра на МВР. Усложнена е пътната обстановка в страната, силен снеговалеж има в Кюстендил, Пазарджик, София, както и в района на проход \"Предел\", Юндола, Попови ливади, Сатовча и Добринище /обл. Благоевград/; Враца и Леденика /обл. Враца/; Ловеч, Троян, Ябланица, Априлци, Шипково, \"Троянски\" проход /обл. Ловеч/; Берковица /обл. Монтана/, Видин, прохода \"Шипка\", сочат данните на МВР към 13.30 часа. Летище София временно преустанови работа заради лошите метеорологични условия. В столицата на терен работят 194 снегопочистващи машини. В страната има закъсали товарни автомобили. Създадена е организация за изтеглянето им, Поради обилен снеговалеж и за снегопочистване временно е ограничено движението на моторни превозни средства над 12 т по АМ „Люлин“, посока изход София. Идентично ограничение е въведено по път I-6 Кюстендил - ГКПП „Гюешево“, между 10 - 56 км по автомагистрала „Тракия“, както и  по дестинацията - ГКПП \"Калотина\" - Сливница. Временно се ограничава движението в изпреварващата лента при км 221 на АМ \"Тракия\" поради катастрофирал товарен камион. Движението се осъществява в активната лента. Обилен сняг вали и в района на автомагистрала „Хемус“, там видимостта е намалена и заради падналата мъгла. Поради катастрофирал товарен камион, временно е ограничено движението в изпреварващата лента при км 221 на АМ \"Тракия\" и то се осъществява в активната лента Временно се ограничава движението по път I-1 Видин - Монтана по околовръстния път на гр. Монтана при км 10+590 поради изтеглянето на аварирал товарен камион. Водачите изчакват на място. За снегопочистване, временно е ограничено движението на МПС над 12 т по посока: АМ \"Струма\" от п.в \"Бобошево\" в посока София; АМ \"Люлин\" в посока изход София - водачите изчакват на място от 5-ти км при п.в. \"Мало Бучино\"; път I-6 Кюстендил- ГКПП \"Гюешево\" ; път I-8 ГКПП \"Калотина\" - Сливница. Водачите на тежкотоварни превозни средства и на леки автомобили трябва и повишено внимание, спазвайки дистанция и указанията на контролните органи. Блокирането на движението от автомобили, които не са подготвени за зимни условия, затруднява работата на снегопочистващата техника и възпрепятства пътуването на всички останали шофьори, предупредиха от АПИ. При необходимост ще се спира движението за извършване на снегопочистване и превантивна обработка на пътните участъци, за да се избегне възникването на пътни инциденти. Шофьорите, на които днес им предстои пътуване, е необходимо да тръгват на път с автомобили, подготвени за зимни условия, предупредиха и от АПИ. Националният институт по метеорология и хидрология е определил жълт код за опасно време в областите Видин, Монтана, Враца, София-град, Софийска област, Перник и Кюстендил, в които се очакват снеговалежи и образуване на снежна покривка. АПИ апелира шофьорите, на които днес не им се налага спешно пътуване в Северозападна България да се въздържат от пътуване. Водачите на тежкотоварни превозни средства и на леки автомобили трябва да тръгват на път само с подходящи гуми, да карат със съобразена скорост и повишено внимание, спазвайки дистанция и указанията на контролните органи. Блокирането на движението от автомобили, които не са подготвени за зимни условия, затруднява работата на снегопочистващата техника и възпрепятства пътуването на всички останали шофьори, уточняват от агенцията. При необходимост е възможно да се спира движението за извършване на снегопочистване и превантивна обработка на пътните участъци, за да се избегне възникването на пътни инциденти. 27-те областни пътни управления и снегопочистващите фирми работят на 24 часов режим и са в готовност за поддържане на републиканската пътна мрежа.", "date": "2018.12.16", "title": "МВР към шофьорите: Стойте си у вас (ГАЛЕРИЯ)"}
{"url": "https://www.monitor.bg:443/bg/a/view/uve-vze-derbito-devetima-v-aresta-sled-mele-152340", "text": "Намиращият се в страховита форма “Ювентус“ спечели градското дерби с „Торино“ от 16-ия кръг на италианската Серия „А“. Голямата звезда Кристиано Роналдо (70-дузпа) вкара исторически гол за седмата поредна и общо 15-а победа на „бианконерите“ в шампионата. Това бе попадение №5000 за „Старата госпожа“ в италианския елит. “Ювентус” е първият тим, който достига тази граница, а след успеха дръпна на върха с 11 точки аванс преди мача на втория “Наполи” срещу “Каляри” на остров Сардиния. Дербито не мина и без инциденти, като деветима фенове на „Ювентус“ бяха арестувани, а още петима са глобени. Санкциите са за хвърляне на ракети, димки и бомбички. Сред арестуваните е френски полицай, който е член на най-голямата фен група на “Юве” - DRUGHI, а с него е имало още седмина французи.", "date": "2018.12.16", "title": "“Юве“ взе дербито, деветима в ареста след меле"}
{"url": "https://www.monitor.bg:443/bg/a/view/alysh-verish-s-pasporti-kipi-i-v-italija-152327", "text": "Намиращото се на петдесетина километра югоизточно от Милано село Оспедалето Лодиджано има цифром и словом 2057 жители. От тях 1300 са бразилци, които до един са регистрирани на един и същи адрес – жилищна сграда с пет апартамента. Ама никой никога не им е зървал очите, просто защото бразилците никога не са се мяркали в иначе кокетното селище. И за съществуването им до неотдавна са знаели единствено местният полицай Мариано Поцоли, който е подпечатвал адресната регистрация на южноамериканците. Както и служителят от кметството Роберто Капра, който ги е вписал в общинския том на местните жители и след това те са получавали италиански паспорти. Иначе казано, постигали са заветната цел, която според запознати им е струвала 5 – 6 хил. долара. Но невиждайки нито един бразилец в подопечното си село, в началото на тази година кметицата Лучия Мици се досеща, че може би става дума за някаква далавера и уведомява прокуратурата. Не след дълго Роберто Капра и Мариано Поцоли са осъдени на по 3-4 години решетки за злоупотреба със служебното си положение и вече търкат наровете на близък затвор. Няколко дипломати от италианските консулства в Бразилия пък са отзовани в Родината, а тамошните власти издирват двамата собственици на агенцията – посредник за придобиване на заветните тескерета. Междувременно между Алпите и Сицилия са активизирани цели седем прокуратури, които започват да гледат под лупа даването на италиански гражданство на чужденци и съответно на паспорти, просто защото през последните пет години явлението бележи истински „бум“. Разкритието за раздаването на поразия и често съвсем незаконно на италиански документи на родени в други страни чужденци е на в. „Кориере дела сера“. Всекидневникът завчера пръв установи, че докато през 2013 г. в Министерството на вътрешните работи са постъпили 79 847 молби за италианско гражданство, към 31 юли 2018 г. те вече са били 295 805. Над 10 на сто от последните или към 30 000 са били подадени от родени най-вече в Бразилия и Венецуела лица, които са посочили като основен мотив на искането си нормативата от 2012 г. Тя е известна с латинското си наименование “iure sanguinis” и приема като основание за даването на гражданство на някакво далечно и неясно роднинство с прадеди на Апениините – нещо, което е съвсем лесно за манипулиране от обиграни общинари. Като само в консулството на бразилския град Сау Паулу са били постъпили рекордните 75 423 молби! И както посочва „Кориере дела сера“, от одобрените през последната година като „нови италианци“ 135 804 души, почти 10 хиляди са успели да се оправят благодарение на “iure sanguinis”. Почти всички от тях са бразилци, разбира се, има и доста венецуелци, но само някой да не си помисли, че и едните, и другите умират от желание да заживеят в родината на прадедите си. Не, тяхната заветна Мека са Съединените щати, където притежателите на италиански паспорти влизат безпроблемно и благодарение на въпросните документи съумяват да останат там завинаги. Също като 1300-та бразилци от Оспедалето Лодиджано, чиито очи кметицата им Лучия Мици никога не е мяркала.", "date": "2018.12.16", "title": "Алъш–вериш с паспорти кипи и в Италия"}
{"url": "https://www.monitor.bg:443/bg/a/view/kristo-pokazva-ranni-tvorbi-v-marakesh-152333", "text": "Един от най-известните творци с български корен – Кристо Явашев, ще направи първата си изложба в Мароко. Неин домакин ще е музеят „Ив Сен Лоран“ в Маракеш. В периода от 23 март до 2 юни в залите на музея ще бъдат изложени ранни колажи, рисунки и скулптори, реализирани през 60-те години на миналия век и отразяващи отношението на твореца и на покойната му вече съпруга Жан-Клод към модата, живото тяло и облеклото. Само преди няколко месеца нюйоркският артист развълнува Лондон с първата си работа на открито там. В езерото Сърпънтайн в Хайд парк, той издигна 7506 варела в скулптура, която кръсти „Мастаба“. Престоят на огромната плаваща пресечена пирамида зад двореца Кенсингтън съвпадна с ретроспективна изложба на 83-годишния творец и неговата муза Жан-Клод в едноименната галери „Сърпантайн“, като нещо подобно, но в умален вариант ще могат да видят и посетителите на музея в Маракеш. „Мастаба“ всъщност е проект на Жан-Клод от 1977 г. , когато в още по-голям мащаб е замислено да бъде разположена за постоянно в пустинята край Абу Даби. Затова и скулптурата напомня монументалните египетски надгробни могили, строени да защитават останките на починалите от животни, търсещи храна. Размерите й бяха внушителни 20 метра височина, 40 дължина и 30 ширина върху платформа от пластмасови кубове, а общата й стойност - около 4,5 млн. евро, платени изцяло от Явашев. Теглото на произведението беше повече от 500 тона, а празните варели бяха боядисани в бяло, червено и синьо, като останаха в Лондон до средата на септември. От внушителната скулптура в цветовете на британското знаме се впечатли дори легендата Пол Макартни, който посети езерото и си направи снимка пред творбата на Кристо. Сред най-известните му проекти през годините са опаковането на Райхстага в Берлин, на Пон ньоф в Париж, „Бягащата ограда“ в Калифорния, „Чадърите“ в Япония и САЩ, „Портите“ в Сентрал парк и др.", "date": "2018.12.16", "title": "Кристо показва ранни творби в Маракеш"}
{"url": "https://www.monitor.bg:443/bg/a/view/biosalati-za-levche-i-kolbasi-samo-ot-meso-na-fermerski-pazar-v-sofija-152329", "text": "Биосалати за левче и колбаси само от месо можеха да се купят днес на фермерски пазар София, разположен в западния край на ул. „Оборище“, до Художествената академия. Лошото време обаче силно намали броят на стопаните решили да продават стоката си на пъпа на столицата. Много от тях бяха дошли от далеч и бързаха да си тръгнат, преди снегът да затрупа пътищата и още около обяд спешно разпродаваха само изкараното на сергиите и бързаха да запалят колите в обратна посока. - суджуци, луканки, бахур, създърма и кренвирши. За последния популярен по времето на соца продукт, продавачката обясняваше, че трайността му дори в хладилник е не повече от седмица и трябва да се изконсумира в този срок. В бързането производителите от Добрич даваха стоката „на промоция“, като неголемите подкови телешки суджук излизаха по 7,50 лв. парчето. Интерес имаше и към продуктите от биволско мляко. Юмер Керим от ловешкото село Александрово обясни, че продава основно в големите градове и има малък магазин и във Варна. Той се учудва защо силно са били намалени помощите за отглеждане на биволи, а в същото време е бил качен осигурителният праг на земеделските производители. По думите по този начин след време няма да има кой да гледа животни в България. На сергията с яйцата можеше да се купи една тарелка с 12 яйца за 3,50, а две - за 6 кинта. Обикновените яйца от домашни кокошки, като на баба на село, вървяха по 40 ст., в опаковки по десет. По-големите яйца от или петарка за 10 броя, а най-големите „XL” вървяха по 0,66 лв./бр. или 4 лв. за кутийка от 6 парчета. Буркан от пчелния мед по традиция се продаваше от 10 лв. нагоре. На щанда с биомарулите производителката от Пловдивско продаваше и пресен биолук. На въпрос как се борят с вредителите, които обикновено в оранжериите са особено упорити тя обясни, че в студеното време сега по-лесно се справят с тях, като често проветряват площите. а домашното краве кисело мляко по левче за буркан от 500 грама. Успелите да дойдат преди обяат на фермерския пазар можеха да си купят и алкохолна напитка от малини или боровинки с алкохолния градус на виното. Шишето от половин литър вървеше по 8 лв. На същата цена се предлагаха и различни биосладка. На съседна сергия нормална бутилка от 0,7 л малиново вино реколта 2017 се предлагаше по 17 лв. Продавачът на биохляб го разпродаваше на скорост, като за всеки голям (бял или черен) хляб от 3,50 лв. даваше и подарък малък от лимец и бързо раздига сергията, за да избяга от виелицата.", "date": "2018.12.16", "title": "Биосалати за левче и колбаси само от месо на фермерски пазар в София"}
{"url": "https://www.monitor.bg:443/bg/a/view/zaspal-shofior-vrjaza-kamion-v-mantineli-152330", "text": "Задрямал зад волана водач на камион „Мерцедес“, пътуващ от София към Бургас стана причина за поредно произшествие по трасето на автомагистрала \"Тракия\". Инцидентът с 10-тонното возило, което е с варненска регистрация е станал преди 7,00 часа в неделя на километър  222 по аутобана преди отбивката за Нова Загора , по чудо колата не се е преобърнала и няма ранени. Отнесени са около петнадесетина метра от мантинелите на разделителната ивица, за часове е било затруднено движението в посока към морето, районът е бил отцепен часове наред от униформени служители на „Пътна полиция“. Авариралият камион бе изтеглен малко преди 12,30 часа, тепърва ще се изясняват причините за инцидента. Сходна авария , но с турски ТИР имаше и в събота по АМ „Тракия“ в участъка, контролиран от сливенската полиция, при нея водачът се размина със счупена ръка.", "date": "2018.12.16", "title": "Заспал шофьор вряза камион в мантинели"}
{"url": "https://www.monitor.bg:443/bg/a/view/stotici-izpratiha-v-nedelja-kazanlyshkija-shef-na-kat-152328", "text": "Стотици мъже и жени, близки, колеги и познати изпратиха до гроба в неделя намереният мъртъв  44-годишен началник на КАТ – Пътна полиция в Казанлък Тодор Николов. Тялото на мъжа бе положено за поклонение във фоайето на читалището в Бузовград, председател на чийто управителен съвет и бил няколко години.некролози и съболезнования имаше от роднините, съучениците му и читалищното настоятелство, но не и от РУ „Полиция“ – Казанлък. Неофициално униформени споделиха че това било заради образуваното досъдебно производство за склоняване към самоубийство срещу неизвестно лице. Пак заради официалната версия, че Николов е сложил сам край на живота си, прострелвайки се в дясното слепоочие със служебния си „ Макаров“  нямаше и свещеник , който да отслужи опело. Ковчегът бе положен в близост до гробовете на родителите му. Присъствали на огледите на местопроизшествието в петък и събота полицаи споделиха под сурдинка, че така и не били намерени двата от трите мобилни телефона на Николов, въпреки че по протежение на няколко километра бил претърсван с лодки канала, край който е починал колегата им. По думите им изстрелът е бил един, имало входно и изходно отвърстие, но проектилът не е успял да счупи страничното стъкло на автоматично заключилия си „Мерцедес“. За да стигнат до трупа на провеждащите огледа в петък се наложило да разбият прозорчето откъм задната седалка. При оглед в дома на Николов бил намерен и още един пистолет, лична собственост, който бил законно регистриран. Привечер в петък на около 30-40 м встрани от автомобила , във водите на бетонов утайник разследващите откриха 4-5 пачки с банкноти от различен номинал, включително и и валута, кожен кобур с револвер от неустановена марка, няколко кутийки с боеприпаси и картонен свитък, който предстои да бъде разчитан. Всичко това е дало основания на наблюдаващия прокурор да образува досъдебното производство срещу неизвестен извършител за склоняване към самоубийство. Дългогодишни приятели на Николов, който от 2006 година е започнал работа в РУ „Полиция“-Казанлък , а от 4 години е оглавил сектор „Пътна полиция“ са категорични, че той не е бил склонен да посегне на живота си. Никой не знаел да е бил и тежко болен , това показали и заключенията от аутопсията. Неофициално се твърди, че жена от Бузовград е видяла Николов към 19,00 часа да излиза от двора на дома си и да се качва в непознат за нея джип. Последният воден от него разговор по мобилния му телефон е бил на 12 декември към 16,20 часа със зет му по повод забравени ключове на входната врата на общото им жилище в селото. Трупът бе намерен към 13,30 часа на 14 декември при обход на полицейски патрул, съдебните медици са категорични, че смъртта е настъпила около полунощ на 12 декември. Мястото е в съседство с път край напоителен канал, по който въпреки отдалечеността му от Бузовград има движение особено през светлата част на движението, затова било и странно че заключеният Мерцедес е останал незабелязан. 15-дневен е срокът в който патоанатомите трябва да предадат окончателния си доклад от аутопсията на разследващите, тепърва ще се изготвят експертизите от балистиците за евентуално барутни частици по дясната ръка на Николов, от която е бил иззет и пистолетът му „Макаров“. „Прекалено много са очевадните разминавания между цялостното поведение на Николов през последните дни и „находките“ на мястото на инцидента, за да повярваме във версията за самоубийство.Нелогично е някой да тръгне да си слага край на живота и да разхвърля пачки , оръжие и бележник в близост, няма намерено поне досега и предсмъртно писмо…“, коментираха пожелали да останат анонимни криминалисти, някои от които дълго време са работили както с него така и с баща му.", "date": "2018.12.16", "title": "Стотици изпратиха казанлъшкия шеф на КАТ"}
{"url": "https://www.monitor.bg:443/bg/a/view/snegyt-blokira-am-hemus-vijte-vsi-ch-ki-tapi-152325", "text": "Снежната виелица от последните часове буквално блокира магистрала „Хемус“ след Ябланица. Това съобщиха за „Монитор“ шофьори, които са се озова;ли в километричното задръстване на скоростния път. По-късно от АПИ уточниха, че запушването на аутобана е станало, след като седем ТИР-а са се качили върху него въпреки ограничението за движение на тежкотоварни автомобили и впоследствие са се подхлъзнали и завъртяли, запречвайки движението. Междувременно от АПИ съобщиха, че временно се ограничава движението на МПС над 12 т по II 16 Своге - София поради обилен снеговалеж и за снегопочистване. Временно е ограничено и движението по път I-1 /E-79/ от п.к. Дунавци до гр. Монтана Спряно е и движението  по път I-1 /E-79/ от п.к. Дунавци до гр. Монтана за всички МПС, поради ПТП, между селата Ружинци и Белотинци. От пътната агенция съобщават, че движението на всички МПС се извършва по обходни маршрути, както следва: За движещите се МПС по направление гр. Видин – гр. Монтана се определя следния маршрут: Дунав мост 2 – РП І-1 /Е 79/ до п.к. Дунавци – РП ІІ-11 до с. Добри дол – РП ІІІ-112 (с. Добри дол – с. Тополовец) -гр. Монтана; За движещите се тежкотоварни МПС по направление гр. Монтана– гр. Видин се определя следния маршрут: гр.Монтана - РП ІІІ-112 (с. Тополовец - с. Добри дол ) - РП ІІ-11  с. Добри дол до п.к. Дунавци - РП I-1 /Е-79/ до Дунав мост 2. Движението се регулира със сигналисти и пътни знаци. Обилният сняг, който вали и в цялата Благоевградска област наложи временно ограничение на движението на МПС над 12 т и през прохода Предела. Тежките камиони ще изчакват при Симитли и Разлог. Временно се ограничава движението на МПС над 12 т и по път III-106  от Благоевград до ГКПП- Станке Лисичково.   Временно се ограничава движението на МПС над 12 т по АМ „Струма“ от п.в \"Бобошево\" в посока София Временно се ограничава движението на МПС над 12 т по АМ„Люлин“ в посока изход София поради обилен снеговалеж и за снегопочистване. Водачите изчакват на място от 5-ти км при п.в. „Мало Бучино“. Временно се ограничава движението наМПС над 12 т по път I-6 Кюстендил- ГКПП „Гюешево“ поради обилен снеговалеж и снегопочистване. Временно се ограничава движението в изпреварващата лента при км 221 на АМ \"Тракия\" поради катастрофирал товарен камион. Движението се осъществява в активната лента. Временно се ограничава движението по път I-8 ГКПП \"Калотина\" - Сливница за МПС над 12 т поради обилен снеговалеж и снегопочистване. Временно се ограничава движението по път I-1 Видин – Монтана по околовръстния път на гр. Монтана при км 10+590 поради изтеглянето на аварирал товарен камион. Водачите изчакват на място. Ø  Движението на тежкотоварните автомобили над 12 т посока Северна България преминава по АМ „Хемус“, същото се отнася и за автобусите; Ø  От София за Своге: път ІІ-81 София – Костинброд – път III-164 Своге – Бучин проход. Ø  Път II-18 Софийски околовръстен път /СОП – Костинброд – Бучин проход – Своге – Ребърково/; Ø  Път II-18 Софийски околовръстен път – Нови Искър – до отклонението по път II-16 Своге – София до с. Редина се движат се всички автомобили; Ø  Посока София: всички тежкотоварни автомобили над 12 т не преминават по път II-16 Своге – София, а се отклоняват по път I-1 Видин – София на с. Ребърково посока Ботевград; Ø  Автобусите пътуващи по път I-1 Видин – София от Враца към София се качват на АМ „Хемус“ при Ботевград; За пътуващите посока София от Враца, поради пълното затваряне на участъка от км 54+220 до км 54+690 на път II-16 Своге – София, се въвеждат обходни маршрути както следва: Ø  Транзитно движение посока Своге през път I-1 Мездра – Ботевград – София се забранява за тежкотоварните автомобили над 12 т; автобусите в посока София могат да преминават по АМ „Хемус“; Ø  Лекотоварното движение до Своге се движи по път II-16 Своге – София, след което се отбива по път III-164 Своге – Искрец – Бучин проход и път ІІ-81 София – Костинброд; Ø  Локалното движение ще е на пропускателен режим от екипи на пътна полиция – Мездра при с. Ребърково.", "date": "2018.12.16", "title": "Снегът блокира \"Хемус\" (ВИЖТЕ ВСИЧКИ ТАПИ)"}
{"url": "https://www.monitor.bg:443/bg/a/view/teorija-za-golemija-vzriv-e-naj-obichanoto-shou-152323", "text": "Култовият ситком „Теория за Големия взрив“, който разсмива малки и големи над десетилетие, оглави Топ 10 на най-обичаните сериали. Мащабно проучване на фондацията Uniting Generations сочи, че историята за нърд квартета в лицето на Шелдън, Ленард, Раж и Хауърд е любима на почти всяка възрастова група. Комедийното шоу е събрало около 50 % от гласовете на зрителите в диапазона на 16-24, 25-34, 35-44 и 45-54 години. То изостава с 2% от първенеца само в групата 55+ години, при която най-предпочитаният сериал е драмата „Военни престъпления“. Поради това „Теория за Големия взрив“ се нареди на върха на общата класация като най-обичаното телевизионно шоу. На втора и трета позиция са „Престъпни намерения“ и „Закон и Ред“. Топ 10 се допълва от „Военни престъпления“, The Voice, „Модерно семейство“, American Idol, „Анатомията на Грей“, „Добрият доктор“ и „Танцувай със звездите“. Припомняме, че в момента тече последният 12 сезон на „Теория за Големия взрив“.", "date": "2018.12.16", "title": "„Теория за Големия взрив“ е най-обичаното шоу"}
{"url": "https://www.monitor.bg:443/bg/a/view/dvama-na-syd-za-ubijstvo-na-semejstvo-i-palej-152321", "text": "Двама мъже застават пред съда в Габрово по обвинение в двойно убийство и палеж. Престъпленията са извършени на 11 август 2017 г. в габровското село Богданчовци. Единият от подсъдимите, Веселин Иванов, и жертвите семейство Еленка и Илия Спиридонови, били съседи в малкото балканско селце. Между тях често възниквали конфликти и скандали. Един от одновните поводи за обтегнатите отношения било кучето на Веселин, кето той пускал да се разхожда свободно по улицата. Спиридонови няколко пъти направили забележка на кошията да си прибере кучето, но той отказвал. Друг повод бил строежът, който Веселин извършвал в имота си, срещу който съседите били против. През юли 2017 г. Веселин уговорил своя познат Лъчезар Парашкевов, да убие съседите срещу заплащане от 25 хил. евро. Като за да бъде скрепена сделката му дал част от сумата, 9735 лв. на ръка. На 11 август Парашкевов изпълнил уговорката, като около 2,30 ч. след полунощ проникнал в дома на Спиридонови и ги застрелял, след което запалил къщата им и напуснал местопрестпълението. След проведеното бързо разследване от страна на габровските криминалисти, извършителят на престъплението и поръчителят са разкрити и арестувани. Срещу тях е образувано наказателно производство, завършило с пмение за предаването им на съд. срещу 60-годишния Веселин Иванов са повдигнати обвинения за склоняване към убийство, за съучастие в извършване на двойно убийство и подпалването на дома на жертвите. Той ще отговаря още и за притежаване и съхранение на 74 броя незаконни бойни патрони. Обвиненията срещу съучастникът му са прякото извършване на двойното убийство и за съхранение на 7 броя незаконни патрони. Предстои делото да се гледа в окръжния съд в Габрово.", "date": "2018.12.16", "title": "Двама на съд за убийство на семейство и палеж"}
{"url": "https://www.monitor.bg:443/bg/a/view/lidl-i-kristina-agilera-sys-syvmestna-linija-produkti-za-kosa-xtinabackstage-152332", "text": "От 20 декември Lidl и Кристина Агилера ще зарадват всички ценители на стилните визии със съвместната линия продукти за коса #XTINABACKSTAGE. През декемврийските празници всяка дама ще може да има зашеметяваща прическа, вдъхновена от музикалната звезда. Сешоар с йонизираща функция, преса за изправяне, мултифункционална маша, ретро-преса с керамично покритие и още много други ще помогнат на дамите да пресъздадат желаните от тях прически и да се приближат до екстравагантните визии на певицата. Чрез съвместното сътрудничество на Lidl и Кристина Агилера - #XTINABACKSTAGE, музикалната звезда повдига завесата и издава тайните на перфектната прическа. Без значение дали става дума за среща на работа или в университета, за специална коледна вечеря, продуктите от серията Christina Backstage са тук, за да допринесат за сияещата визия и празнично настроение на всяка дама. Специалната серия продукти за коса Christina Backstage by Christina Aguilera ще бъде налична във всички магазини на Лидл България в страната, предлагайки традиционното за Lidl оптимално съотношение качество – цена. Eдновременно с идването си у нас, тя дебютира и в останалите общо 30 държави и над 10 хил. магазина на Lidl в цяла Европа и САЩ.", "date": "2018.12.16", "title": "Lidl и Кристина Агилера със съвместна линия продукти за коса #XTINABACKSTAGE"}
{"url": "https://www.monitor.bg:443/bg/a/view/epyl-producira-animacionen-serial-za-snupi-152324", "text": "Компанията „Епъл“ ще се нагърби с продуцирането на нов анимационен сериал, чийто сюжет ще се завърти около Снупи и другите персонажи от популярните комикси „Пийнътс“. Поредицата за героите на американския художник Чарлз Шулц ще се появи на бъдещата стрийминг платформа на „Епъл“. За осъществяването на новия проект е сключен договор с канадската групировка Ди Ейч Екс Медия, която притежава 80% от авторските права над Снупи и персонажите от \"Пийнътс\". Договорът предвижда, освен сериала, да се създадат специални емисии и кратки програми, свързани с вселената на \"Пийнътс\". Ди Ейч Екс Медия ще продуцира и образователни програми, включващи персонажи от \"Пийнътс\".  ", "date": "2018.12.16", "title": "„Епъл“ продуцира анимационен сериал за Снупи "}
{"url": "https://www.monitor.bg:443/bg/a/view/naum-shopov-i-tea-nameriha-koleda-v-berlin-152326", "text": "Дни след края на снимките на шести сезон на медицинската сага „Откраднат живот“ една от звездите на сериала Наум Шопов-младши пое към Берлин, заедно с годеницата си Теа Минкова. Двамата избраха Германия за предстоящите коледни празници. Не само пищните базари и уникалната украса на немската столица обаче привлякоха дипломирания лекар, но и желанието да се присъедини към роднините си и да празнуват заедно Рождество Христово. Пък и за пръв път заедно с Теа ще седнат на семейната вечеря като годеници. В Берлин Наум се радва на уюта в дома на сестра си Невена и на усмивките на малката си племенница Линеа. Шопов и избраницата му не спират да обикалят забележителностите на града и да публикуват празнични кадри в Инстаграм. Те се отдадоха на коледната атмосфера на базара в замъка Шарлотенбург, пиха греяно вино от симпатични халби под формата на ботуш, разгледаха зоопарка, който е един от най-богатите на видове в света и най-посещаван в Европа, и се забавляваха в един от най-известните клубове Bricks, който се намира в приземието на хотел „Хилтън“ и е сред любимите места на световните звезди. Хубавите емоции на бъдещите младоженци обаче бяха помрачени от неприятно изживяване по летищата. Малко след като кацнали в немската столица, Теа установила, че в ръчния си багаж, без да забележи е пътувала с истински скалпел. Нито една проверка на отчела опасния медицински инструмент, но за сметка на това граничните власти строго следели какви количества козметика пренася. „С какво ли друго още може да минеш? Това е скандално“, коментира Наум Шопов в кратко видео, което публикува в социалните мрежи.", "date": "2018.12.16", "title": "Наум Шопов и Теа избягаха в Берлин"}
{"url": "https://www.monitor.bg:443/bg/a/view/izdirvan-za-droga-pregazi-policaj-152313", "text": "Издирван във връзка с разпространение на наркотици мъж прегази полицай в столичния квартал „Младост” 2. Инцидентът станал по време на специализирана операция по линия на наркотици, научи „Монитор”. Това се случило малко след 23 часа в събота на бул. „Александър Малинов”. Мъжът бил причакван, но вместо да спре на подадения сигнал, той минал през униформеният. Служителят на МВР е откаран в болница в тежко състояние. Имал множество счупени ребра. „Колегата лежи неподвижен на земята. Бързо изпратете линейка”, гласял сигналът, подаден към екипите на Спешна помощ, който се отзовали веднага на мястото. През това време колегите му започнали бясно преследване из цяла София. Според очевидци тъмната на цвят кола се качвала по тротоари, минавала през градинки и застрашила живота на редица хора. Автомобилът на заподозрения дори изблъскал от пътя и други коли.  В гонката се включили няколко патрулки на МВР, които постоянно се увеличавали според мястото, откъдето минавал мъжът. Той обаче успял да избяга и да се укрие. До ранния следобед в неделя той все още не беше заловен. „Лицето е установено. Знаем го кой е. В момента го издирваме. Съвсем скоро ще бъде заловен”, увериха от МВР пред „Монитор”. От там потвърдиха, че опита му за спиране е бил във връзка с провеждаща се операция по линия на наркоразпространението.", "date": "2018.12.16", "title": "Издирван за дрога прегази полицай"}
{"url": "https://www.monitor.bg:443/bg/a/view/kitajski-hakeri-otkradnali-danni-na-vms-na-sa-sht-152314", "text": "Китайски хакери са проникнали в системите на подизпълнители на американските военноморски сили и са откраднали всичко, от данни за поддръжка на кораби до планове за ракети. Това разкриват американски представители и експерти, пише \"Уолстрийт джърнъл\". Заради атаките е започнал основен преглед на киберсигурността. Хакерските набези, станали в продължение на 18 месеца, са подчертали уязвимостта на системата на военноморските сили и на техните цивилни подизпълнители. Хакерите в частност са успели да откраднат засекретена информация, касаеща нови военни технологии на САЩ. В един от случаите хакерите са получили достъп до данни, свързани със секретни чертежи на свръхзвукови противокорабни ракети, които трябвало да бъдат инсталирани на подводници.", "date": "2018.12.16", "title": "Китайски хакери откраднали данни на ВМС на САЩ"}
{"url": "https://www.monitor.bg:443/bg/a/view/zaginali-i-raneni-pri-katastrofa-na-avtobus-v-syrbija-152315", "text": "Автобус се е подхлъзнал на пътното платно и се е преобърнал в заснежена Сърбия, при което са загинали трима души. Тридесет и двама души са ранени, от които четирима са в сериозно състояние, предаде АП. Трагедията се разиграла на магистрала в Южна Сърбия близо до град Лесковац. Според полицията автобусът е бил с македонски регистрационни номера. Сърбия от вчера е покрита със сняг, което забави трафика по пътищата и доведе до инциденти.", "date": "2018.12.16", "title": "Загинали и ранени при катастрофа на автобус в Сърбия"}
{"url": "https://www.monitor.bg:443/bg/a/view/megan-markyl-ne-puska-hari-na-lov-152316", "text": "Меган Маркъл е помолила съпруга си принц Хари да не участва в коледния лов, на който той ходи от 20 години, пише в. „Дейли Мирър”. 37-годишната Меган защитава правата на животните и е категорично против въпросния „кървав спорт”. Хари пък от своя страна много харесва коледната традиция - Boxing Day shoot е ден, в който членовете на британското кралско семейство отиват на лов Сандригам. „Той почти никога не пропуска този лов”, твърди пред вестника неназован събеседник. Тази година обаче 34-годишният Хари няма да се присъедини към брат си принц Уилям и баща им принц Чарлз и ще си остане вкъщи, за да не предизвиква ненужни отрицателни емоции на бъдещата майка с коледното отстрелване на фазани. Меган е призовала съпруга си изобщо да преразгледа отношението си към животните и да яде по-малко месо. Тя е известен противник на носенето на каквито и да било кожи. Смята се, че Меган е развила особена непоносимост към лова, след като миналата година Хари е участвал в лов на глигани в Германия и по време на това мероприятие новоизпечената херцогиня е била „много нещастна“, пише в. „Дейли Мейл“. Хари не за първи път се отказва от стреляне с пушка. Миналата година той пак пропусна традиционния лов и отново заради Меган. Според коментатори това решение на принца може да развали отношенията в британското кралско семейство, които и без това, както твърдят слуховете, не са блестящи. Напрежението идва от там, че принц Уилям вижда в решението на Хари пореден пример, че той се е отдалечил от семейството си заедно с новата си жена. Както твърдят източници близки до кралското семейство, в последно време Хари много се е променил и това особено се е задълбочило след като е срещнал Меган и се е оженил за нея. Например той е започнал да напуска рано различни приеми, променил е начина си на обличане, предпочитайки различни екологични фирми, а освен това все по-често посяга към вегетарианската храна.", "date": "2018.12.16", "title": "Меган Маркъл не пуска Хари на лов"}
{"url": "https://www.monitor.bg:443/bg/a/view/dvama-tejko-bolni-bylgari-shte-jivejat-blagodarenie-na-donorstvo-152317", "text": "Нова донорска ситуация в УМБАЛ „Света Марина“-Варна дари живот на двама тежко болни българи. Семейството на 54-годишна жена, изпаднала в мозъчна смърт. вследствие на хеморагичен мозъчен инсулт, прие благородното решение и им дари възможност за нов живот. Донорската ситуация е резултат от 40 часа труд на нашите екипи, коментира проф. д-р Вилиян Платиканов, началник на Клиника по анестезиология и интензивно лечение в „Света Марина“ - Варна. Изпълнителната агенция по трансплантации координира екипи от ВМА и УМБАЛ „Александровска“, са транспортирани до Варна, където бе извършена експлантацията на органите, със самолет C-27J „Spartan“ на Военновъздушните сили. По-късно екип на проф. Владов във ВМА извърши трансплантация на черен дроб на 31-годишен пациент, а екип на доц. Янев извърши бъбречна трансплантация на 54-годишен мъж в „Александровска“. ИАТ и медицинските екипи на УМБАЛ „Св. Марина“ – Варна, ВМА София и УМБАЛ „Александровска“ изказват своите съболезнования към близките, както и уважението си към тях за взетото хуманно решение в този тежък за тях момент.", "date": "2018.12.16", "title": "Двама тежко болни българи ще живеят, благодарение на донорство"}
{"url": "https://www.monitor.bg:443/bg/a/view/997-leva-po-smetkata-na-vesela-predi-koleda-152320", "text": "997 лева бяха събрани само за три дни по сметката на онкоболната бивша учителка по български и по немски езици от Варна Весела Витанова. В началото на седмицата тя изплака пред екипа на Агенция Монитор, че до 7 януари с мъжа й Ивелин трябва да изкарат със 100 лева. С тези пари жената, която е в последен стадий и вече тежи едва 40 килограма, трябваше да си купи храна и лекарства. За едно нормално посрещане на Коледа и на Новата 2019г. тя дори не смееше да мечтае. Благодарение обаче на добри хора Весела може да бъде спокойна и да се зарадва на предстоящите празнични дни. „Вече имам усмивка на лицето си, а доскоро не смеех да се погледна в огледалото...Всички вие ми дарихте правото на Живот и радост”, каза Весела, след като в края на работния ден в петък провери банковата си сметка и установи огромната за нея постъпила обща сума. Парите са превеждани от различни хора с добри сърца от цялата страна. Общо 300 лева лични средства дариха на Весела пловдивчаните Меги Трайкова и бизнесмените Георги Цанков и Ангел Ангелов. 250 лева също лични средства дари приятелката на Меги – Петя Налбантова. 30 лева са дарени от студентката Яница Петрова от Пловдив. С дарение към Весела е и бизнес дамата Елена Кристиано. Даренията към банковата сметка на Весела не спряха до 14 декември, а се предполага, че от понеделник – 17 декември, ще има и още хора, които са решили да й помогнат. „По Коледа стават чудеса! Вярвам, защото при мен се случват в този момент. Бог живее в сърцата на много добри хора. Как да не вярва човек в добротата, в Любовта, проявени чрез хората? Много хора докоснаха душата ми и думите ми са безсилни да изразя благодарността, които изпитвам. Не зная как мога да благодаря на тези хора”, каза Весела. Тя не можеше да повярва, че със съпруга й ще могат да посрещнат достойно празниците и да изкарат до 7 януари, когато той ще получи пенсията си. Както Агенция Монитор вече писа, онкоболната жена и нейният съпруг бяха останали със 100 лева от средата на декември до 7 януари. Тяхната съдба трогна десетки читатели на Агенция Монитор, които веднага се отзоваха да помогнат.  Банка ДСК-ЕАД-Варна Име на клиент: Весела Георгиева Витанова Основание: дарение за Весела Валута: BGN IBAN:  BG80STSA93000025761462 BIC: STSABGSF  ", "date": "2018.12.16", "title": "997 лева по сметката на Весела преди Коледа"}
{"url": "https://www.monitor.bg:443/bg/a/view/safe-swarm-podobrjava-bezopasnostta-na-pytja-152319", "text": "Honda има какво да покаже на CES 2019, като се очаква да представи няколко концепции и продукта, свързани с превозните средства и роботиката. Интерес предизвиква, система за безопасност на движението, използваща комуникация между автомобилите. Системата, наричана от Honda, Safe Swarm има за цел да подобри потока на движение и безопасността.   Тестове на затворено трасе са доказали приложимостта на системата в реални условия, и Honda е готова да пусне Safe Swarm по обществените пътища съвсем скоро. Компанията планира да използва Smart Mobility Corridor 33, в Охайо за тестове. Този път ще бъде най-дългият участък, в света, с непрекъсната връзка автомобил-инфраструктура (V2I). Honda ще изпробва, както свои собствени V2V и V2X технологии, така и ще помага на други компании да тестват своите V2I и V2V комуникации. Видео на компанията, демонстрира най-новите способности на Safe Swarm, показвайки как оборудваните автомобили могат да реагират и дори да помагат на други, несвързани автомобили да реагират при включване в потока с пътни превозни средства, опасности на пътя и други.  ", "date": "2018.12.16", "title": "Safe Swarm подобрява безопасността на пътя"}
{"url": "https://www.monitor.bg:443/bg/a/view/utre-se-otkriva-predposlednata-otsechka-lot-3-3-ot-kresna-do-sandanski-152322", "text": "В понеделник в 11:30 часа ще се открият за движение още 23,6 км от автомагистрала „Струма“ в участъка между Кресна и Сандански, съобщиха от АПИ. Лот 3.3 от км 397+000 до км 420+624 е част от проекта: АМ „Струма“ - лот 3.1, лот 3.3 и тунел „Железница“. Той се съфинансира от Кохезионния фонд на Европейския съюз и националния бюджет чрез ОП „Транспорт и транспортна инфраструктура“ 2014-2020 г. На официалната церемония ще присъстват министрите на регионалното развитие и благоустройството Петя Аврамова и на транспорта, информационните технологии и съобщенията Росен Желязков, председателят на Управителния съвет на Агенция „Пътна инфраструктура“ инж. Светослав Глосов, народни представители, кметове и др. Между Кресна и Сандански са построени 3 пътни възела - п. в. „Кресна“, п. в. „Струмяни“ и п. в. „Сандански“, 25 големи съоръжения - мостове, надлез над ж. п. линията София – Кулата, селскостопански подлези и надлези, както и 4 площадки за отдих. Изпълнител на лот 3.3 е Консорциум „Струма Лот 3.3“, в който участват: „ГБС инфраструктурно строителство“ АД, „Пътстрой 92“ АД, „Главболгарстрой“ АД и „Геострой“ АД. Стойността на договора е 280 947 614,4 лв. с ДДС. Строителният надзор е на „Пътинвестинженеринг“ ЕООД. Техният договор е за 3 597 793,54 лв. с ДДС. Общата дължина на АМ „Струма“ - от Даскалово до границата с Гърция, е 150 км. Автомагистралата е част от коридор „Ориент/Източно Средиземноморие“, свързващ Видин с Кулата, и по нея преминава трафикът за Гърция. Направлението се използва като най-кратък маршрут между Западна, Централна Европа и Бяло море, а също и като връзка на Европа с Азия. Със средства от ОП „Транспорт“ 2017-2013 г. са изградени общо 69 км от АМ „Струма“ в отсечките Долна Диканя - Дупница /16,78 км/, Дупница - Благоевград /37,48 км/ и Сандански - Кулата /14,7 км/. С финансиране от ОП „Транспорт и транспортна инфраструктура“ 2014-2020 г. продължава строителството и на останалата част от трасето. Готов е лот 3.3 Кресна - Сандански /23,6 км/ и се изгражда лот 3.1 Благоевград - Крупник /12,6 км/. В края на август стартираха обществените поръчки за проектирането и строителство на найтрудния участък от АМ „Струма“ - през Кресненското дефиле, което е с дължина 23,6 км. В заключителен етап е процедурата за изпълнител на тунел „Железница“.", "date": "2018.12.16", "title": "Откриват още 23,6 км от \"Струма\" между Кресна до Сандански"}
{"url": "https://www.monitor.bg:443/bg/a/view/snejna-burja-skova-sofija-vjatyryt-spira-snegorinite-152318", "text": "В София заваля силен сняг, придружен от бурен на моменти вятър. 160 снегорина са в готовност да започнат да почистват и обработват настилките със смеси срещу заледяване, съобщи Би Ти Ви. По централните булеварди обаче се образуваха дълги колони, тъй като се оказа, че снегорините още не чистят. Причината била вятърът.  В момента се извършват обработки на общински пътища в районите Панчарево, Нови Искър, Овча купел, Кремиковци и Банкя. Обработват се и опасни и стръмни участъци, улици и булеварди, по които се движи градски транспорт. В момента общественият транспорт се движи навсякъде по обичайните си маршрути. Междувременно сериозният снеговалеж спря тока в част от кварталите на Банкя. Заради катастрофирал товарен камион, временно се ограничи движението в изпреварващата лента при км 221 на АМ „Тракия”. Забранява се преминаването на МПС над 12 т. по път I-8 ГКПП „Калотина” – Сливница. Въпреки усложнената метеорологична обстановка, при неспирен и обилен снеговалеж, Летище София работи в зимни условия, съобщиха в същото време от аеропорта. След започването на снеговалежа 6 полета са пренасочени на резервни летища. Всички останали полети се изпълняват от и до Летище София. Пистата се почиства периодично, възможни са известни отклонения в полетното разписание. Можете да получите актуална инфомация на сайта на Летище София: www.sofiaairport.bg или на телефон: +359 2 937 22 11, допълниха от там.", "date": "2018.12.16", "title": "Снежна буря скова София - снегорините кът, Банкя без ток (ОБНОВЕНА)"}
{"url": "https://www.monitor.bg:443/bg/a/view/ispancite-na-protest-za-dostoen-jivot-152312", "text": "Протести в около 200 испански града се проведоха в събота, предаде \"Телесур\". Хиляди пенсионери и техни поддръжници настояха правителството да увеличи пенсиите. Акциите бяха организирани от синдикати.  Издигнати бяха лозунги \"Може да сме възрастни, но не и глупави\". \"Който и да е на власт, пенсиите трябва да са защитени\" и \"Няма решение без мобилизация\". Участниците поискаха минимална пенсия от 1800 евро. Само в Билбао, столица на областта Страната на баските, демонстрантите са били 25 000 души. В столицата Мадрид протестът е бил по-малоброен.  Някои от протетиращите са носели набиращите популярност в цяла Европа жълти жилетки. Не се съобщава за сблъсъци и сериозни инциденти на протеста. През февруари, на друг протест, демонстрантите се обявиха срещу смешното увеличение от 0,25 процента.", "date": "2018.12.16", "title": "Испанците на протест за достоен живот "}
{"url": "https://www.monitor.bg:443/bg/a/view/sylzotvoren-gaz-i-voda-sreshtu-jyltite-jiletki-galeri-ja-152307", "text": "Полицията използва сълзотворен газ и водни оръдия за разпръсване на протестиращите от движението на \"жълтите жилетки\" на булевард \"Шан-з-Елизе\" в Париж, предаде АП. Тази събота беше петият пореден уикенд от демонстрациите. Сегашните, предимно мирни протести, бяха значително по-малки от предходните демонстрации, при някои от които имаше вандализъм и плячкосване, информира БТА. Няколко хиляди души протестираха през деня на \"Шан-з-Елизе\" в студеното и дъждовно време. Следобед се стигна до ограничени сблъсъци между демонстрантите и полицията. Органите на реда задържаха 120 човека, от които 86 бяха пратени за постоянно в ареста. Протестиращите дадоха да се разбере, че искат да поддържат натиска, въпреки че броят им беше доста по-малък, отколкото предишните седмици. Демонстрациите срещу високата цена на живота започнаха в средата на ноември. Тази седмица френският президент Еманюел Макрон направи отстъпки за удовлетворяване на исканията на протестиращите. Но някои от демонстрантите по улиците на Париж заявиха, че президентът продължава да не ги разбира.", "date": "2018.12.16", "title": "Сълзотворен газ и вода срещу Жълтите жилетки (ГАЛЕРИЯ)"}
{"url": "https://www.monitor.bg:443/bg/a/view/jaki-protesti-v-gyrcija-sreshtu-bednostta-i-makedonija-152309", "text": "Хиляди излязоха на протести срещу строгите икономии и бедността в Гърция, както и срещу споразумението за името на Македония, предадоха местни медии.   Съобщава се за поне 3 различни протестни прояви, проведени по едно и също време в столицата Атина и Солун. Има данни за най-малко двама ранени и 50 задържани от полицията. В едната демонстрация участваха пенсионери от цялата страна. Те поискаха \"да им бъде върнато отнетото\" - да се премахнат орязванията на пенсиите. Парламентът на Гърция гласува преди дни за отмяна на плановете за орязване на държавните пенсии. С този ход лявата управляваща коалиция на премиера Алексис Ципрас се надява да запази подкрепата си преди парламентарните избори, които са насрочени за следващата година. Демонстрантите обаче не вярват на властите. Шествието премина покрай сградата на министерски съвет.", "date": "2018.12.16", "title": "Яки протести в Гърция срещу бедността и Македония "}
{"url": "https://www.monitor.bg:443/bg/a/view/air-china-vze-pyrvijat-sgloben-v-kitaj-boeing-737max-8-152308", "text": "Най-големият китайски авиопревозвач Air China стана притежател на първия сглобен в Китай по лиценз пътнически самолет Boeing 737MAX 8, съобщи агенция „Синхуа”. Предаването на машината от този тип стана на церемония в центъра за сглобяване на самолети Boeing 737 в град Чжоушан, провинция Чжецзян, в източната част на най-голямата комунистическа държава. Това е и първият авиолайнер сглобен в този завод, уточнява агенцията.", "date": "2018.12.16", "title": "Air China взе първият сглобен в Китай Boeing 737MAX 8"}
{"url": "https://www.monitor.bg:443/bg/a/view/ucheni-dokazaha-lubovta-e-sljapa-152306", "text": "Всички ние сме си създали определена представа за това какъв трябва да бъде романтичният ни партньор. Проучванията показват, че в нея неизменно присъстват някои универсални черти, като добросърдечност и привлекателна външност. Но отговарят ли партньорите ни на тези идеали, или мнението ни за тях се променя с времето? Едно изследване, проведено от чешки учени, показва до каква степен романтичните партньори на хората съответстват на идеалните им стандарти и как мненията се изменят в зависимост от това дали двойката е новосъздадена, или вече утвърдена. Ако с времето съответствието между идеала ни за романтичен партньор и човека, с когото имаме отношения, става по-голямо, има две възможни причини. Първата е, че може би сме започнали връзката с мисълта, че някои качества са важни, но сме променили мнението си, Например една жена смята, че външността на мъжа е особено важна, но се е влюбила в човек с обикновен външен вид. Тя може би впоследствие е решила, че външността не е от чак толкова голямо значение. Друга възможна причина е, че сме променили критериите си за качествата на идеалния партньор. Затова жената, срещнала мъж, който е по-малко привлекателен от идеала <210>, започва да го намира за красив, след като е изпитала чувства към него. Обект на новото изследване били 408 възрастни от англоезични страни (повечето от САЩ, но също и от Канада и Великобритания). Учените ги помолили да опишат общите черти между идеала им за партньор и настоящия им спътник в живота. Хората, които били необвързани в момента на тази първа анкета, били попитани шест месеца по-късно дали междувременно са създали връзка и ако да - доколко новият партньор отговаря на идеала им. Резултатът бил 285 обвързани, 90 създали нова връзка и 33 необвързани. Доброта/искреност: състрадателен, любезен, с чувство за хумор, честен.  Статут/възможности: амбициозен, успял в професията, с добро образование.  Жизненост: физически силен, способен да ме закриля, отговорен.  Физическа привлекателност: привлекателен, секси. Първо учените разгледали разликите между оценката на участниците за настоящите им партньори и колко важни били за тях същите тези качества в притежание на идеалния партньор. Като цяло съвпаденията при участниците с по-дълги връзки били повече, отколкото при новосформираните двойки. Но дали било така, защото хората били променили идеалите си или начина, по който гледали на партньорите си? Учените не установили разлики в оценката на настоящия партньор между утвърдените и новосъздадените двойки, от което направили извода, че начинът, по който те гледали на партньора си, не се е променил с времето. Все пак, когато ставало въпрос за идеали, Интересно, че при утвърдените двойки продължителността на връзката не зависела от оценката нито на настоящия, нито на идеалния партньор, от което можело да се заключи, че нагаждането към идеала се извършвало в съвсем ранен етап на връзката. Авторите на изследването предполагат, че по-голямото съвпадение между идеалния и настоящия партньор при утвърдените двойки се дължи на факта, че те са направили оценката си в рамките на едно (първото) допитване, докато новосъздадените двойки са оценили реалния си партньор шест месеца по-късно. Учените сметнали, че това не е сериозен проблем, защото оценката на настоящия партньор била подобна при утвърдените и при новосъздадените двойки. Но те допуснали, че участниците в първото допитване може да са си променили мнението, тъй като са разбрали, че съществува несъответствие, и са се опитали да го изгладят. Дори случаят да е такъв, резултатите показват, че хората са склонни да променят идеалните си стандарти, за да ги нагодят към начина, по който виждат партньора си. Друго интересно откритие било, че и двата типа двойки се отнасяли снизходително към факта, че в повечето случаи Това било смущаващо, защото друго изследване пък показва, че тези качества са много важни за успешното партньорство. Все пак от всичките четири категории за идеал най-високо била оценена първата (доброта/искреност). Жизнеността била определена за най-маловажна, като участниците от утвърдените двойки фактически оценили партньорите си като превъзхождащи идеалите им в тази област. Изглежда, стандартите ни се променят, което е част от общата тенденция да виждаме романтичните си партньори през розови очила. Онова, което обаче не станало ясно от изследването, е защо хората променят идеалите си. Дали защото осъзнават, че нещата, които някога са намирали за важни, всъщност не са толкова съществени? Или просто се опитват да убедят себе си, че тези идеали ги интересуват по-малко, отколкото са си мислели, и наблягат на други качества само за да оправдаят факта защо са с настоящия си партньор. Вероятно по малко и от двете. Идеалният партньор не съществува, нито ние сме такива. Важното е човек да не прави компромиси със собственото си щастие.", "date": "2018.12.16", "title": "Учени доказаха: Любовта е сляпа"}
{"url": "https://www.monitor.bg:443/bg/a/view/meksiko-gotvi-plan-za-spasjavane-na-petrolnata-kompanija-pemex-152311", "text": "Мексиканското правителство подготвя план за възраждане петролната индустрия и възстановяване на нефтената компания Pemex. Прогнозата е към края на 2024 г. бедната североамериканска държава да произвежда по 2,48 млн. барела петрол на денонощие. В момента максималният добив на държавната Pemex е 1,73 млн. барела. За да се увеличи производството хазната ще инвестира в търсенето на нови залежи на въглеводороди на територията на Мексико и в шелфа по крайбрежието. Най-вероятно от 2020 г. Pemex ще започне да наема външни изпълнители за геолого проучвателните работи за новите находища, като ще се иска сондите за добив на петрол и газ да бъдат предавани „до ключ”.", "date": "2018.12.16", "title": "Мексико готви план за спасяване на петролната компания Pemex"}
{"url": "https://www.monitor.bg:443/bg/a/view/17000-na-protest-sreshtu-pravitelstvoto-v-avstrija-152310", "text": "Най-малко 17 000 души участваха във вчерашния антиправителствен протест в австрийската столица Виена. Лошото време не спря хората да изразят несъгласието си с властта. Организаторите обаче очакваха да съберат поне 50 000 съмишленици. Недоволните отбелязаха по този начин първата година, откакто управляващата коалиция взе властта. Протестиращите издигнаха редица искания. Те се обявиха както срещу имиграционната политика на правителството, така и за намаляване на работния ден и премахване на строгите икономии. Демонстрантите се обявиха срещу затягането на миграционната политика от властите в страната. Те издигнаха лозунги като \"Фашистите вън от правителството\" и \"Расизмът ме дразни\", както и се обявиха за обединение. \"Искаме различна Австрия\", обявиха опозиционни депутати. Акцията е преминала спокойно, няма данни за инциденти. Движението в столицата е било блокирано за кратко.", "date": "2018.12.16", "title": "17000 на протест срещу правителството в Австрия"}
