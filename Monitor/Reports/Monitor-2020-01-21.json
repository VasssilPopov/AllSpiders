{"url": "https://www.monitor.bg/bg/a/view/borisov-se-sreshtna-s-shefa-na-lukojl-vadim-alekperov-v-davos-186494", "text": "В Давос разговарях с президента на „Лукойл“ Вагит Алекперов. Изтъкнах сериозната работа на българското правителство за осигуряването на благоприятна бизнес среда, така че страната ни да продължи да бъде привлекателна дестинация за чуждестранните инвеститори. Това написа премиерът Бойко Борисов в профила си във Фейсбук. По време на срещата отбелязахме намерението на „Лукойл“ да развива дейността си в България, допълва Борисов. Двамата разговаряха в рамките на провеждащата се в Давос Годишна среща на Световния икономически форум, съобщи пресслужбата на Министерския съвет.", "date": "2020.01.21", "title": "Борисов се срещна с шефа на „Лукойл“ Вадим Алекперов в Давос"}
{"url": "https://www.monitor.bg/bg/a/view/ch-si-tata-izvadiha-nad-2600-imota-na-tezgjaha-186483", "text": "Над 2600 имота на длъжници извадиха на тезгяха частни съдебни изпълнители от цялата страна през януари. Това показа проверка на „Монитор“ в регистъра на публичните продажби на Камарата на ЧСИ-тата. От там се вижда, че актуалните обяви за търгове на имоти са 2602, като последните 30 от тях са публикувани след 14 часа във вторник. Освен това в сайта има и 174 обяви за продажба на МПС (виж карето – б.р.), както и още 247 обяви за продажба на движимо имущество. Данните от регистъра показват няколко интересни тенденции – основната е, че броят на обявените за публична продан имоти в последните години намалява. Още в доклада на камарата за 2018 г. стана ясно, че в платформата са публикувани 41 174 броя обяви за продажби на имущество. „За сравнение обявите са били 51 699 за 2017 г.“, подчертава се в документа. През 2018 г. обявленията за продажба на недвижими имоти са били 37 024 броя спрямо 46 545 за 2017 г. Отделно в регистъра през 2018 година са били пуснати за продажба 1606 МПС, като техният брой е само с 91 по-малко от предишната година. Освен това са публикувани и 2544 броя обяви за пуснати на търг движими вещи. Те са с малко под 1000 по-малко в сравнение с 2017 г., когато са били 3457. „Тук правим следното важно уточнение – броят на публикуваните обявления нито пък, че толкова имоти са предмет на изпълнение. В много случаи се провеждат по няколко продажби на едни и същи имоти поради липса на наддавачи“, допълват в годишния си доклад от камарата. Друга тенденция се вижда от анализ на имотите по вид и брой. Според публикуваните през януари обяви на сайта на ЧСИ-тата става ясно, че най-много са обявените за продан земеделски земи. В регистъра те са 462 – с 50 повече от пуснатите за публична продан жилища в цялата страна. Освен земи обаче ЧСИ-тата са обявили за продажба и 112 земеделски имота, които са в регулация. Търсят се купувачи и за 383 парцела на територията на България. Такова е положението и за още 138 производствени имота, които може да сменят собствениците си заради дългове. Интересна подробност е и тази, че броят на обявените за продажба къщи е само със 116 по-малък от този на апартаментите. Според данните от регистъра на ЧСИ-тата всички публикувани обяви за пуснати на търг жилища са 418, а къщите са 302. Иначе анализ показва, че Общият им брой в сайта на частните съдебни изпълнители към вторник бе 149. С 20 по-малко пък са обявите за продажба на тристайни апартаменти заради неплатени дългове. Пуснатите на търг гарсониери пък са 38, а многостайните жилища 66. Според данните близо 30 имота в регистъра за публични продажби са обявени с цена над 1 млн. лв. Рекордьор е бивша почивна станция край Бургас, която е с първоначална цена над 50 млн. лв. Имотът включва близо 69 дка земя, както и масивна двуетажна сграда, която според снимките е за основен ремонт. Желаещите да станат собственици на морския имот ще трябва да внесат 5 млн. лв. задатък по сметката на ЧСИ-то, преди да пуснат предложението с цена, която са готови да платят за почивната база. Крайният срок за това е 27 януари, а на следващия ден офертите ще бъдат отворени и ще бъде обявен купувач. Над 22 млн. лв. пък се търсят за производствен имот от 80 дка във Враца, а над 5,7 млн. лв. - за склад от 14 992 кв. м край русенската община Мартен. магазини, офиси, фабрики и други производствени имоти, както и жилищна сграда в курорта Св. Влас. Рекордьори има и сред евтините имоти. Така например срещу първоначална цена от 16 лв. всеки може да стане собственик на близо 150 кв. м парцел край Априлци. Същата сума се търси и за 5 кв. м от производствена сграда край Варна. Най-скъпият апартамент в регистъра на ЧСИ-тата пък е многостаен апартамент в столицата. Той е с площ от 215 кв. м и се намира на централната улица „Цар Самуил“, а наддаването за него започва от 773 804 лв. Общо 12 апартамента в сайта на частни съдебни изпълнители пък са пуснати на цена над четвърт милион. От тях мезонетите са 5, още толкова са многостайните жилища, а тристайните апартаменти с толкова висока цена са 2. Общо 174 МПС-та са пуснати за публична продан заради дългове, показва още проверка на „Монитор“ в регистъра на ЧСИ-тата. Половината от обявите са автомобили и джипове на длъжници, става ясно още от сайта на камарата. Още 55 пък са обявленията за продажба на камиони. Всеки, който си търси селскостопанска техника, може да разгледа и публикуваните 13 обяви за търгове в сайта на ЧСИ-тата. Най-скъпото МПС в регистъра е именно в тази категория. Става въпрос за зърнокомбайн, който се намира в село Въглен, а първоначалната му цена е 115 650 лв. В сайта има още обяви за продажбата на 9 буса, 5 ремаркета и 1 мотоциклет. От обявата се вижда, че е пуснат на продажба мотор с кош – марка „Днепър“ от 1993 г., а всеки, който иска да го купи, ще трябва да плати поне 2560 лв. СТЕЛА МАРИНОВА Националната агенция по приходите (НАП) е събрала 1 250 675,35 лв. в главници, лихви и съдебни разноски от студенти и докторанти, които не са изпълнявали задълженията си по кредити, получени по Закона за кредитиране на студенти и докторанти. Това става ясно от доклада на просветния министър Красимир Вълчев към публикувания за обществено обсъждане проект за студентското кредитиране през 2020-а. За периода 2010 г. до 30 ноември 2019 г. държавата е погасила общо 1078 заеми на университетски възпитаници на обща стойност 4 343 286,50 лв. Това означава, че за това време от НАП са успели да приберат по-малко от 1/3 от задълженията на нередовните кредитополучатели. Общата сума, която държавата е платила за същия период, пък е 5 613 576,35 лв. С останалите 1 270 289,85 лв. от държавната хазна са погасени задълженията на 36 починали студенти и докторанти - 173 218,27 лв., 193-ма кредитополучатели, които са родили второ или следващо дете, на стойност 1 017 020,39 лв., както и на 16 кредитополучатели поради настъпване на трайна неработоспособност в размер на 80 051,19 лв. Тази година за кредити могат да кандидатстват 158 566 студенти и 3481 докторанти, обучаващи се в редовна форма. В държавните висши училища съответно са 144 454 студенти и 3451 докторанти, а в частните висши училища – 14 112 студенти и 30 докторанти. От държавния бюджет пък са предвидени 2 млн. лв. за покриване на разходите по активирани държавни гаранции.", "date": "2020.01.21", "title": "ЧСИ-тата извадиха над 2600 имота на тезгяха"}
{"url": "https://www.monitor.bg/bg/a/view/debatirat-vota-na-nedoverie-v-petyk-glasuvat-go-vyv-vtornik-186475", "text": "Дебатите по вота на недоверие срещу кабинета, внесен от БСП, ще се проведат в петък. Гласуването в НС обаче ще бъде през следващата седмица – във вторник. Това означава, че ще трябва да се свика извънредно заседание на парламента. Така депутатите ще изчакат премиера Бойко Борисов да се върне от чужбина, тъй като участието му в годишната среща на Световния икономически форум в Давос приключва едва в сряда. По правилник дискусията по вота на недоверие трябва да бъде насрочена между 3 и 7 дни от внасянето му, което бе сторено на 20 януари. А гласуването трябва да е не по-рано от 24 часа след края на дебата. Ограничение в крайния срок пък няма. Това е четвъртият опит за сваляне на кабинета на Борисов, този път за провал в политиката за водата, въздуха и отпадъците. Конкретният повод е водната криза в Перник, вносът и горенето на боклук от чужбина, както и сагата около ареста на вече бившия екоминистър Нено Димов. БСП внесе 40 страници с мотиви, под които стоят подписните на 79 социалисти. Преди това от червената партия проведоха консултации с ДПС и „Воля“, а независимите депутати, които са предимно от „Атака“, отказаха въобще среща. Досега от парламентарните партии, само ДПС са декларирали подкрепа за вота, а от „Воля“ ще решат едва в средата на седмицата. Това обаче е показателно за разпределението на силите в пленарната зала. За да мине вота са нужни 121 гласа, а досега БСП и ДПС събират само 104. Това на практика означава, че успехът на вота зависи от депутатите от „Воля“и „Атака“. От ГЕРБ пък са убедени, че вотът няма да мине, а акцията на червените е опит само да всяват паника около безводието в Перник.", "date": "2020.01.21", "title": "Дебатират вота на недоверие в петък, гласуват го във вторник"}
{"url": "https://www.monitor.bg/bg/a/view/germanci-razmazaha-cska-s-5-0-186485", "text": "Тежка загуба допусна ЦСКА в първата си контрола на испанска земя. След като преди дни на лагера в Турция „червените“ биха с 4:0 казахстанския „Каспий“ в Турция, сега паднаха с 0:5 от втородивизионния германски „Нюрнберг“. В курорта Марбея треньорът Милош Крушчич пусна през първото полувреме предполагаемите титуляри, на които ще разчита през пролетта. Въпреки това обаче ЦСКА не успя да застраши сериозно вратата на съперника, като се оказа догонващ в резултата в 29-ата минута. „Нюрнберг“ поведе след попадение в куриозна атака, при която цели трима футболисти на германците пропуснаха да вкарат, преди да се разпише Лохкемпер. Първо Доведан в опита си да преодолее Бусато не уцели топката, което се получи като извеждащ пас към Черин. Той от своя страна шутира от 6-7 метра в хвърлилия се на шпагат Мазику. Последва нов опит за удар, този път на Зрелак, но и той не се получи, за да се наложи намесата на Лохкемпер, който с изстрел от 8 метра вкара за 1:0. Само четири минути по-късно отново Лохкемпер се разписа след центриране отляво и ефектен изстрел от воле в близкия ъгъл на вратаря на ЦСКА Черниаускас, появил се на мястото на Бусато секунди по-рано. През втората част „армейците“ излязоха с изцяло подменен състав, но не успяха да се разпишат, а вместо това допуснаха нови 3 гола. В 66-ата минута резултатът набъбна на 3:0 след автогол на Греъм Кери. Ирландецът, който в тази проверка се подвизава на левия бек, не успя да изчисти центриране отляво и изпрати топката в собствената си врата. В 72-ата минута „Нюрнберг“ отбеляза четвърти гол, а негов автор стана Михаел Фрай, реализирал сам срещу Шаламанов. В последната секунда пък Гълъбов направи дузпа, с която германците оформиха крайния резултат. Преди мача с „Нюрнберг“ пък главният мениджър на ЦСКА Стойчо Стоилов даде интервю пред германския таблоид „Билд“, в което разкри любопитни детайли от престоя си в „Нюрнберг“ като футболист. Бившият халф, който има 64 мача и 8 гола за клуба, призна, че е бил арестуван при пребиваването си в Германия заради фалшив паспорт. \"Нюрнберг” беше най-добрата спирка в кариерата ми, сподели Стоилов. - Да играеш пред 40 хиляди фантастични фенове - това е нещо, което никога няма да забравя. Забърках се и в неприятност, прекарах една вечер в ареста. Това е най-голямата глупост, която се е случвала в живота ми. Тогава България не беше член на Европейския съюз и бившият ми клуб (Литекс, б.р.) ми извади гръцки документи, за да мога по-лесно да премина в отбор от Англия. Но вместо това се озовах в “Нюрнберг”. Никой не е мислил, че последствията ще бъдат такива\", коментира ситуацията Стоилов.", "date": "2020.01.21", "title": "Германци размазаха ЦСКА с 5:0"}
{"url": "https://www.monitor.bg/bg/a/view/transportiraha-s-voenen-vertolet-rodilka-v-koma-186490", "text": "Родилка в тежко състояние е транспортирана от Силистра до Варна с вертолет AS 565MB Panther от състава на Военноморските сили (ВМС) на 20 януари2020 г., съобщиха от пресцентъра на ВМС. Искането за извозването на родилката е по молба на д-р Даниела Костадинова – директор на МБАЛ „Силистра” АД до Началника на отбраната. Тридесет и четири годишната жена е изпаднала в кома, поради възникнали след раждането тежки и непредвидими усложнения, довели до полиорганна недостатъчност. Използването на въздушен транспорт е било наложено от спешността на състоянието ѝ. По време на полета вертолетът е бил оборудван с реанимационно медицинско оборудване, предназначено за използване при изпълнение на задачи за авиомедицинска евакуация, а животът на родилката е бил поддържан от съпровождащия я на борда доктор Стефан Тодоров от MБАЛ-Варна към ВМА. Екипажът на вертолета, изпълнил задачата е бил в състав: капитан Атанас Георгиев – командир; капитан Христо Радкев – втори пилот; капитан Хараламби Сертев – борден авиомеханик; доктор Стефан Тодоров – борден лекар.", "date": "2020.01.21", "title": "Транспортираха с военен вертолет родилка в кома "}
{"url": "https://www.monitor.bg/bg/a/view/njama-opasnost-koronavirusyt-da-dojde-u-nas-186489", "text": "Няма опасност коронавирусът да достигне нашата страна, той не е регистриран никъде в Европа. Това увери доц. Ангел Кунчев – главен здравен инспектор. Двата смъртни случая са в китайската провинция Хубей, която е встрани от туристическите маршрути, поясни той пред „Монитор“ и припомни, че според предположенията на здравните власти там той е тръгнал от пазар за морски продукти. Световната здравна организация все още не е наясно как се предава вирусът, но се смята, че е възможно това да става от човек на човек, но само при хора, които общуват много близо, например живеят в един и същ дом. Освен в Китай, коронавирусът е изолиран още в Тайланд, Япония и Корея. По думите на д-р Кунчев е напълно възможно сам да отшуми, както това се случи през 2003-2004 г. с ТОРС, от който починаха 700 души в Китай и Хонконг. Няма лекарство, което да лекува новия коронавирус, тъй като твърде бързо структурата му се променя. Той не е от типа на грипните и се среща предимно в дивите животни, поясни пък доц. Атанас Мангъров, завеждащ детското отделение на Инфекциозна болница в София. Заразяването между тях става чрез биологичен секрет. По думите му при хората той може да наподобява грип и пневмония. Оказва се, че в България няма и тестове за откриването на заразата. Световната здравна организация свиква утре извънредна среща на експертите си заради появата на новия вирус. Към момента от него са заразени над 200 човека. Междувременно здравните власти в Китай обявиха още два смъртни случая от този причинител, с които починалите от него стават общо четирима.", "date": "2020.01.21", "title": "Няма опасност коронавирусът да дойде у нас"}
{"url": "https://www.monitor.bg/bg/a/view/gripna-epidemija-v-montana-i-plovdivsko-186486", "text": "Грипна епидемия беше обявена в цялата област Монтана и в три общини в Пловдивско, след като класните стаи там останаха почти празни заради болни деца, съобщиха от регионалните здравни инспекции вчера. Това са Карлово, Сопот и Куклен, уточни шефът на дирекция \"Надзор на заразните болести\" към РЗИ-Пловдив д-р Моника Троянчева. Учениците излизат във ваканция до края на седмицата. Ако се установи, че заболеваемостта не е намаляла, тя може да бъде удължена. През това време здравните инспектори ще следят каква е тя според отчетите на общопрактикуващите лекари за преминалите болни. В Пловдив и областта обстановката по отношение на заболеваемостта от грип е доста сериозна. Към момента Затова оттам са разпоредили да се преустановят свижданията и плановите операции, да се прекратят детските и консултациите за бременни жени и да се преустановят профилактичните прегледи и имунизациите. По думите на д-р Троянчева отсъстващите от клас болни деца надхвърлят 35%, като най-много болни има сред малчуганите от първи до четвърти клас, по данни на общините, предоставени на санитарната инспекция. В трите общини поради заболяване отсъстват и учители. Заради това от инспекцията са препоръчали да бъде обявена грипна ваканция. От РЗИ – Монтана, обясниха, че през последните дни заболеваемостта от грип и остри респираторни заболявания е скочила рязко - с около пет пъти за седмица. В момента за региона тя е като най-засегнати са децата от 5 до 15 години. Във вторник в някои класове в училищата е имало само по 2-3 деца, тъй като останалите са били болни. Грипна епидемия вече беше обявена в Хисаря, а в момента и в Дупница и Сапарева баня. Според епидемиолозите пикът на грипа се очаква през втората половина на януари и началото на февруари. Според наблюденията им заболяването вече разширява и географията, и възрастовите групи. Щамовете са и от тип А, и от тип Б, като в момента у нас върлуват „Бризбейн”, „Виктория” и „Канзас”. Някои от пациентите в болниците са приети с усложнения. Има регистрирани случаи на усложнения с менингит и енцефалит. „Рисковата възраст е между 1 и 5 години. Това са най-уязвимите деца, трима малки пациенти вече бяха лекувани в столичната Инфекциозна болница“, припомниха епидемиолозите. Заболяването започва внезапно с много висока температура – над 39 градуса, и отпадналост.", "date": "2020.01.21", "title": "Грипна епидемия в Монтана и Пловдивско"}
{"url": "https://www.monitor.bg/bg/a/view/otnetoto-v-germanija-bebe-ostava-v-socialen-dom-186491", "text": "7-месечната Катерина, която беше отнета от социалните служби в Германия, остава извън семейството си. На заседание днес съдът в град Винзен все пак е решил, че майката може да се грижи за детето си, но в социалната служба, под надзор, съобщи NOVA. На бащата е позволено да ги посещава. Решението по делото не е окончателно. В Германия са в очакване на заключително медицинско становище. От външното ни министерство са осигурили становища и на български лекари. Какво пише в тях не е достъпно за медиите. „Събраните веществени доказателства не позволяват еднозначно да се вземе решението. Целта е да се формира обективно становище по случая - има ли насилие над дете в семейството, начинът на предизвикване на травмите, евентуално виновно поведение”, обясни завеждащият консулска служба Даниел Данов. „Цяла Западна Европа всъщност имат една и съща социална система, в която реагират при случаи и хипотези за деца, поставени в риск. А именно незабавно отнемане на детето от семейството, в случай, че говорим за заплаха за живота на детето”, обясни адвокат Йорданка Бекирска. Детето беше отнето от семейството след преглед при лекар заради катастрофа. Тогава медици в Германия установили, че момиченцето има стар кръвоизлив в мозъка. Според разказа на майката социалните й обяснили, че такъв кръвоизлив се получава от разтрисане на главата на детето.", "date": "2020.01.21", "title": "Отнетото в Германия бебе остава в социален дом"}
{"url": "https://www.monitor.bg/bg/a/view/kanadskite-paparaci-si-spretnaha-lov-za-hari-i-megan-186493", "text": "Британският принц Хари и съпругата му Меган заплашиха със съд папараци заради снимки на семейството им в Канада, съобщи Скай нюз. Предупреждението бе отправено, след като в медии бяха публикувани снимки на Меган Маркъл, която се разхожда с бебето Арчи и с двете си кучета в парк във Ванкувър. Адвокати на семейството казват, че Меган е снимана без нейно съгласие и че фотографът се е криел в храстите в парка и я шпионирал. Хари и Меган твърдят, че е имало и предишни опити семейството им да бъде заснето без разрешение, докато е в дома си. Папараци постоянно били на пост край къщата им във Ванкувър, за да ги дебнат. Принц Хари пристигна във вторник в Канада, за да бъде със съпругата и сина им, след като изпълни през едни от последните си публични ангажименти като член на кралското семейство. Бъкингамският дворец оповести преди дни споразумението с херцозите на Съсекс, които пожелаха да се оттеглят от кралските си задължения и да живеят във финансова независимост. Кралица Елизабет Втора уважи желанието им. Хари и Меган занапред няма да са действащи членове на британското кралско семейство, няма да ползват титлите \"кралски височества\" и искат да се издържат сами. След като през 1997 г. загина майката на Хари – принцеса Даяна, а преди катастрофата тя бе преследвана от папараци, британската булевардна преса неформално се ангажира да не публикува папарашки снимки на членовете на кралското семейство. По-късно това понякога се нарушаваше. Принц Хари и Меган в продължение на няколко години критикуваха таблоидите за намеса в частния им живот и през есента на 2019 г. подадоха иск срещу булевардните колоси - The Sun, Daily Mirror и Mail on Sunday.", "date": "2020.01.21", "title": "Канадските папараци си спретнаха лов за Хари и Меган "}
{"url": "https://www.monitor.bg/bg/a/view/novoto-pravitelstvo-na-rusija-samo-napolovina-novo-186492", "text": "Президентът Владимир Путин назначи новото руско правителство, в което досегашният външен министър Сергей Лавров и министърът на отбраната Сергей Шойгу запазват постовете си, предаде АФП. Искрено ви желая успех, това е в интерес на цялата страна, заяви Путин на среща с членовете на новия кабинет в присъствието на новия премиер Михаил Мишустин. Изявлението беше предадено по телевизията. Премиерът на Руската федерация ще има не десет, както досега, а девет заместници съгласно подписания днес от президента Владимир Путин указ за структурата на новото правителство. Сред вицепремиерите ще има един с ранг първи вицепремиер, един пълномощен представител на президента в Далекоизточния федерален окръг и един ръководител на апарата на правителството. В друг президентски указ за първи вицепремиер е назначен Андрей Белоусов, за представител на президента в Далекоизточния федерален окръг - Юрий Трутнев и за ръководител на правителствения апарат - Дмитрий Григоренко. Останалите вицепремиери са Виктория Абрамченко, Юрий Борисов, Татяна Голикова, Алексей Оверчук, Марат Хуснулин и Дмитрий Чернишенко. Ройтерс припомня, Белоусов, досегашен икономически съветник на Кремъл, поема поста, заеман от май 2018 г. от Антон Силуанов. Дванайсет министри от предишното правителство - на Дмитрий Медведев - запазват постовете си. Владимир Колоколцев остава начело на вътрешното министерство, Сергей Лавров - на външните работи, Сергей Шойгу - на отбраната и Евгений Зиничев - на министерството на извънредните ситуации. Антон Силуанов вече няма да е вицепремиер, но остава министър на финансите. В новото правителство остават също досегашният министър на природните ресурси и екологията Дмитрий Кобилкин, на промишлеността и търговията Денис Мантуров, на развитието на Далечния изток и Арктика Александър Козлов, на селското стопанство Дмитрий Патрушев, на строителството и жилищното стопанство Владимир Якушев, на транспорта Евгений Дитрих, на енергетиката Александър Новак. В новия кабинет от 21 министри осем оглавявят министерства за пръв път. Михаил Мурашко е назначен за министър на здравеопазването, Олга Любимова - на културата, Валерия Фалкова - на науката и висшето образование, Сергей Кравцов - на просветата, Олег Матицин - на спорта, Антон Котяков - на труда и социалната защита, Максут Шадаев - на цифровото развитие, съобщенията и масовите комуникации и Максим Решетников - на икономическото развитие. Константин Чуйченко, досегашният вицепремиер и ръководител на апарата на правителството, е назначен за министър на правосъдието. Владимир Путин поздрави министрите с назначенията и им пожела успехи в работата. Той подчерта, че успешната работа на правителството на премиера Михаил Мишустин е от значение не само за отново назначените министри и вицепремиери, а и цялата страна. Президентът определи като главни задача на правителството повишаването на благосъстоянието на гражданите, както и укрепването на държавността и позициите на Русия в света. В отговор премиерът Мишустин прикани членовете на кабинета постоянно да мислят как да оправдаят доверието на президента. Премиерът каза, че всички трябва бързо да пристъпят към изпълнение на задачите, поставени от Путин, в сферата на демографията, доходите, социално слабите, здраевопазването образованието, тоест \"всичко, което се нарича повишаване на жизненото равнище на нашите хора\". Ден преди това Путин внесе в парламента предложенията си за изменения в конституцията, по-малко от седмица след изненадващото си съобщение за реформа на политическата система, предаде АФП. Проектозаконът е публикуван в сайта на държавната Дума, долната камара на руския парламент. В него се предлагат редица мерки, например засилване на ролята на парламента при номинирането на премиера и ограничаването на президентските мандати на общо два вместо два поредни. Друга мярка предвижда учредяването на Държавен съвет от президента. Според текста този орган ще е натоварен с \"определянето на основните насоки на вътрешната и външната политиката на Руската федерация\". Предлага се също кандидатите за президент на Русия вече да имат 25 години пребиваване на територията на страната вместо сегашните 10. Запазва се изискването те да са на възраст най-малко 35 години. Те освен това не трябва никога да са имали гражданство на друга страна под каквато и да било форма, включително като постоянно пребиваващи. Друго предложение е кандидатурите на ръководителите на силовите ведомства да се издигат след консултации с горната камара на парламента, Съвета на федерацията. Държавната Дума ще разгледа внесения от президента законопроект за промени в конституцията на 23 януари, съобщи първият заместник-председател на долната камара на парламента Иван Мелников. Миналата седмица Владимир Путин изненадващо обяви по време на годишното си обръщение към парламента тези конституционни промени, а след речта му премиерът Дмитрий Медведев и правителството подадоха оставки. Тази реформа съживи спекулациите за политическото бъдеще на Путин след края на настоящия му мандат през 2024 г., след който той вече няма право да се кандидатира отново за президент. Владимир Путин не е обсъждал публично бъдещето си след 2024 г., нито е одобрил свой приемник, но наблюдателите на руския политически живот са убедени, че той ще се стреми да запази влиянието си, отбелязва АФП.", "date": "2020.01.21", "title": "Новото правителство на Русия само наполовина ново"}
{"url": "https://www.monitor.bg:443/bg/a/view/brad-pit-leo-me-naricha-lubovnik-186441", "text": "Холивувдският ас Брад Пит разказа за странния прякор, който му лепнал неговият колега и партньор в „Имало едно време в Холивуд“ Леонардо ди Каприо. „Нарича ме „любовник“. Това ме притеснява малко, но вече се примирих“, коментира бившата муза на Анджелина Джоли по време на разговор с репортери на церемонията по връчването на наградите на гилдията на актьорите. 56-годишният Пит подчерта, че при работа в киното повечето от колегите актьори се сближават - започват да се притесняват един за друг, да се уважават и имат общи шеги. “Всичко е доста просто”, обясни той. По-рано в речта си на „Златните глобуси“ Брад Пит разкри, че ласкавото му обръщение към Ди Каприо е LDC.", "date": "2020.01.21", "title": "Брад Пит: Лео ме нарича „любовник“"}
{"url": "https://www.monitor.bg:443/bg/a/view/i-d-shefyt-na-bnr-prizna-v-radioto-ima-privilegirovani-186476", "text": "Изпълняващият временно длъжността генерален директор на БНР Антон Митов, призна по време на изслушването за нов шеф на медията, за която позиция той е един от шестимата кандидати, че има привилегировани хора в радиото. До това се стигна, след като Бетина Жотева – член на СЕМ, го попита защо в медията се взимат заплати, хонорари и ДМС-та и има служители, които са и репортер и водещи. В отговор Митов потвърди твърденията й и обеща да предизвика дискусия по темата. Заплащането на служителите в радиото беше един от основните акценти и в представянето на Александър Велев, който се кандидатира отново за поста след като вече е бил в директорския стол два пъти – от 1998 г. до 2001 г. и от 2016 г. до 2019 г., когато беше сменен от Светослав Костов, отстранен само няколко месеца по-късно заради спирането на сигнала на радиото за 5 часа на 13 септември 2019 г. и обвинения в отнемане свободата на словото. По време на изслушването си пред СЕМ Велев заяви, че след консултация с колегите му от Би Би Си би вкарал сегашните хонорари във фонда за заплати, чрез което ще вдигне възнаграждението на служителите, а под формата на хонорари ще останат заплащания само за изключителни творчески прояви. Той предложи и въвеждането на годишни атестации, от които да зависи увеличението на заплатите. Междувременно пред радио „Дарик“, изпълняващият временно длъжността Митов заяви, че бюджетът за 85-я юбилей на обществената медия, който е на 25 януари, е търговска тайна и още не е приет. По информация на „Дарик“ предложения разход за годишнината е в размер на 109 031 лв., 18 000 от които са за наем на Операта, 35 468,40 лв. са за организиране, а 35 343 лв. за заснемане и мултимедия и още разходи по наградата „Сирак Скитник“ и т.н.. Всичко е поверено на външна фирма, а Митов възнамерявал да намали бюджета. Припомняме че в момента тече одит на Сметната палата за разхищения и необосновани харчове от бюджетната организация, като през септември м.г. се появи информация за 4 милиона дефицит още от времето на управление на Александър Велев. След изслушаните кандидати беше и Андон Балтаков, който е бивш кадър на БНР, завършил „Йейл“ и работил за Си Ен Ен и Асошиейтид прес. В неговата концепция залага на увеличаване на собствените приходи на радиото, които според неговите сметки могат да достигнат до 4 милиона лева на година, и привличане на младата аудитория. Друг от кандидатите – Митко Димитров пък залага в плана си за медията на строга финансова дисциплина и заяви пред СЕМ: „Не бих си позволил да звъня на никого и да му казвам как той трябва да реализира своето предаване и кого трябва да покани в ефир за свой събеседник“. Кандидатката Даниела Манолова, която участва и в предишния конкурс, спечелен от Светослав Костов, пък предложи учредяването на независим експертен орган, който да оценява предложението на Управителния съвет на радиото за бюджета и неговото разпределение.", "date": "2020.01.21", "title": "И.д. шефът на БНР призна: В радиото има привилегировани "}
{"url": "https://www.monitor.bg:443/bg/a/view/geshev-naredi-proverka-na-razsledvanijata-sreshtu-hora-s-2-dela-186472", "text": "Главният прокурор Иван Гешев разпореди на административните ръководители на прокуратурите да извършат извънредна проверка на разследванията срещу обвиняеми с две и повече досъдебни производства и да повишат ефективността на взаимодействието с МВР по тези дела, съобщиха от държавното обвинение. Окръжните и районните прокуратури трябва да извършват периодични тематични проверки, които да включват анализ на състоянието и динамиката на досъдебните производства срещу обвиняеми с две и повече дела и контрол за срочността на приключването им. Наблюдаващите прокурори трябва да осигурят приоритетно и бързо провеждане на разследванията срещу един и същ обвиняем, ако се налага и чрез формиране на екипи. Възложено е да бъдат взети адекватни на обществената опасност на престъпленията и на личността на обвиняемия мерки за неотклонение и други мерки за процесуална принуда. Наблюдаващите прокурори трябва да преценяват за всеки конкретен случай необходимостта от внасяне на искане в съда за вземане на мярка за неотклонение „задържане под стража“ или „домашен арест“, както и да указват на полицията провеждане на действия за противодействие на битовата престъпност. Ако бъдат констатирани нарушения на мярката за неотклонение и укриване от органите на досъдебното производство, наблюдаващите прокурори трябва да поискат замяна на наложената мярка с по-тежка.", "date": "2020.01.21", "title": "Гешев нареди проверка на разследванията срещу хора с 2 дела "}
{"url": "https://www.monitor.bg:443/bg/a/view/bfs-zategna-kontrola-nad-chujdencite-izvyn-es-186469", "text": "БФС затегна сериозно контрола върху играчите, които нямат паспорти на държави от Европейския съюз. Досегашната практика бе футболната централа да заобикаля закона за чужденците, които получаваха специално разрешение за игра, въпреки че нямат необходимите документи. Достатъчно бе да се представи бележка, че е входирано искане за работна виза, а през това време футболистът получаваше право да играе. След среща с ръководствата на Агенция по заетостта и дирекция Миграция при МВР обаче от БФС сложиха край на тази практика. Вече е в сила нова разпоредба, според която за да бъде каротекиран един играч извън ЕС, трябва цялата процедура да е завършила, за да няма нарушение на закона. Самото разглеждане на документите отнема между месец и половина и два месеца. Това на практика означава, че ако даден клуб привлече чужденец извън ЕС в края на трансферния прозорец, няма да може да го използва за почти половината мачове след това през полусезона, докато трае процедурата. Всички клубове вече са запознати с промяната, която утежянва привличането на играчи без европаспорти, допълниха от БФС.", "date": "2020.01.21", "title": "БФС затегна контрола над чужденците извън ЕС"}
{"url": "https://www.monitor.bg:443/bg/a/view/rozov-parking-v-kitaj-predlaga-po-shiroki-mesta-za-jenite-186473", "text": "По-широки розови места за паркиране предлага мол в китайския град Далиен. Розовият паркинг е направен по решение на ръководството на мола с мотив, че жените имат проблем с наместването на автомобилите си в стандартните очертания на подземния гараж. „Това е направено от уважение към жените, но всъщност представлява обида“, коментира една китайка, която обвинява управата на търговския център в сексизъм. Китай официално признава равенството между половете, което е и едно от комунистическите начала. Все пак, консервативните схващания още са дълбоко вкоренени в китайското общество. Тази „розова“ инициатива, която вече съществува и в други страни като Южна Корея, Малайзия, Кувейт, но и в Германия и Австрия.", "date": "2020.01.21", "title": "Розов паркинг в Китай предлага по-широки места за жените"}
{"url": "https://www.monitor.bg:443/bg/a/view/dyrjavata-zadelja-1-mln-lv-za-izkupuvane-na-gori-ot-chastnici-186479", "text": "1715 заявления от собственици на гори за изкупуване от държавата са подадени до 15 януари. Това е с 54% повече от заявленията, подадени през предишната кампания през 2016 година, когато те бяха 1112, съобщиха от Министерството на земеделието, горите и храните. Почти двойно се е увеличил броят на заявленията до Северозападно държавно предприятие – Враца като от 289 през 2016 г. сега са достигнали 536. Голям е интересът и на територията на Държавно предприятие - Смолян, където броят се е увеличил с над 60% от 118 на 191. С 54% се е увеличил броят на заявленията на територията на Северно централно държавно предприятие – Габрово, от 147 през 2016 г. до 226 сега. Близо 50% е и ръстът в Югоизточно държавно предприятие - Сливен – от 266 на 386 заявителя. В Югозападно държавно предприятие – Благоевград, подадените заявления сега са 295 при 214 през 2016 г. Най-малко са подадените заявления в Шумен – 81, при 78 през 2016 г. Държавата изкупува горски като общият размер на имотите, предложени от един собственик, не може да надхвърля 50 дка. За целта са заделени 1 млн. лева. Първият етап на процедурата за изкупуването стартира на 1 октомври 2019 г. и приключи на 15 януари 2020 г., когато приключи приемът на заявления за закупуване. До средата на април ще приключи и работата на комисията по оценяване. Тя ще извърши преглед на предложенията за съответствие със заложените критериите, оценка на имотите и класиране. След този срок ще бъде направено предложение за закупуване към собствениците и те ще имат 3 месеца за изповядване на сделките, така че в средата на годината се очаква цялостното приключване на кампанията. При проведената през 2016 г. кампания бяха финализирани сделки за 126 имота с обща площ 1029 дка на стойност близо 600 000 лева.", "date": "2020.01.21", "title": " Държавата заделя 1 млн. лв. за изкупуване на гори от частници"}
{"url": "https://www.monitor.bg:443/bg/a/view/rajonyt-okolo-teatyr-sofija-blokiran-zaradi-iztichane-na-gaz-186482", "text": "Източникът на миризмата се оказва, че е стъклена бутилка с препарат, чиято миризма прилича на тази на пропан бутан. Предполага се, че част от препарата е изхвърлен в шахта, а останалата заедно с бутилката е изхвърлена в контейнер да разделно събиране на отпадъци. От общината увериха, че не става дума за изтичане на газ, защото този район не е газифициран. Въпреки това хората, живеещи в района, не бяха допускани часове наред до домовете си заради мерки за сигурност. Сигналът за изтичане на газ блокира района около театър \"София\" в центъра на столицата. Автобусите от линии 11, 404 и 213 временно се движеха по променен маршрут, а автобусите от линия 213 са отклонени, съобщиха от Столична община. На място все още има ограничителни ленти, но служители на общината и пожарната успокояват, че няма опасност за хората, които живеят в района. Те ще бъдат допуснати до домовете си веднага след премахването на контейнера. Въпреки това миризмата ще продължи да бъде усещана още няколко дни. От МВР посочват, че районът е отцепен. На място са екипи на пожарната и полицията. Автобусите, обслужващи линии 11 и 404 се движат от гара \"Подуяне\" по бул. \"Данаил Николаев\" и по маршрута си, а автобусите от линия 213 са отклонени от бул. \"Евлоги и и Христо Георгиеви\", \"Янко Сакъзов\" през кръговото кръстовище при паметника на Васил Левски, Сточна гара и по маршрута си към Централна гара. Очаквайте подробности!", "date": "2020.01.21", "title": "Бутилка с препарат причинила миризмата на газ край театър \"София\" (ОБНОВЕНА)"}
{"url": "https://www.monitor.bg:443/bg/a/view/50-nuansa-typo-ili-naj-skuchnite-romantichni-filmi-na-vsichki-vremena-spisyk-186471", "text": "Здравейте, скъпи блондинкофили! След по-малко от месец идва Свети Валентин и любовта витае във въздуха. Търговците се подготвят за Деня на влюбените както подобава – отрупват витрините със смачкани плюшени мечета, евтини шоколадови бонбони и всякакви боклуци във формата на сърце. Обвързаните мъже страдат, че не могат да полеят Трифон Зарезан на тежка маса с приятели (както ще направим ние), а дамите умуват върху две неща. Едното е дали да си купят скъпо еротично бельо или да изненадат половинките си директно както майка ги е родила, за да спестят пари за онзи ненужен чифт обувки №359, който им е намигнал в магазина. Другата им дилема е не по-малко тривиална – с каква романтична боза да измъчат клетия си избраник (надявайки се, че той няма да заспи пред телевизора). За вашето улеснение русите ни глави събраха филмотека с най-тъпите филми, които не трябва да гледаме с половинките си (или изобщо). В нашата класация безапелационно води  . Базираща се върху слаби секссцени между бизнесмена със садо-мазо наклонности Крисчън Грей (Джейми Дорнан) и любимата му Анастейша (Дакота Джонсън), лентата не предлага нищо интригуващо извън оборудването в култовата Червена стая за игри. В списъка с продукции, с които не трябва да си губите времето, влизат още:", "date": "2020.01.21", "title": "50 нюанса тъпо... или най-скучните романтични филми на всички времена (СПИСЪК)"}
{"url": "https://www.monitor.bg:443/bg/a/view/pet-pyti-poveche-deca-v-seloto-s-16-osinoveni-shtyrkelovi-gnezda-186468", "text": "„Пет пъти повече деца се родиха в нашето село за една година“, похвали се на Бабинден председателят на читалището в гоцеделчевското село Баничан Румяна Джибова. Селото е известно с осиновените 16 щъркелови гнезда. До миналата година демографската статистика в Баничан е отчитал отрицателен прираст. За първи път новородените са в пъти повече, споделя  Румяна Джибова: \"Радостното за нас е, че за последната една година бабинчетата ни са в повече - 15. От дълги години такава радост не сме имали\", каза тя. Възрастните хора в селото може да започнат да вярват, че щъркела, наистина донася новородените бебета, а това вероятно има връзка с осиновените щъркелови гнезда. Интересът към инициативата на читалището в Баничан за осиновяване на всички щъркелови гнезда в Баничан, която получи световна популярност, със сигурност е повлияла младите семейства да се върнат у дома и да имат повече деца, споделя Румяна Джибова. И тази година ритуалът „бабуване“ събра всички баби и прабаби в здравната служба: \"На този ден, когато се мият ръцете на бабата, тя хвърля водата нагоре, и нарича, „както водата е нагоре, така да растат децата.“ После бабата впръсва малко от водата в пазвата на майката, ако тя е първескиня, та следващото бебе по-лесно да се ражда\", разказа легендата Румяна Джибова.", "date": "2020.01.21", "title": "Пет пъти повече деца в селото с 16 осиновени щъркелови гнезда"}
{"url": "https://www.monitor.bg:443/bg/a/view/slavija-i-beroe-biha-zaguba-za-cherno-more-186481", "text": "“Славия” победи с 3:2 руския “Оренбург” във втората си контрола на турска земя. Проверката в Алания бе изпълнена с нерви, като на няколко пъти футболисти на двата тима се спречкваха след груби влизания. Радослав Кирилов в 44-тата минута изведе \"белите\" напред в резултата, а Емил Стоев в 62-ата удвои. Георги Зотов намали изоставането на руския тим четвърт час преди края на мача. Георги Йомов в 84-ата минута отбеляза трети гол за българите, а в самия край на мача Кулишев оформи крайното 3:2 за „Славия“. В предната си контрола “белите” завършиха наравно 2:2 с “Олександрия”. Следващата проверка на водения от Златомир Загорчич състав е на 25 януари със „Спартакс“ (Юрмала). „Берое“ пък записа втори пореден успех на подготвителния си лагер в Турция. Тимът на Димитър Димитров-Херо се наложи с 1:0 над румънския „Сепси“, а единственото попадение беше дело на Мартин Камбуров. Ветеранът беше точен от дузпа в 43-ата минута, разписвайки се във втори пореден мач, а \"заралии\" надвиха втори тим от елита на Румъния. В първата си проверка \"зелените\" победиха с 2:1 „Ботошани“. Румънският тим, който се намира на осмо място в местната Лига 1 след есенния дял на първенството, стартира от първата минута с Радослав Димитров, докато Стефан Велев бе резерва. На 24 януари „Берое“ ще играе срещу „Лехия“ (Гданск). В същото време „Черно море“ загуби с 1:3 от петия в украинското футболно първенство „Олександрия“ в контрола в Алания. Двубоят се игра в четири части от по 30 минути по предварителна договорка между треньорските щабове на двата отбора, а украинците стигнаха до успеха с три безответни попадения в последната четвърт. Преди това варненци поведоха в резултата с попадение на Денислав Ангелов в 36-ата минута. В следващата си контрола „Черно море“ ще играе на 23 януари срещу „СКА Хабаровск“ (Русия).", "date": "2020.01.21", "title": "„Славия“ и „Берое“ биха, загуба за „Черно море“"}
{"url": "https://www.monitor.bg:443/bg/a/view/borisov-s-moneta-ot-dyrjavnija-departament-na-sa-sht-v-davos-186474", "text": "Премиерът Бойко Борисов получи специална монето от Държавния департамент на САЩ в Давос, където е за годишната среща на Световния икономически форум в швейцарския град. Това стана ясно от пост на премиера в профила му във Фейсбук със снимки на монетата. \"Като знак на приятелство и уважение между двете държави, заместник-държавният секретар по икономически растеж, енергетика и околна среда Кийт Крач ми подари специална монета от Държавния департамент на САЩ\", написа Борисов. Двамата с Крач обсъдили речта на американския президент Доналд Тръмп по време на форума, съобщиха от пресслужбата на кабинета.  „Имаше много оптимизъм в нея. Радвам се, че нашето стратегическо партньорство е точно в тези сфери, за които Тръмп говори - работни места, доходи, сигурност, мощна икономика“, отбелязал министър-председателят. Борисов добавил, че е разговарял и с Иванка Тръмп. „Идеята, която тя има, е много важна за нашия регион и е в сферата на безработицата сред младите хора“, посочил премиерът пред Крач.  По време на разговора Борисов акцентирал върху  две големи мероприятия, които трябва да се проведат в София тази година - процесът „Акаба“, който страната ни организира с краля на Йордания и \"Берлинският процес\", който домакинстваме съвместно със Северна Македония. Той изтъкнал още, че енергийният сектор давалшироко поле за сътрудничество между България и САЩ. „Партньорството ни в тази област има потенциал да допринесе за укрепване на енергийната сигурност на страната ни и за диверсификация на енергийните източници и маршрути, включително посредством внос на втечнен природен газ при изгодни за България условия“, подчертал Борисов.  Отбелязал и американската подкрепа за важни инфраструктурни и проекти - газовата връзка с Гърция, терминала за втечнен газ при Александруполис. категоричен бил премиерът.  Иначе програмата на Борисов през първия ден на форума в Давос бе изключитрелно натоварена, като той успя да проведе 13 срещи, както и да напарви изявление на дискусията за бъдещето на Западните Балкани. Успя да разговаря с дъщерята на USA - президента Доналд Търмп - Иванка, която е част от делегацията на Белия дом, както и с шефката на ЕК Урсула фон дер Лайен, шефа на ЕП Давид Сасоли, президента на Азербайджан Илхам Алиев, на Поша Андрей Дуда, редица балкански лидери - премиера на Хърватия Андерей Пленкович и президента на Косово Хашим тачи, няколко външни министри, сред които и външния министър на Турция Мевлют Чавушпглу ,на Сверна Македония - Николай Димитров и много други.", "date": "2020.01.21", "title": "Борисов с монета от Държавния департамент на САЩ в Давос (ОБНОВЕНА)"}
{"url": "https://www.monitor.bg:443/bg/a/view/glorija-ostavi-bez-tok-nad-200-000-domakinstva-v-ispanija-186461", "text": "Близо 220 000 домакинства останаха без ток в Испания заради връхлетялата страната буря \"Глория\", съобщи главното управление на гражданската защита в област Каталуния. \"Двеста и двайсет хиляди домакинства в (провинция) Жирона останаха без ток заради прекъсване на високоволтовата линия на компанията Ред електрика (Red Electrica). Управлението на гражданската защита работи с оператора на енергийни мрежи Ендеса (Endesa) за възстановяване на обслужването колкото е възможно по-скоро\", се казва в съобщението.  Държавната метеорологична агенция издаде предупреждение за лошо време в редица провинции в североизточната част на страната. В провинциите Барселона, Жирона и Теруел предупреждението за опасност е повишено до най-високата степен - червен код.  Бурята принуди властите да затворят училищата в няколко провинции, предаде Франс прес. В Каталуния и Валенсия близо 170 000 ученици останаха по домовете си във вторник. В понеделник във Валенсия 200 хиляди не отидоха на училище. По последни данни заради бурята и снеговалежите в Испания са загинали най-малко четирима души, а над 20 са ранени. Бурята засегна и южните части на Франция, предаде Франс прес.  Във френския департамент Източни Пиренеи сняг вали в районите с надморска височина над 200 метра и близо 1000 домакинства са останали без ток.  Поради силните снеговалежи магистралата, свързваща Испания и Франция, беше затворена от двете страни на границата.", "date": "2020.01.21", "title": "Глория остави без ток над 200 000 домакинства в Испания "}
{"url": "https://www.monitor.bg:443/bg/a/view/tehnomarket-vrychi-goljamata-nagrada-ot-tombolata-igraj-i-specheli-jaguar-e-pace-4h4-186465", "text": "Спаска Толева от град Сандански е победителката в томболата „Играй и спечели Jaguar E-Pace 4х4”. Дамата е на 48 години, начален педагог. Спаска участва и печели автомобила благодарение на баща си, който от самото начало е мечтаел да я направи победител в играта на Техномаркет. „Отне ни 4 дни да преосмислим новината и повярваме на казаното! Изключително сме благодарни за този подарък! “ - разказват Спаска и баща й Иван Толев. Награждаването се състоя по време на специално събитие на територията на най-големия магазин за черна и бяла техника по площ в България – Техномаркет в София на бул. „Цариградско шосе“ 92. Автобомилът връчиха Анна Модева, главен юрисконсулт на Техномаркет и Волен Чинков, бранд мениджър Jaguar в Мото Пфое. Jaguar E-Pace 4х4 е с рекорд от Гинес. Съчетава в себе си луксозен дизайн и функционалност, 4-цилиндров турбодизелов двигател и развива максимална скорост до 205км/ч. Големият победител бе изтеглен сред над 55 000 участници в 46-те магазина на Техномаркет в цялата страна. Първоначално обявеният за печеливш по време на тегленето, бе отсранен поради неспазване правилата на томболата. Най-голямата верига магазини в България за черна и бяла техника Техномаркет, проведе томболата от 15 октомври до 31 декември 2019 г. Право да вземат участие имаха всички дееспособни физически лица, навършили 18г., с местоживеене в България. Всеки Участник можеше да получи 1 бр. регистрационен талон в деня на посещение в търговски обект от веригата Техномаркет. Всеки Участник имаше право да регистрира получен талон в сайта на Организатора само веднъж дневно, а за целия период на ТОМБОЛАТА имаше право да се регистрира неограничено, в зависимост от броя на получените талони, съответно може да участва в ТОМБОЛАТА с повече от един талон. За да участва в ТОМБОЛАТА, Участникът следваше да е изпълнил кумулативно всички изисквания: 1.  Да е посетил търговски обект на Организатора, където да е получил талон за участие; 2. Да е подал частта с уникалния номер в кутиите за ТОМБОЛАТА, находящи се в търговските обекти на Организатора; 3. Да е извършил успешна регистрация в регистрационната форма на интернет сайта на Организатора www.technomarket.bg/jaguar. Извършването на само едно/някое от посочените действия НЕ предоставяше възможност за участие в ТОМБОЛАТА.", "date": "2020.01.21", "title": "Техномаркет връчи голямата награда от томболата „Играй и спечели Jaguar E-Pace 4х4“"}
{"url": "https://www.monitor.bg:443/bg/a/view/noi-izbira-sanatoriumi-za-rehabilitacija-i-otdih-186464", "text": "Националният осигурителен институт открива процедура за избор на изпълнители на дейността по профилактика и рехабилитация за 2020 г. на основание решение на Надзорния съвет на института от 15 януари т.г. и във връзка с чл. 21 от Наредба № 1 от 13 февруари 2007 г. за ползване и изплащане на паричните помощи за профилактика и рехабилитация. Крайният срок за подаване на предложенията за участие в процедурата е 21 февруари 2020 г., заявиха от института. Задължителните изисквания към изпълнителите на дейността по профилактика и рехабилитация през 2020 г., условията за финансиране на дейността и подробни указания за подготовката на предложението за нейното изпълнение са публикувани на интернет страницата на НОИ . През 2019 г. Националния осигурителен институт сключи договори с 20 юридически лица за общо 51 изпълнители на дейността по профилактика и рехабилитация. Предвидените средства за програмата бяха в размер на 20 103 061 лв., като от тях се възползваха общо 45 005 души.", "date": "2020.01.21", "title": "НОИ избира санаториуми за рехабилитация и отдих"}
{"url": "https://www.monitor.bg:443/bg/a/view/melis-jonuzova-trygna-s-pobeda-na-strandja-186463", "text": "Двукратната европейска шампионка Мелис Йонузова започна с победа участието си на 71-вото издание на турнира по бокс за Купа „Странджа“. В категория до 69 килограма родената в Омуртаг боксьорка се справи с белгийката Ошин Дерю с 5-0 съдийски гласа. Мелис проведе срещата изключително агресивно, като влезе в атака от първия гонг. И в трите рунда българката бе по-активната на ринга. Така Йонузова се класира за четвъртфиналите, където в четвъртък следобед ще се изправи срещу Маделин Ангелсен от Норвегия. По-късно днес на ринга в зала „София“ ще се качи многократният европейски шампион Даниел Асенов. В категория до 52 килограма Тайсъна ще се изправи срещу Якуб Сломински (Полша), като мачът започва в 19.00 ч. Малко по-късно е боят на континенталния първенец от София 2019 Ергюнал Сабри, който ще има за съперник Мануел Капай (Италия).", "date": "2020.01.21", "title": "Мелис Йонузова тръгна с победа на „Странджа“"}
{"url": "https://www.monitor.bg:443/bg/a/view/ribari-ot-pazardjishko-iskat-noshten-ribolov-za-da-pazjat-jazovirite-186462", "text": "Рибари от пазарджишко искат да се разреши нощният риболов на още 4 язовира в Пазарджишко – „Батак“, „Голям Беглик“, Малък Беглик“ и „Доспат“. Това пише в писмо до шефа на местната дирекция на Изпълнителната агенция по рибарство и аквакултури Стоян Любомиров. Идеята е да пазят водните съоръжения от бракониери. „Считаме, че разрешаването на нощния риболов, освен възможност за по-пълноценно практикуване на хобито за хиляди риболовци, ще има ефект на изключителна превенция срещу поставянето на мрежи и ще спомогне за опазването на видовото разнообразие в съответните язовири“, посочва се в текста, подписан от председателите на ловно-рибарските сдружения в Пазарджик, Велинград, Батак, Септември и Пещера. С промените на Закона за рибарство и аквакултури в края на миналата година ни се даде възможност да практикуване на любимото си хоби и през тъмната част на денонощието във водоеми, които се определят ежегодно със заповед на министъра на земеделието, храните и горите по предложение на изпълнителния директор на ИАРА, припомнят още инициаторите, които се надяват четирите водоема да бъдат включени в списъка на разрешените. Пазарджишките риболовци имат изпробвана практика в тази насока, която е дала добри резултати-на водоема край с.Звъничево, който се стопанисва и зарибява от ловно-рибарското дружество “ Сокол 1893“. От няколко години се практикува нощният риболов и няма констатирани бракониерски набези. Местните рибари имат  предложение през тъмната част от денонощието да се забрани риболова с лодки, т.е. да е разрешено само хвърлянето на въдици от брега. В Ловно-рибарското сдружение в Пазарджик членуват над 950 рибари, които много добре си сътрудничат и помагат на инспекторите в местното звено на Изпълнителната агенция по рибарство и аквакултури.    ", "date": "2020.01.21", "title": "Рибари от пазарджишко искат нощен риболов, за да пазят язовирите"}
{"url": "https://www.monitor.bg:443/bg/a/view/berluskoni-imal-i-druga-maloletna-v-harema-186438", "text": "Освен мароканката Карима Ел Махруг, която преди десетина години стана световно известна с ескорт-прякора си Руби, Силвио Берлускони ползвал за неговите секс-купони си и още една малолетна девойка – шестнайсет годишната на времето бразилка Ирис Берарди. Поне досега в Италия за нейното участие в прочутите вечеринки „бунга бунга“ на експпремиера се говореше и пишеше под сурдинка, но вчера новената бе официално документирана в Съдебната палата на Милано като свидетелско показание. Там е в ход процес срещу Силвио Берлускони, където той и още 28 негови адвокати, авери и бивши гаджета са подсъдими за лъжесвидетелство на т.нар. процес Руби, на който четирикратният министър – председател бе осъден на седем години затвор за секс с малолетната Карима Ал Махруг и след това оправдан от последната съдебна инстанция. За гушкането от експремиера на малолетната преди десетина години пищна бразилка разказа на съдиите английската журналистка Хана Робъртс, която интервюирала през 2013 г. на няколко пъти Карима Ел Махруг и още няколко момичета от дружинката „бунга бунга“. Всичките й разговори били записани и от тях ставало ясно, че когато през 2010-та и 2011 г. гърмеше скандала за креватните подвизи на Берлускони с истински харем от хубавици и той бе даден под съд, негови адвокати били скрили малолетната бразилка Ирис Берарди в изолирана вила и я били държали там до навършване на пълнолетие. Страхували се били да не вземе да се разприказва и да утежни още повече положението на техния довереник, вече здраво закъсал пред Темид заради доказаното вземане - даване с малолетната Руби. Самата пък тя била споделила пред Хана Робъртс, че Берлускони й бил купи л къща и й бил дал 6 млн. евро за да лъже в съда и да твърди, че никога не била спала с него, а само се били гушкали. Журналистката била представила сщо така доказателства, че много пари били получавали, за да си траят или за да говорят това, което им казвали адвокатите, поне още десетин пищни моми от някогашния харем на Силвио. Доста оживление сред участниците в заседанието на процеса вчера предизвикаха показание на портиер на престижна жилищна сграда в центъра на Милано, който разказа как носел на Руби торби с пари, предадени му от един от защитниците на Берлускони с офис във въпросния блок.", "date": "2020.01.21", "title": "Берлускони имал и друга малолетна в харема освен Руби"}
{"url": "https://www.monitor.bg:443/bg/a/view/sybirat-opasni-otpadyci-v-sofija-186466", "text": "Мобилен пункт ще приема опасни отпадъци от бита в районите „Нови Искър“ и „Кремиковци“ в петък, съобщиха от Столичната община. От 8.30 до 11.30 ч. пунктът ще бъде в Нови Искър пред сградата на районна администрация на ул. „Искърско дефиле“ № 121. По- късно през деня от 12.30 до 15.30 ч. ще се премести в кв. \"Челопечене\" на площада срещу кметството на ул. „Ангел Маджаров“. Домакинствата ще могат да предават безвъзмездно термометри, лакове и бояджийски материали, химикали, мастила,замърсени опаковки и лекарства с изтекъл срок на годност.", "date": "2020.01.21", "title": "Събират опасни отпадъци в София"}
{"url": "https://www.monitor.bg:443/bg/a/view/mvr-njama-prestyplenija-v-doma-za-hora-s-demencija-v-gorsko-kosovo-186467", "text": "Няма данни за престъпления в дома за хора с деменция в сухиндолското село Горско Косово. Това сочат междинните данни от проверката на Областната дирекция на полицията във Велико Търново. Проверка извършват и от Окръжната прокуратура. „На този етап няма образувани досъдебни производства за умишлени или непредпазливи действия от длъжностни лица за смъртта на 24 жени и мъже през миналата година в дома за хора с деменция в Горско Косово“, заяви окръжният прокурор на Велико Търново - Христо Христов. Той поясни, че се изчакват докладите от проверките в дома на Регионалната здравна инспекция и на Инспектората на Агенцията за социално подпомагане. Прокурор Христов подчерта, че при най-малките съмнения за смъртта на някой от домуващите, може да се стигне до ексхумация. Проверката започна на 3 януари тази година след сигнал на обмудсмана Диана Ковачева за лоши санитарно-битови условия и за високата смъртност в дома в Горско Косово. Продължава и проверката на Окръжната прокуратура във Велико Търново, започнала на 3 януари 2020г. До момента са констатирани лоши санитарно-битови условия за живот, пренаселеност и липса на лично пространство. Относно работата на персонала обаче не са установени нарушения. Междувременно стана ясно за още случаи на тормозени хора настанените в центъра за настаняване от семеен тип в Пловдив. Преди ден репортаж на Нова ТВ показа брутално отношение, заплахи и обиди в дома за болни от деменция. Анна Колева-Кадирова, дъщерята на мъж, починал в дома заяви вчера, че има информация, че баща и бил изкъпан и оставен нарочно мокър и гол на течение,за да се разболее. Сигналът за шокиращите случаи в пловдивския дом е бил получен в МТСП в средата на миналата седмица, съобщиха оттам след запитване от „Монитор”. Била е възложена моментална проверка от Агенцията за социално подпомагане, откъдето се очаква доклад по случая. Той ще бъде предоставен на Районната прокуратура в Пловдив, откъдето разпоредиха незабавна проверка по скандала в дома за възрастни хора с деменция , част от комплекса „Св. Георги” в Пловдив.Районният прокурор на Пловдив, възложи на МВР да извършат проверка на Домове за настаняване на възрастни и деца с увреждания. Проверката ще се извърши на територията на 13 общини - Пловдив, Първомай, Родопи, Марица, Хисар, Съединение, Стамболийски, Раковски, Перущица, Куклен, Кричим, Калояново и Брезово. Указано е след приключването й да бъде предоставена обобщена справка за всеки един от социални домове, като при установяване на данни за извършено престъпление от общ характер, прокуратурата ще вземе отношение.", "date": "2020.01.21", "title": "МВР: Няма престъпления в дома за хора с деменция в Горско Косово"}
{"url": "https://www.monitor.bg:443/bg/a/view/javor-baharov-se-izjavjava-kato-gadnjar-v-efir-186437", "text": "Като арогантен гадняр ще блесне Явор Бахаров в новия сериал „Съни бийч“, който ще стартира по bTV през февруари. Образът на разглезено богаташко синче паснал перфектно на младия актьор, издават от екипа. Предстои му да поеме в свои ръце и живота си, и да влезе в семейния бизнес“, издаде по-малкият от братята Бахарови. В „Съни бийч“ Явор ще си партнира с Бойко Кръстанов, с когото играха и в поредицата „Стъклен дом“. В сериала, който се завъртя в ефира преди 10 години, Бойко играеше богатото момче, а героят на Явор беше със скромни финансови възможности. „В „Съни бийч“ ролите ни се обръщат“, намигна Бахаров. В новата продукция с участие ще се разпишат още Иво Аръков, Боряна Братоева, Евелин Костова, Лидия Инджова и други. Сюжетът ще се завърти около потайностите на хотелиерския и туристическия бизнес.", "date": "2020.01.21", "title": "Явор Бахаров се изявява като гадняр в ефир"}
{"url": "https://www.monitor.bg:443/bg/a/view/shvejcarija-predotvrati-ruska-shponska-operacija-v-davos-186456", "text": "Двама предполагаеми руски шпиони бяха задържани от полицията в кантона Граубюнден през август 2019 г. с подозрението, че са подготвяли шпионаж по време на Световния икономически форум в Давос, пише швейцарското издание Преди година и половина именно Tages-Anzeiger и NRC Handelsblad съобщиха, че власти от Холандия, Великобритания и Швейцария са се обединили в операция, в резултат на която Холандия изгони двама заподозрени руски шпиони през март. Тогава стана ясно, че заподозрените агенти са се насочили към лабораторията Spiez близо до Берн, която анализира химическите и биологичните оръжия, включително нервния агент Новичок. Сега бе съобщено, че швейцарските власти са предотвратили вероятен опит за шпионска операция от руснаци, представяли се за водопроводчици в Давос, където в момента започна тазгодишното издание на Световния икономически форум. През август миналата година двама руснаци са били проверени от швейцарската полиция в зимния курорт, където тази седмица се е събрал глобалният политически и бизнес елит. Те са представили дипломатически паспорти и са напуснали страната, пише швейцарското издание. Полицията в източния швейцарски кантон Граубюнден заяви, че двама мъже с руски дипломатически паспорти са станали обект на рутинна проверка в Давос през август 2019 г., но не е установена връзка между посещението им и Световния икономически форум. \"Не можахме да установим никаква причина да ги задържим. Беше им разрешено да си тръгнат\", каза полицейска говорителка. Тя добави, че полицията не е идентифицирала мъжете като водопроводчици. Говорител на руското посолство в Берн отхвърли информацията на вестника, заявявайки, че двама руски дипломати, акредитирани извън Швейцария, са били проверени и им е било разрешено да продължат по пътя си. \"Дипломатически паспорти се издават на високопоставени служители, а не на общи работници. Мисля, че това вероятно е тъпа шега\", каза говорителят. „Швейцарските служби за сигурност попречиха на руска шпионска операция в Давос, вероятно насочена към мен“, написа основателя на фонда Hermitage Capital Уилям Браудър в Туитър. В интервю за Ройтерс, Браудър казва, че след освобождаването им двамата са напуснали Швейцария. Той твърди, че е получил информацията за това от швейцарските служби за сигурност, но какъв е бил планът на шпионската операция, не е уточнено. В Русия срещу Браудър са образувани редица наказателни дела. Той е обвинен за убийството на руския бизнесмен-емигрант Александър Перепиличний. По две от делата е осъден задочно на по 9 години затвор. Руските власти поне 6 пъти го обявяваха за международно издирване. Всеки път централата на Интерпол обаче отменяше исканията с мотива, че Москва няма право да използва организацията за преследване на собствените си цели. Преследванията срещу бизнесмена Браудър в Русия започнаха, след като той посочи виновните за смъртта на Сергей Магнитски, юрист на фонда Hermitage Capital. Уилям Браудър е главният лобист за приемането в САЩ и в други страни на законите на Магнитски за санкциите срещу нарушителите на правата на човека. Браудър е британски финансист и политически активист, роден в САЩ. Той е главен изпълнителен директор и съосновател на Hermitage Capital Management, инвестиционен съветник на Ермитажния фонд, който по едно време беше най-големият чуждестранен инвеститор в Русия.    ", "date": "2020.01.21", "title": "Швейцария предотврати руска шпионска операция в Давос"}
{"url": "https://www.monitor.bg:443/bg/a/view/spipaha-tyrgovka-da-prodava-cigari-na-deca-186459", "text": "Търговка от Павликени беше неприятно изненадана от полицията в момент, докато продава цигари на малолетни пушачи. Сигналът, че в търговски обект, в близост до едно от училищата, се продават цигари на бройка но 30 ст. бил получен преди няколко дни в полицията в града. След като известно време наблюдавали обекта, униформените се убедили в истинността на сигнала. На 20 януари полицаи и данъчни направили изненадваща проверка в магазина и издебнали жената зад щанда да продава три цигари на видимо малолетно момиче. По случая е образувана преписка. Още не е ясно какво ще е наказанието за търговката.", "date": "2020.01.21", "title": "Спипаха търговка да  продава цигари на деца"}
{"url": "https://www.monitor.bg:443/bg/a/view/bajern-munhen-vze-odriosola-ot-real-186460", "text": "„Байерн“ (Мюнхен) и „Реал“ (Мадрид) се споразумяха за преотстъпването на Алваро Одриосола в шампиона на Бундеслигата. 24-годишният десен бек е част от “Реал” от 2018 година, но получава много малко шансове за изява заради постоянството в играта на Дани Карвахал. Съставът на “Байерн” бе засипан от серия от контузии на основни играчи, най-вече в защита. Освен това с привличането на бившия играч на “Реал Сосиедад” ще се даде възможност на Джошуа Кимих да играе само в центъра на терена. Добрата новина за наставника на баварците Ханзи Флик е възстановяването на френския национал Люка Ернандес, който пропусна последните три месеца заради травма в глезена. “Реал” (Мадрид) от своя страна привлече още един бразилски талант. Испанският колос подписа договор за шест сезона с 18-годишния офанзивен халф Рейниер Жезуш, а “Фламенго” ще получи около 30 милиона евро за неговите права. Рейниер ще си партнира с другите бразилци Винисиус Жуниор и Родриго, които бяха привлечени на \"Бернабеу\" през последните 18 месеца. Рейниер спечели Копа Либертадорес с родния си клуб “Фламенго“ през декември.", "date": "2020.01.21", "title": "„Байерн“ (Мюнхен) взе Одриосола от „Реал“ "}
{"url": "https://www.monitor.bg:443/bg/a/view/disciplinarno-razsledvane-sreshtu-unajted-ot-fa-186457", "text": "Английската футболна асоциация (ФА) повдигна обвинение на “Манчестър Юнайтед” за поведението на играчите на тима по време на изминалото дерби с “Ливърпул” (0:2) от Висшата лига. Става дума за ситуацията през първото полувреме, когато след единоборство между Давид Де Хеа и Върджил ван Дайк се стигна до попадение за домакините. Тогава футболистите на “Червените дяволи” наобиколиха главния арбитър Крейг Поусън, настоявайки голът да не бъде признат заради нарушение срещу вратаря им. След намесата на ВАР попадението не беше зачетено. Според ФА в този случай състезателите на “Юнайтед” не са се държали прилично, а отговорен за това е клубът и затова в ход е дисциплинарно производство. От въпросните футболисти само Де Хеа получи жълт картон за протеста си. Лошите новини за „Юнайтед“ продължават и с тежката контузия на нападателя Маркъс Рашфорд, който няма да играе в близките 3 месеца заради травма в гърба. Голаджията пък обяви, че ще използва периода извън терена, за да си оперира глезена. Близо година англичанинът играе с отлепена костица, като преди всеки мач е получавал обезболяващи инжекции.", "date": "2020.01.21", "title": "Дисциплинарно разследване срещу „Юнайтед“ от ФА"}
{"url": "https://www.monitor.bg:443/bg/a/view/armijata-ni-v-syvmestna-podgotovka-s-amerikanskata-186458", "text": "В Многонационалния център за съвместна подготовка на Сухопътните войски на САЩ в Европа в Хоенфелс, Германия, започна първата за тази година съвместна ротационна подготовка „Combined Resolve XIII“ с участието на български военнослужещи от Сухопътните войски, съобщиха от пресцентъра на МО. Тя ще се проведе до 5 февруари и в нея участват 90 военнослужещи от 1-ва механизирана рота от състава на Единния център за начална подготовка в Плевен с 10 бойни машини на пехотата (БМП-23). По време на съвместната подготовка българското формирование е включено в състава на американски батальон. Командир на ротата е капитан Евгени Петров, а старши национален представител е майор Велин Кехайов от Единния център за начална подготовка. Съвместната българо-американска подготовка включва курс за обучение на специалисти и инструктори и полево учение „Force on Force”. Вчера българските военнослужещи проведоха занятие за даване на допуск за управление на високопроходима многоцелева колесна машина и на лекотоварен военен камион.", "date": "2020.01.21", "title": "Армията ни в съвместна подготовка с американската"}
{"url": "https://www.monitor.bg:443/bg/a/view/i-vks-otkaza-registracija-na-partijata-na-slavi-trifonov-186452", "text": "И Върховния касационен съд (ВКС) отряза шоумена Слави Трифонов и отказа регистрация на партията му „Няма такава държава“. Това става ясно то решение на тричленен състав на върховните съдии от вторник. По същество ВКС потвърждава решението на СГС, които в началото на декември 2019 отхвърлиха молбата на екипа на Трифонов да впишат новата политическа формация. В жалбата си пред ВКС от формацията отхвърлят твърденията, които станаха и повод за първоначалния отказ, че за логото на партията със цветовете бяло, зелено и червено са използвани националния флаг. ВКС обаче смята, че жалбата е неоснователна и изцяло споделят мотивите на СГС и потвърждават, че „Няма такава държава“ е в нарушение. Върховните съдии посочват, че самото формално използване на съществените елементи и цветове на националния герб и знаме, в комбинация, която обуславя значително сходство с тях, също е нарушение на закона за политическите партии. От ВКС са на мнение,че няма обществена или правна необходимост тази норма да бъде изоставен или осъвременена, за което настояват от партията на Трифонов в протеста си пред съда. Върховните съдии накрая дават да се разбере, че от формацията могат да заявят ново искане за регистрация, но без да ползват флага на България. Какво е записано в мотивите на съдиите, четете   и Междувременно самият Слави Трифонов по-късно коментира отказа за регистрацията на партия „Няма такава държава“, защото използвала цветовете на българското знаме.\"Ами, добре. Това ли измислихте? Е, много сте умни, няма що! Така ли мислите, че ще ни спрете? С боички и с наименования? Важно е съдържанието, а не опаковката\", казва той и уверява, че ще същите хора ще реистрират нова партия, с ново име и други цветове в логото. Този път формацията ще се нарича \"Има такъв народ“.", "date": "2020.01.21", "title": "ВКС отказа регистрация на партията на Слави, той прави нова - \"Има такъв народ\" (ОБНОВЕНА)"}
{"url": "https://www.monitor.bg:443/bg/a/view/postanoviha-2-godini-uslovno-za-smyrt-na-pytja-186453", "text": "С 2-годишна условна присъда напусна на 20 януари съдебната зала 35-годишен старозагорец, който застана пред Темида за тежко пътно произшествие, при което е бил прегазен  възрастен мъж. Прегазеният 60-годишен Й.В.  умира два дни след инцидента /28 октомври 2018 година / въпреки усилията на лекарите от УМБАЛ „Проф. д-р Стоян Киркович“. Прегазването е станало около 17,55 часа на пешеходната пътека в близост до кръстовището на улиците „Хан Аспарух\" и „Руси Аргов\". Водачът тогава на лекия автомобил „Пежо 307“ според съдебния състав е извършил груби нарушения на закона за движение по пътищата, като вместо с разрешените 50 км /ч в града е карал с 66 км/ч. Съдът отлага изпълнението на наложеното наказание за водача /неосъждан, неженен,с висше образование и липса на данни за употреба на алкохол / за срок от 3 години и му отнема шофьорската книжка за същия изпитателен срок. Осъденият К.Л. ще трябва да заплати на ОД на МВР –Стара Загора направени разходи в хода на досъдебното производство в размер на 2593 лв.Присъдата може да бъде обжалвана в двуседмичен срок пред Апелативен съд-Пловдив.", "date": "2020.01.21", "title": "Постановиха 2 години условно за смърт на пътя"}
{"url": "https://www.monitor.bg:443/bg/a/view/most-nad-marica-propada-zaradi-izzet-chakyl-186451", "text": "„Ограничава се движението на камионите над 12 т по моста над река  Марица при 119-ти км на път II-66 Чирпан - Поповица, между селата Мирово и Милево, съобщиха от АПИ. Причината е влошеното състояние на съоръжението от значителното понижение на речното дъно след изземването на големи количества кариерни материали . Сигналът за проблема дойде през ноември  м.г. от жителите на село Мирово, които съобщиха , че години наред безразборно се изземва пясъка от коритото, но никой не обръщал внимание на фирмата, наета за почистване. Първоначално хората бяха успокоени, че се спазват проектните задания и че няма никаква опасност за съоръжението. На 21 януари от агенцията съобщават, че през февруари ще започнат ремонтно-възстановителни работи, които да спрат деструктивните процеси, да възстановят носещата способност и да осигурят дълготрайната експлоатация на моста. В момента се изработвал технологичен проект.  До завършване на ремонтите тежките автомобили ще ползват алтернативни маршрути, тежащите до 12 т ще преминават през опасния мост със скорост до 50 км /час. На този етап няма издадени нови разрешителни за изземване на инертни материали от страна на Басейнова дирекция – Пловдив, не се знае колко ще струват  аварийния и последващия цялостен ремонт на моста.", "date": "2020.01.21", "title": "Мост над Марица пропада заради иззет чакъл"}
{"url": "https://www.monitor.bg:443/bg/a/view/tituljar-na-inter-propuska-machovete-s-ludogorec-186454", "text": "Играчът на “Интер” Марсело Брозович ще бъде аут от терените близо месец. Хърватският национал се контузи в мача с “Лече“, като контузията е по-тежка от предварителните прогнози. Според специалистите Брозович няма да играе в мачовете с “Каляри”, “Фиорентина”, “Удинезе”, “Милан” и “Лацио”. Очаква се възстановяването на хърватина да продължи най-рано до мача с “Лудогорец“ от турнира Лига Европа на 20 февруари. Не е ясно обаче доколко футболистът ще бъде готов за срещата на стадионa в Разград. От началото на сезона Брозович е твърд титуляр във формацията на Антонио Конте. Той пропусна само един мач в Серия \"А\" срещу “Дженоа”. Той игра и във всички мачове в груповата фаза на Шампионската лига. Междувременно „Интер“ ще се подсили с Оливие Жиру и Виктор Моузес. „Нерадзурите“ и “Челси” са си стиснали ръцете относно Оливие Жиру, който още този месец ще премине в италианския клуб срещу 5 млн. евро. Отделно в договора има клауза, според която англичаните ще получат още 1 млн. евро, ако тимът на Антонио Конте се класира за участие в Шампионската лига, което изглежда много вероятно. Крилото на „Челси“ Виктор Моузес пристигна вече в Милано, за да премине медицински прегледи, преди да подпише договор с “Интер”. Двата клуба вече са постигнали съгласие за сделката която ще бъде за наем до лятото с опция за откупуване на стойност 10 милиона евро. 29-годишният нигериец игра през есента под наем във “Фенербахче”, но той бе прекратен, за да може “Челси” да го прати в “Интер”. За този трансфер е настоял лично наставникът на “нерадзурите” Антонио Конте, който харесва крилото още от съвместния им престой в Лондон. “Нюкасъл” пък продължава с опитите да привлече в състава си защитника на “Интер” Валентино Лазаро. Агентът на играча бе на \"Сейнт Джеймсис Парк\" и изгледа на живо победата на \"свраките\" срещу “Челси” с 1:0. 23-годишният Лазаро не попада в плановете на Антонио Конте, особено след привличането в състава на Ашли Йънг и Виктор Моузес.", "date": "2020.01.21", "title": "Титуляр на “Интер” пропуска мачовете с „Лудогорец”"}
{"url": "https://www.monitor.bg:443/bg/a/view/mvr-i-socialnite-zapochvat-proverka-na-domovete-za-vyzrastni-v-plovdiv-186455", "text": "Проверка в домовете за настаняване на възрастни и деца с физически и умствени увреждания и заболявания на територията на 13 общини в Пловдивска област стартира по нареждане на районната прокуратура. Шефът на държавното обвинение в Града под тепетата Чавдар Грошев възложи на ОД на МВР и на Регионална дирекция „Социално подпомагане“ да ревизират всички социални заведения от тази категория на територията на общините Пловдив, Първомай, Родопи, Марица, Хисар, Съединение, Стамболийски, Раковски, Перущица, Куклен, Кричим, Калояново и Брезово. Проверката има за цел да изясни спазват ли се нормативните изисквания при осъществяване на тази дейност, подавани ли са сигнали за нарушения и какви са били резултатите от извършваните проверки, както и състоянието на материалната база. След приключването й ще предоставена обобщена справка за всеки един от социални домове, като при установяване на данни за извършено престъпление от общ характер, прокуратурата ще вземе отношение. Поводът за проверката е доклад на наблюдаващия прокурор за упражняване на принуда спрямо болни в Център за настаняване от семеен тип за пълнолетни лица с деменция в гр. Пловдив. Срокът на проверката е едномесечен.", "date": "2020.01.21", "title": "МВР и социалните започват проверка на домовете за възрастни в Пловдив"}
{"url": "https://www.monitor.bg:443/bg/a/view/ekolozi-puskat-na-svoboda-vtoro-izlekuvano-morsko-orle-186450", "text": "Излекувано чрез сложна операция на таза младо морско орле, докарано след премеждие по време на буря в старозагорския спасителен център за диви животни при „Зелени Балкани“ предстои да бъде пуснато на свобода, съобщи д-р Христина Клисурова. Макар и рядко при екоспециалистите попадали представители на тази рядка порода властелини на небето. Миналата пролет при тях доставили две малки пернати, те били намерени потрошени край водоем в близост до Сливен.След продължително лечение  едното наскоро е било открито над гръцкия остров Лесбос.То  пристигнало там след престой в адаптационна волиера край село Поточница  в Източните Родопи, където активисти на на Българско дружество за защита на птиците са успели да му монтират на крачето GPS предавател. Орелът е бил заснет при полет от Стилянос  Заннетос и Александрос Коурис, от Лабораторията по консервационна биология към Univeristy of the Aegean, уточни д-р Клисурова.Снимките показвали че птицата е в добро здраве и отлична летателна форма. Екипът от старозагорския център Екипът благодари и на всички замесени в създаването на тази „добра новина“ и изразява надеждите , че и за в бъдеще със съвместни усилия и в партньорство на национално и интернационално ниво ще бъдат спасени и други представители на дивата природа. На този етап от центъра не могат да кажат какъв е полът на спасените пернати, това можело да се установи само при евентуалното сформиране на семейна двойка.", "date": "2020.01.21", "title": "Еколози пускат на свобода второ излекувано морско орле"}
{"url": "https://www.monitor.bg:443/bg/a/view/advokatyt-na-kobrata-vsichki-iskat-macha-pulev-djoshua-186444", "text": "До края на месеца трябва да има яснота кога и къде ще се проведе мачът между Кубрат Пулев и Антъни Джошуа, а адвокатът на българина Джон Уърт заяви, че желаещите да приемат сблъсъка са много. Уърт води преговорите от страна на Кобрата, заедно с промоутъра Боб Аръм. \"Според мен сме много близо, но истинският проблем е, че оферти идват отвсякъде. Единствените континенти, които не са в сметките, поне доколкото знам, са Антарктида и Австралия\", заяви Джон Уърт. Ако двете страни не се споразумеят, то IBF ще организира \"търг на сляпо\", пише dsport.bg.", "date": "2020.01.21", "title": "Адвокатът на Кобрата: Всички искат мача Пулев - Джошуа"}
{"url": "https://www.monitor.bg:443/bg/a/view/kokoshkite-shtastlivi-s-34-5-mln-lv-186295", "text": "34 560 000 лв. ще е финансовият ресурс за 2020 г. по схемата за държавна помощ „Помощ за реализирането на доброволно поети ангажименти за хуманно отношение към птиците”. Това реши на свое заседание днес Управителният съвет на Държавен фонд „Земеделие”. Помощта по схемата се предоставя на едно стопанство за покриване на допълнителни разходи или пропуснати доходи, свързани с изпълнение на доброволни ангажименти за хуманно отношение към животните, поети за най-малко 5 години. В обхвата на помощта за хуманно отношение към птиците са включени следните мерки: • Мярка А. Използване на фуражи, съдържащи деоксиниваленол не повече от 2,5 мг/кг. • Мярка Б. Осигуряване на свободна подова площ не по-малка от 10% над задължителния стандарт. • Мярка В. Подобряване на условията за хуманно отношение към птиците по време на транспорт (само за доставки до кланицата). • Мярка Г. Намаляване емисиите на амоняк с 30 % (гарантиране на концентрация на амоняк (NH3 до 14 ррт), чрез добавяне в постелята на силикатни минерали (перлит, алуминосиликати - каолин, бентонит, зеолит и др.).  Усвоеният ресурс през 2019 г. е в размер на 34 429 270 лв.", "date": "2020.01.21", "title": "Кокошките щастливи с 34,5 млн. лв."}
{"url": "https://www.monitor.bg:443/bg/a/view/trymp-vyzhvali-sebe-si-i-amerika-v-davos-186443", "text": "На хиляди километри от процеса за импийчмънт в САЩ президентът Доналд Тръмп зае централно място днес в Давос, за да се похвали с успеха на икономиката на страната си, предаде Ройтерс. Силното представяне на американската икономика при сегашната администрация е модел, който останалия свят трябва да следва, заяви Тръмп на срещата на световните политически и бизнес лидери на Световния икономически форум в швейцарския зимен курорт, допълва ДПА. Тръмп се похвали с дерегулацията на американската икономика, подписването на нови търговски споразумения и създаването на икономически възможности за обикновените работници и техните семейства. Годините на икономическа стагнация отстъпиха място на ревящ гейзер от икономически възможности, каза Тръмп. Времето за скептицизъм свърши, заяви американският президент, благодарейки на шефовете на компании, че са инвестирали и са върнали заводите си в САЩ. Процесът за импийчмънт започна реално в американския Сенат, след като президентът републиканец официално бе обвинен от контролираната от демократите Камара на представителите през декември в \"особено тежки престъпления и наказуеми простъпки\". Тръмп, който се очаква да бъде оправдан от контролирания от републиканците Сенат, заявява, че е невинен.", "date": "2020.01.21", "title": "Тръмп възхвали себе си и Америка в Давос"}
{"url": "https://www.monitor.bg:443/bg/a/view/sofija-vlaga-v-zdraveopazvane-54-5-mln-lv-prez-tazi-godina-186445", "text": "В проектобюджета на Столичната община за тази година за здравеопазване са предвидени 54,5 млн. лв. 10 млн. лв. от тях ще бъдат насочени за дофинансиране към всички общински болници. Това обяви зам.-кметът по здравеопазване Дончо Барблов, който заедно с градоначалника Йорданка Фандъкова посетиха Първа АГ болница „Св. София“ и отбелязаха Бабинден по стар стил. Фандъкова поздрави с празника всички лекари, акушери и сестри в болницата. „Гордеем се с нашите болници \"Св. София\" и \"Шейново\". \"Искам да поздравя всички акушери, всички лекари и санитари. В \"Света София\" са инвестирани близо 2 млн. лева за ремонти и ново оборудване, но най-важни са лекарите и акушерите\", каза кметът. Тя обясни, че Първа АГ болница ще бъде дофинансирана с 500 хил. лв. По повод донорската ин витро програма на Столична община, Фандъкова допълни, че вече са родени 13 бебета.", "date": "2020.01.21", "title": "София влага в здравеопазване 54, 5 млн. лв. през тази година"}
{"url": "https://www.monitor.bg:443/bg/a/view/kolekcioneryt-hristo-pavlov-omerzen-sym-ot-naglostta-na-otricatelite-186446", "text": "Близо месец не стихва дебатът, дали неизвестните стихове и документи, свързани с живота и творчеството на Пейо Яворов са истински. Те бяха публикувани в сборника „Непознатият Яворов“, след разчитането им от доц.д-р Милкана Бошнакова и откупени от фондация „Яворов“ за колекцията в чирпанската къща-музей. Свързахме се с откривателя на документите Христо Павлов, за да потърсим и неговата гледна точка в спора.  -Изумен съм от лепнатите ми квалификации и то от човек, когото не познавам, а и той никога не ме е виждал. Става дума за поета Румен Леонидов, който си позволи да ме нарече „дребен мошеник“, като се позовава на някакъв свой източник от Хасково. На когото уж съм пробвал да продам фалшиви документи за един от войводите на ВМРО. Категоричен съм че никому не съм предлагал подобни документи, още по-малко в Хасково. Не зная колко ниско трябва да си паднал, за да излезеш в публичното пространство с подобни обвинения спрямо непознат за теб човек.   -Всеки може да говори каквото си иска, притежавам ги от почти 5 години. Бяха ми предложени за откупка заедно с няколко кокарди на ВМОРО от същия период в началото на ХХ век. Моите колекционерски интереси са свързани основно с ордените, медали, нагръдни знаци. Аз съм на 48 години, второ поколение колекционер, баща ми, проф. Петко Павлов е автор на едни от най-сериозните изследвания у нас в тази област. В конкретния случай човек, който ми ги предложи заяви, че кокардите вървят заедно с документите и това ме накара да ги откупя. Не съм специалист историк, не съм литератор. Икономист съм и затова, когато реших да ги продам потърсих експертно мнение. Занесох ги в народната библиотека на доц.д-р Бошнакова, за която имах информация, че е сред най-добрите познавачи на Яворов. За становището й заплатих по установената тарифа. Когато тя ме попита дали бих дал съгласието си за публикуване на документите, ако не стане сделка с проявилите интерес към тях не възразих. На практика сборникът „Непознатият Яворов“ беше вече готов, когато финализирахме преговорите с фондация „Яворов“, това стана в самото начало на януари т.г. Аз самия все още нямам екземпляр от него. -Обвиняват ме хора, или по-скоро Румен Леонидов, който дори не е  виждал тези документи. Пак ще кажа, че аз с документи не се занимавам, така както не се занимавам с антики , интересите ми са в съвсем друга посока. (б.р. -Имаше такъв интерес, но след като излезе експертизата на доц.д-р Бошнакова си дадох сметка, че става дума за национално богатство, за наша си национална история и не съм търсил никого за преговори. -Има една стара приказка: убий простака с мълчанието си. Ще кажа само, че този господин може да е прекрасен поет, а аз от поезия не разбирам, но няма никакво основание да ме очерня. Повече от нелепо звучи да ме окалят след като съм направил най-нормалното нещо – да потърся потвърждението за истинността на документите от експертите. -Мисля че пълна колекция има във военно-историческия музей въпреки превратностите на времето. Но това е тема за друг, доста дълъг разговор.", "date": "2020.01.21", "title": "Колекционерът Христо Павлов: Омерзен съм от наглостта на отрицателите!"}
{"url": "https://www.monitor.bg:443/bg/a/view/mitko-karaivanov-ot-fermata-vdigna-svatba-snimka-186429", "text": "Софтуерният инженер от Димитровград Димитър Караиванов, който се прочу покрай участието си в последния сезон на шоуто „Фермата“, се разходи до олтара с половинката си Ваня. За щастливото събитие съобщи самият милионер със снимка в социалните мрежи. Нашата ще бъде такава \", написа към кадъра той. На фотографията младоженците позират с удостоверение за сключен граждански брак. Припомняме, че Митко се сгоди за любимата си във „Фермата“, следвайки старите български обичаи.", "date": "2020.01.21", "title": "Митко Караиванов от „Фермата“ вдигна сватба (СНИМКА)"}
{"url": "https://www.monitor.bg:443/bg/a/view/davat-pari-sreshtu-vrediteli-po-rozite-186294", "text": "Маслодайната роза за първи път влиза в обхвата на подпомагане по схемата за борба с вредителите. По предложение на бранша Министерство на земеделието, храните и горите пренотифицира държавната помощ.  В тази връзка беше увеличен и бюджетът по схемата с 8 млн. лв. (от 22 млн. лв. на 30 млн. лв.) за периода на прилагане на схемата - до края на 2022 г. Решението беше публикувано в официалната страница на ЕК. Управителният съвет на ДФ „Земеделие” утвърди финансов ресурс от 6 млн. лв. по схемата за зимните пръскания за 2020 г. Разпределените и усвоени средства за държавната помощ в направлението през миналата година бяха в размер на 5,6 млн. лв. Помощта се предоставя на два етапа. Първият е през пролетта. Той обхваща периода от преминаване на студовете до набъбване на плодните пъпки. При него стопани получават до 270 лв. на хектар с ДДС за закупени с разходооправдателни документи препарати за борба с вредителите. Средствата, които се предоставят за втория етап, следва да покрият част от разходите на овощарите и градинарите, направени за растително-защитни продукти, които се използват през есента, в периода на масов листопад и гниене на листата. В този случай финансовата подкрепа е до 100 лв. на хектар с ДДС.", "date": "2020.01.21", "title": "Дават пари срещу вредители по розите"}
{"url": "https://www.monitor.bg:443/bg/a/view/bivsh-zamkmet-na-stara-zagora-osydi-prokuraturata-pribira-18-000-lv-186449", "text": "18 000 лв за нанесени неимуществени вреди ще трябва да заплати прокуратата на бившия зам. кмет по транспорта , обществения ред и чистотата в Стара Загора Тихомир Томов. Решението е на състав на окръжния съд в Града на липите по искова молба на Томов с размер на иска 80 бона. Мотивът е , че години наред /от април 2009 –а до края на 2018-а/ ищецът е бил с мярка за неотклонение „подписка“ като междувременно бил осъждан и оневиняван на различни инстанции по дело за уж нанесена от него щета на общинската хазна. Вредата била за малко над 91 000 лв в полза на частна транспортна компания, която получила с негов подпис възможност да обслужва определени линии от градската транспортна схема.Съдебната сага се проточила неразумно дълго , коментира съдът и припомня, че на няколко пъти са произнасяни присъди, които в последствие са били отменяни от по-горната инстанция. В крайна сметка Томов е неосъждан,а „в резултат на наказателното преследване преживял силен психоемоционален стрес, притеснение, загуба на самочувствие, чувство на безпомощност и обреченост…“. Междувременно образувалият досъдебното производство прокурор отдавна се пенсионирал. В резултат Томов получил нервни тикове, които останали и след финала на съдебното преследване, което можело да му струва 8 години престой в затвора. Решението на старозагорските съдии по частното дело е от 17 януари и  може да бъде обжалвано пред Апелативен съд – Пловдив в двуседмичен срок. Тихомир Томов е бил синя каска в Камбоджа по време на мисия от 1992/1993  година, тогава е бил финансист на батальона. Назначен беше за зам. кмет от квотата на партия „Атака“ през есента на 2007 г. от тогавашния градоначалник проф. Светлин Танчев, но не след дълго бе освободен заради реакции от посолството на държавата Израел, че на публично място носел значка с изображение на пречупен кръст“. След време той доказа в съда, че снимката със значката е била манипулирана, но така и не бе възстановен на поста. На два пъти бе избиран за общински съветник след като междувременно напусна „Атака“.", "date": "2020.01.21", "title": "Бивш зам.кмет на Стара Загора осъди прокуратурата, прибира 18 000 лв"}
{"url": "https://www.monitor.bg:443/bg/a/view/dariteli-kupuvat-leglo-za-rodilki-v-kazanlyk-186448", "text": "21 130 лв са събрани в рамките на стартираната през декември м.г. кампания под мотото „Дай живот в Казанлък - да подкрепим родилно отделение“. С тях ще бъдат закупени едно специализирано легло за родилки и два АГ-стола за приемното отделение и малка операционна, които ще бъдат дарени на МБАЛ „Д-р Христо Стамболски“, съобщи зам. кметът на Града на розите Лилия Цонкова навръх Бабинден.  „Кампанията доказа, че казанлъчани искат родилното отделение в Казанлък да продължи да съществува!“коментира Цонкова и припомни, че тук раждат жени от пет общини в региона.В набирането на средствата са се включили 14 фирми и  15 физически лица, проведени са били 12 благотворителни инициативи, включително и  от младите съветници, които организирали фотосесия с дядо Коледа на централния градски площад „Севтополис“. През тази година, за да бъдат привлечени в АГО и МБАЛ млади лекари, специализанти и медсестри местният бюджет е добавил още 15 000 лв, като общата сума вече е в рамките на 30 бона.  ", "date": "2020.01.21", "title": "Дарители купуват родилно легло в Казанлък"}
{"url": "https://www.monitor.bg:443/bg/a/view/seksistka-reklama-na-veriga-za-byrzo-hranene-vyzmuti-avstralija-video-186433", "text": "„Сексистка“ реклама на световна верига за бързо хранене възмути цяла Австралия, предаде Ройтерс, позовавайки се на Острелиън асосиейтед прес. Във видеото се виждат две момчета, наблюдаващи силно изрязаното деколте на млада жена през прозореца на кола. Матираните прозорци се свалят надолу и се показват две момчета, зяпнали деколтето на жената, след което тя се усмихва и казва: \"Някой каза ли Кей Еф Си?\". След пускането му в онлайн видео платформа, местна правозащитна организация призова за бойкот на веригата. От групата Кълектив шаут, занимаваща се с борбата срещу потребителското отношение към жените, определиха 15-секундното видео като „връщане към отдавна използваните и архаични стереотипи, при които жените са свеждани до сексуални обекти за удоволствие на мъжете.“ От веригата не са обявили дали ще преустановят използването на рекламата, която вече е видяна 28 000 пъти. Коментарите в мрежата са смесени – много хора не я одобряват, но други я мислят за „забавна“. След бурните реакции от веригата за бързо хранене се извиниха на всички, които са се почувствали обидени от най-новата им реклама.", "date": "2020.01.21", "title": "„Сексистка“ реклама на верига за бързо хранене възмути Австралия (ВИДЕО)"}
{"url": "https://www.monitor.bg:443/bg/a/view/neizvesten-amerikanec-na-pytja-na-grisho-v-melbyrn-186434", "text": "Американецът Томи Пол е второто препятствие пред българската тенис звезда Григор Димитров на Откритото първенство на Австралия. Пол победи с 3:1 сета аржентинеца Леонардо Майер и си уреди мач във втория кръг с Гришо. Двубоят между двамата е в дневната сесия в Мелбърн и трети на \"Маргарет Корт Арина\", където програмата започва в 2:00 часа българско време през нощта на вторник срещу сряда. Началото е за срещата Наоми Осака – Сайсай Джън, а след това излизат Каролин Вожняцки и Даяна Ястремска.  Очаква се срещата между Гришо и Пол да стартира след 5:00 часа наше време утре сутрин. 22-годишният Пол изигра силен мач срещу Майер, като направи впечатляващите 41 печеливши удари и едва 24 непредизвикани грешки. Американецът е номер 80 в световната ранглиста и до момента двамата с Димитров нямат официален сблъсък помежду си.", "date": "2020.01.21", "title": "Неизвестен американец на пътя на Гришо в Мелбърн"}
{"url": "https://www.monitor.bg:443/bg/a/view/istorichesko-pochva-procesyt-za-impijchmynt-na-trymp-v-senata-186425", "text": "Историческият процес на Доналд Тръмп започва днес по същество в Сената на САЩ, където се сблъскват два неотстъпчиви лагера: демократическата опозиция, която настоява за отстраняването от длъжност на президента на САЩ, и републиканското мнозинство, което е решено да го оневини, по възможност по бързата процедура. Четири месеца след началото на украинската афера, която трови края на първия мандат на републиканеца, и по-малко от десет месеца преди президентските избори, на които той възнамерява да се бори за втори, стоте сенатори ще се съберат в 18 ч. по Гринуич (20 ч. българско време) под ръководството на председателя на Върховния съд Джон Робъртс. Задачата на тези сенатори, които в четвъртък положиха клетва като съдебни заседатели при официалното откриване на процеса, е да определят дали Доналд Тръмп е виновен в злоупотреба със служебно положение и възпрепятстване работата на Конгреса, както гласи обвинителният акт, който беше приет през декември от Камарата на представителите. Тържественият и сериозен характер на заседанието е подсилен от факта, че това е едва третият процес за отстраняване от длъжност на президент на САЩ след Андрю Джонсън през 1868 г. и Бил Клинтън през 1999 г. Доналд Тръмп няма да присъства на заседанията на Сената и ще бъде представляван на тях от екип адвокати. Когато започнат първите словесни дуели, той ще е произнесъл първата си реч на Световния икономически форум в Давос, където в продължение на два дни ще се среща със световния политически и икономически елит. В центъра на скандала е един телефонен разговор от юли, в който американският президент поиска от своя украински колега Володимир Зеленски да разследва Джо Байдън - потенциалния си съперник демократ на президентските избори през ноември. Демократите, които имат мнозинство в провелата разследването Камара на представителите, обвиняват бившия магнат в сектора на недвижимите имоти, че е упражнил шантаж върху Киев: започнете разследване или ще блокираме жизненоважна военна помощ. \"Президентът не е направил нищо лошо\", отвръщат адвокатите на Доналд Тръмп в 110 страници аргументи, внесени вчера в Сената. Това е линията на защитата на 73-годишния бивш нюйоркски бизнесмен, който редува провокациите и обича да разбива политическите порядки. От месеци той заклеймява ставащото като \"лов на вещици\" и твърди, че телефонният му разговор е бил изряден. Неговите адвокати казват, че \"подправеният процес е довел до опасно опорочаване на конституцията\", и смятат, че обвиненията, приети само с гласовете на демократи, не са наказуеми с импийчмънт, защото \"не съдържат никакво престъпление или закононарушение\". Юридическият екип на Белия дом, който нае няколко звезди от съдебните зали като бившия прокурор Кенет Стар, опитал се да отстрани от длъжност Бил Клинтън при аферата Люински, призова Сената незабавно да оневини 45-ия президент на САЩ. Според демократите, които са натоварени с излагането на обвиненията по време на процеса, Доналд Тръмп по този начин твърди, че \"Сенатът не може да го отстрани от длъжност, дори и отправените му обвинения да бъдат доказани\". Конгресменът демократ Адам Шиф, който ще играе ролята на главен прокурор, напротив, смята да докаже, че обитателят на Белия дом \"е извършил тройна комбинация от нарушения на конституцията, които са наказуеми с импийчмънт: поискал е намеса на чужда държава, изложил е на опасност националната сигурност на САЩ и се е опитал да мами за следващите избори\". \"Той е най-лошият кошмар на бащите на конституцията\", заяви Шиф вчера. В действителност оневиняването изглежда почти гарантирано на Доналд Тръмп благодарение на републиканското мнозинство в Сената, което застана единно зад него. Колко дълго ще продължат дебатите оставя висящ въпрос. Броени часове преди началото на дебатите най-голяма неяснота има около това как ще протече процесът, който впрочем би трябвало да започне с гласувания за определяне на процедурата. Според членове на президентския лагер влиятелният лидер на републиканското мнозинство в Сената Мич Макконъл иска да наложи ускорено темпо на дебатите, защото е решен да даде на Доналд Тръмп исканото от него бързо оневиняване, в идеалния случай в срок от две седмици. Съгласно предложените снощи от Мич Макконъл правила той предвижда два дни по 12 часа за обвинението и още толкова за защитата за излагане на аргументи, а след това 16 часа въпроси от сенаторите. Според демократическата опозиция в Сената това е твърде кратко и лидерът й Чък Шумър определи ставащото като национален позор. Едва след тази първа фаза Мич Макконъл възнамерява да подложи на гласуване решаващия въпрос за свидетелите. Демократите настояват четирима ключови актьори от украинската афера да бъдат повикани да дадат показания. Сред тях са началникът на канцеларията на Белия дом Мик Мълвейни и бившият съветник за националната сигурност Джон Болтън. За тази цел обаче те трябва всеки един път да печелят гласуване, което се очертава трудно предвид съотношението на силите в Сената, където републиканците имат 53 от 100 места.", "date": "2020.01.21", "title": "Историческо: Почва процесът за импийчмънт на Тръмп в Сената "}
{"url": "https://www.monitor.bg:443/bg/a/view/rafael-nadal-trygna-ubeditelno-na-australian-open-186435", "text": "Световният №1 Рафаел Надал нямаше проблеми в първия си двубой в Австралия се наложи с 6:2, 6:3, 6:0 над боливиеца Хуго Делиен за 2 часа и 2 минути. Испанецът не е печелил трофея в Мелбърн от 11 години, но преследва 20-ата си титла от \"Големия шлем\", с което би изравнил рекорда на Роджър Федерер. \"Щастлив съм, че започнах позитивно. Много съм развълнуван да бъда отново тук. Този корт ми носи страхотни спомени и много позитивна енергия\", сподели Рафа. Друг испанец Пабло Кареньо Буста се справи със словака Джозеф Ковалик с 6:4, 3:6, 6:1, 7:6(2), а поставеният под №4 Данийл Медведев надви в равностоен двубой Франсис Тиафо с 6:3, 4:6, 6:4, 6:2. Загубата на американеца ще му коства доста позиции в ранглистата, тъй като той имаше да защитава достигане до четвъртфиналите от миналия сезон. С победа на старта в Мелбърн се поздрави и Ник Кириос. Атрактивният австралиец преодоля Лоренцо Сонего с 6:2, 7:6 (3), 7:6 (1), като не позволи на италианеца да стигне дори до точка за пробив. Финалистът през 2008 г. Жо-Вилфрид Цонга пък се отказа заради травма в първия кръг. Французинът изоставаше със 7:6(5), 2:6, 1:6 от Алексей Попирин, а след консултация с треньора си реши да прекрати участието си.", "date": "2020.01.21", "title": "Рафаел Надал тръгна убедително на Australian Open"}
{"url": "https://www.monitor.bg:443/bg/a/view/kpkonpi-reshava-za-dvama-obshtinski-syvetnici-v-pazardjik-186439", "text": "Комисията за противодействие на корупцията и отнемане на незаконно придобито имущество трябва да се произнесе дали двама общински съветници в Пазарджик са били в конфликт на интереси при гласуването на последната актуализация на Общинския съвет. Сигналът е изпратен от областния управител на Пазарджик Стефан Мирев, съобщи БНР. Става дума за пазарджишките общински съветници Ренета Камберова и Александър Иванов, които като участници в управителните съвети на сдружения с нестопанска цел се разпореждат с публични средства и едновременно с това са гласували за актуализирането на тези средства в общинския бюджет в края на миналата година. На последната сесия двамата общински съветници бяха помолени от колегата им Благо Солов да си дадат отвод при гласуването, но не се съобразиха с това.  Към сигнала до Сотир Цацаров областният управител Стефан Мирев е приложил и списъка с поименното гласуване на последната общинска сесия. Според юристите, участието на съветниците в сдруженията се потвърждава от официалните държавни регистри, така че за установяването на конфликт на интереси не са необходими други доказателства. ", "date": "2020.01.21", "title": "КПКОНПИ решава за двама общински съветници в Пазарджик"}
{"url": "https://www.monitor.bg:443/bg/a/view/hyrvatka-izhvyrli-marija-sharapova-oshte-na-starta-v-melbyrn-186436", "text": "Бившата №1 при дамите Мария Шарапова отпадна на старта в Мелбърн след като отстъпи с 3:6, 4:6 пред хърватката Дона Векич. Шампионка от 2008 г. участва с \"уайлд кард\" и вече е в серия от 3 последователни загуби в първия кръг на турнири от \"Големия шлем\". Рускинята ще изпадне извън топ 350 в света, а след края на мача намекна за отказване от тениса. На въпрос, дали това е било последното ѝ участие в Мелбърн, Маша отговори: \"Не знам, не знам. Трудно ми е да ви кажа какво ще се случи след 12 месеца.\" Друго популярно име Йохана Конта загуби от 78-та в света Онс Джабюр от Тунис с 4:6, 2:6. Симона Халеп пък се класира за втория кръг на Откритото първенство на Австралия след победа над американката Дженифър Брейди със 7:6(5), 6:1. Същото направи и Каролина Плишкова, която се наложи с 6:1, 7:5 над Кристина Младенович.", "date": "2020.01.21", "title": "Хърватка изхвърли Мария Шарапова още на старта в Мелбърн"}
{"url": "https://www.monitor.bg:443/bg/a/view/ot-kakvo-boleduvat-zodiite-186440", "text": "Когато човек е болен, все едно не е той – минава от крайност в крайност. Състояния на безпомощност и гняв се редуват като на въртележка. От какви болести страда всяка зодия и как изкарва болестта си вижте тук. Овните често имат проблеми с главата. Не, не онези проблеми, заради които си има специални болнични заведения, макар че и това не е изключено. Става въпрос за чести главоболия и наранявания. От всички зодии Овните най-много страдат от мигрена. Понеже са склонни да препускат с рогата напред към всичко - проблеми, приключения или вълнуващи преживявания, този допълнителен стрес подкопава здравето им. Разболеят ли се, незабавно отиват на лекар. Но не защото са хипохондрици. Просто бързат да се отърват от симптомите, защото те само ще ги забавят. Ако сте Овен, препоръчително е да се научите да контролирате емоциите си. Ако сте Телец, вероятно често имате проблеми с гърлото. Инфекции, дращене, налепи по сливиците и всякакви други страхотии са ви добре познати. Струва ви се, че сте родени, за да може гърлото ви да изпробва всяко заболяване, което е известно на лекарите. Друг проблем, често срещан при Телците, е напълняването. Безрезервната ви обич към храната, от най-изисканите ястия до простите манджи на баба, е нещо, което ви изпълва отвътре. Рано или късно идва моментът, в който неистово намразвате кантара. Когато сте болни, вие сте изключително търпеливи при подбора на правилния специалист. Все пак това е човекът, на когото доверявате здравето си. Близнаците са тези, които боледуват най-рядко и най-леко. Не е казано, че са вечно здрави, но всичко карат на крак. Как да не се подразни човек, когато, докато цяла България страда от стомашен вирус, на Близнака му минава като на куче. Единствената им слабост са белите дробове. Настинките намират лесно пътя си до дробовете им. Бронхит и пневмония са заболявания, типични за хората от тази зодия. Ако случайно се разболеят, отричат до последно, че нещо им има. Но уверят ли се, че наистина са болни, изпадат в паника. Вместо да обикаляте ужасено всички болници в града, доверете се на един лекар и следвайте само неговите предписания. За щастие най-често срещаната болест при зодия Рак не е рак. За сметка на това Раците имат слаби стомаси, в резултат на което страдат от язви, киселини, гастрит и т.н. Боледуването им върви ръка за ръка с тръшкане, тревожност и дори истерични пристъпи. Тези притеснения обаче те пазят само за себе си. Раците не обичат да измъчват хората около себе си с неприятна информация. Предпочитат да лъжат близките за състоянието и симптомите си или да им казват само това, което околните биха искали да чуят. Все пак добре е когато състоянието им се влоши да са близо до приятели и роднини, защото това ги успокоява. Изразът “лъвско сърце” се използва за човек, който е храбър и със силен характер. Точно такива са представителите на зодия Лъв, но по ирония на съдбата най-често страдат именно от сърце. Това важи най-вече за мъжете на средна възраст, родени между 23 юли и 22 август, които са застрашени от инфаркт. Лъвът по природа е активен и става неспокоен, ако стои дълго на едно място. Понякога обаче го примързява, особено ако се отнася до фитнес и спортуване. Той трябва да се движи постоянно, за да е здрав. За тях най-важното лекарство е суетата им. Лъвовете гледат да покажат на всички колко добре се справят с болестта си и колко бързо са се излекували. Те винаги искат да са център на вниманието и знаят как бързо да си възвърнат енергията, за да са отново под светлината на прожекторите. Девите са маниаци на тема “здраве”. Те са крайно прецизни в ежедневните си ритуали за предпазване от бактерии и микроби. Нито една уважаваща себе си Дева не би се хранила безразборно или с каквото й падне. Ако сте Дева, сигурно спазвате и внимателно обмислен режим за хранене, може би дори вегетариански, заради любовта ви към животните. Когато се чувстват зле, Девите си вземат душ, за да се чувстват по-чисти. При болка имат наклонност да се разсейват с чистене. Проблемните им органи са черният дроб, панкреасът и тънкото черво. Имат лека наклонност да четат в интернет и да си изнамират заболяване всеки път, щом се почувстват “странно”. Затова пък когато наистина се разболее, Девата е във вихъра си, тя вече знае точните лекарства и действието им, подготвила си е и специални храни, с които по-бързо да се оправи. Красивите, умни и чаровни Везни си имат всичко освен бъбреци, на които могат да разчитат. За хората от тази зодия е препоръчително много вода. От време на време е добре да си дават и почивка от млечни продукти. Когато са болни, те гледат да угаждат на лекарите, за да им се харесат - за Везните е важно да бъдат харесвани. Но щом стане дума за лекарства, те стават нерешителни - все пак лекарствата могат да се отразят на външния им вид, а хората, родени под този зодиакален знак, са много суетни. Ако се налага да изберат един или друг вид лечение, изпадат в тежка ситуация. Затова при болест е добре до Везните да има любящ човек, който да взема решения вместо тях. Дебелото черво е органът, който съсипва живота на Скорпионите. Да си Скорпион и да не страдаш от тежък запек, това е все едно да си ударил шестица от тотото. Поради тази си особеност представителите на знака трябва да положат някои елементарни грижи за здравето си. Големи количества вода и диета с много фибри са общо взето задължителни. Добро решение на проблема с ленивите черва е да пият чаша гореща вода сутрин половин час преди хранене. Другата им слабост е прекомерното сексуално желание. В търсене на еротични емоции те често са неразумни и забравят предпазните мерки. Това води до болести на половите органи и нежелана бременност. Ако се чудите коя е най-здравата от всички зодии, то това е Стрелецът. Рядко боледуват и едва ли ще ги видите с нещо по-тежко от хрема. Въпреки това Стрелците се смятат за специалисти по всички болести. Те предпочитат сами да си поставят диагноза, отколкото да ходят по лекари, защото са убедени, че знаят повече. Лечението също си предписват самосиндикално. Това свое “задълбочено” познание черпят от всякакви източници - от “в трамвая една баба каза..”, през случайно попаднали им учебници за студенти по медицина, до интернет. Освен това се опитват да поучават близките си. Попаднат ли в болница, се изнервят и правят скандали. Козирозите приемат всяко разболяване с мъдрост и примирение. Но не защото това им дава оправдание да си почиват. Те не обичат да се залежават. Вярват, че това ги “размеква” и ще се разболеят още повече. Предпочитат да намерят начин да работят и докато са на легло. И имат основание за това - често Козирозите мислят прекалено много за болестта си и трябва да бъдат разсейвани. Позитивното мислене им помага да се преборят дори по-бързо, отколкото лекарствата. Част от здравните проблеми на този слънчев знак включват камъни в жлъчката и слаби колене, които пукат и скърцат при ставане. Препоръчителни спортове за тях са плуването и ездата. Водолеите са купонджии, пияници и любители на високовъглехидратните храни. Лошата поддръжка - безобразен хранителен режим, безогледно пиене и недоспиване, е причината да разболеят иначе здравото си тяло. Те са социални същества и когато им се налага да постъпят в болница, те се сприятеляват с всички болни, медицински сестри и санитарки. Предпочитат да се разсейват и да се правят, че са здрави. Не се съобразяват с това, че може да заразят околните. За Водолея някакъв си тежък вирус не е причина да отложи партито, което е организирал в дома си. Едва ли ще разболее чак пък всичките си приятели. Тя ще ви облее със загадъчност, чувствителност, романтика. Рибата е типичната девица, изпаднала в беда. Представителките на този знак са крехки, зависими и постоянно имат нужда да бъдат спасявани. В тях няма грам егоизъм и са винаги готови да съчувстват и да помогнат. От това се възползват всякакви мошеници и използвачи. По цял ден плуват в мечтания, така че не се учудвайте, ако заварите жената Риба да се взира в пространството с нож и наполовина нарязан морков в ръце. Къщата й е нагоре с краката. Понякога Рибата получава пристъп на домакинска истерия и започва неистово да лъска и подрежда.", "date": "2020.01.21", "title": "От какво боледуват зодиите?"}
{"url": "https://www.monitor.bg:443/bg/a/view/azis-v-pesen-s-travis-skot-i-drejk-ch-ujte-ja-tuk-186423", "text": "Кралят на поп-фолка Азис се появи в песен с рапърите Травис Скот и Дрейк, а парчето светкавично стана хит в социалните мрежи. Разбира се, не става въпрос за реална колаборация между тримата изпълнители, а за микс. „Кажи честно“ на Костинбродския славей е основната мелодия в прокуцията. „Ето какво е слушал Алберт Айнщайн, докато е писал Библията“, и \"Това заслужава „Грами“, са само част от коментарите в YouTube. \"Народ, който слуша Азис и Травис Скот в едно, не може да бъде унищожен!\", включи се с публикация и авторът на популярната страница Класически българин. Новоизлюпеният хит е дело на KZMP Prod., които обещават още подобни парчета. Меломаните вече дават своите заявки за нови миксове, като например на рапъра Еминем с фолкидола Тони Стораро.", "date": "2020.01.21", "title": "Азис в песен с Травис Скот и Дрейк (ЧУЙТЕ Я ТУК)"}
{"url": "https://www.monitor.bg:443/bg/a/view/ucheni-otkriha-sluchajno-kletka-ubiec-na-raka-186442", "text": "Британски учени по случайност откриха нов вид клетка, която убива повечето ракови образувания. Британското издание The Telegraph представя новото откритие, което може да се окаже пробив в опитите за откриване на универсален лек за борба с рака, предава „Фокус“. Учените от университета в Кардиф анализирали банка с кръв, като се опитвали да открият бели кръвни телца в нея. Вместо това те открили съвсем нов вид „Т – клетка“, която използва малко образувание, подобно на кука, за да се закача за ракови клетки, като при това игонрира здравите такива. В лабораторни условия, бели кръвни телца, „снабдени“ с такова образувание са успявали да убият ракови клетки от множество органи, включително дробове, кръв, кости и бъбреци. Според професор Андрю Сийуел, ръководител на изследването, и експерт по такъв тип клетки от медицинския университет в Кардиф, това откритие може да се използва за създаването на универсален лек, който да лекува редица видове рак. „Това е много мотивираща находка, никой не знаеше, че такива клетки изобщо съществуват“, заяви той пред вестника.  „Това откритие създава възможност за създаването на „общо“ лекарство за рак, една Т-клетка, която може да унищожава много различни видове рак. До този момент никой не предполагаше, че това изобщо може да е възможно“, добавя той. Попитан дали съществуването на такива клетки и случайното им откриване в обикновена банка с кръв означава, че има човек в Уелс, който на практика е „имунизиран“ от рак, той заяви, че това е съвсем възможно. „Това е бяло кръвно телце, което може да е много рядко, или пък много хора да имат такива, но те да не работят по този начин по някаква причина. Засега просто не знаем“, каза той. Терапии, които създават специфични бели кръвни телца или други имунни клетки за борба с рак на този етап съществуват, но досега никога не са били ползвани за друго, освен като лекарство за някои типове левкемия. Те освен това не работят срещу по-големи тумори, каквито причиняват повечето видове рак. Новата клетка не само в бъдеще може да лекува различни видове рак, но освен това може да се предава по кръвен път, което означава, че лесно може да бъде разпространявана като масово лекарство. Новата клетка не само в бъдеще може да лекува различни видове рак, но освен това може да се предава по кръвен път, което означава, че лесно може да бъде разпространявана като масово лекарство.", "date": "2020.01.21", "title": "Учени откриха случайно клетка убиец на рака"}
{"url": "https://www.monitor.bg:443/bg/a/view/svetovnijat-rali-shampionat-vliza-v-efira-na-max-sport-186424", "text": "Световният рали шампионат (FIA World Rally Championship) е поредното ново попълнение в богатото портфолио от спортни събития в ефира на MAX Sport. Една от най-вълнуващите автомобилни надпревари ще се излъчва по спортните канали на А1 през следващите три години, които ще предават всички 13 стартове през сезона. Преките предавания започват с първия кръг за сезон 2020 – рали Монте Карло, което ще се излъчва от 23 до 26 януари по MAX Sport 2. WRC ще увеличи и без това разнообразното съдържание от моторни спортове на MAX Sport, което към момента се състои от Световния шампионат по мотоциклетизъм MotoGP, американските серии NASCAR, австралийския шампионат Суперкарс, Спийдуей шампионата и други. Световният рали шампионат прави своя дебют в MAX Sport със своя 48-и сезон. Това е един от най-трудните автомобилни шампионати и в своята история се е превърнал в платформа за създаването на велики шампиони и легенди на автомобилния спорт като Колин Макрей, Юха Канкунен, Карлос Сайнц, Томи Макинен, Себастиан Льоб, Себастиан Ожие и др. Също така през годините е дал култов статут на някои автомобилни марки, като Фиат Абарт, Ауди Куатро, Ланча Делта, Субару Импреза и Мицубиши Лансър. В историята на турнира 21 различни марки са печелили отделни кръгове. Шампионатът WRC през 2020 година ще се състои от 13 зрелищни състезания, като всяко от тях има до 25 специални етапа. Пилотите пък по традиция ще трябва да се справят с различни условия. Ралитата се провеждат на различни повърхности и настилки - като се започне от асфалт и се стигне до каменисти планински пътища и дори лед и сняг. Сезон 2020 в Световния рали шампионат се очертава като непредвидим заради множеството трансфери на пилоти, случили се в последния момент. Световният шампион Ойт Танак ще стартира с Hyundai от 2020, след като миналата година завърши с първата си титла с отбора на Toyota. В Тoyota ще го сменят шесткратният шампион Себастиан Ожие, както и уелсецът Елфин Еванс. Неговото място в отбора на M-Sport Ford ще заеме Есапека Лапи от Финландия. Календарът със състезания, които ще се излъчат по MAX Sport е най-разнообразният и вълнуващ от десетилетия. Африка, Далечният Изток и Тихоокеанският регион се завръщат с рали „Сафари“, рали „Япония“ и рали „Нова Зеландия“. Рали „Сафари“ в Кения е истинска легенда в спорта, но отсъства цели 17 години от календара. То обещава да бъде едно от най-предизвикателните както за пилотите, така и за автомобилите. Трасето на рали „Нова Зеландия“ се включва за първи път от 2012 г. Маршрутът на чакъл край Окланд е един от любимите на пилотите и нерядко се превръща в истински спектакъл за зрителите. Рали „Япония“ се завръща след десет годишно отсъствие от календара и ще замени рали „Австралия“ като последен кръг в шампионата. Оливър Сисла, управляващ директор на WRC Promoter – компанията, която държи правата за разпространението на шампионата, сподели, че очаква поредния вълнуващ сезон през 2020 година. „Завръщането на WRC в Кения, Япония и Нова Зеландия означава, че календарът за този сезон за пръв път ще включва шест континента – Европа, Северна Америка, Южна Америка, Азия, Африка и Тихоокеанския регион. Към това трябва да добавим и трансферите на водещи пилоти, които се случиха в паузата между двата сезона. Никой не може да предвиди как ще се адаптират в новите си отбори, нито кой е фаворит. А всичко това е страхотна новина за феновете.“ За да могат спортните фенове да се насладят на първокласно спортно съдържание, трябва да имат абонамент за пакета MAX Sport Plus, който включва четирите спортни канала MAX Sport. Те предлагат още голямо разнообразие от спортове като футбол от Серия А, Ла Лига, мачовете на Шампионската лига във вторник, тенис от сериите ATP 1000, ATP 500 и ATP 250 и много други.", "date": "2020.01.21", "title": "Световният рали шампионат влиза в ефира на MAX Sport"}
{"url": "https://www.monitor.bg:443/bg/a/view/polovinata-aktivni-onlajn-bylgari-jadat-sladko-vseki-den-186426", "text": "Сладки изделия се консумират от общо 40 на сто от активните в интернет българи. 48% от анкетираните дами твърдят, че ежедневно се глезят със сладки изделия, за господата процентите падат до 33%. Едва 3% изобщо не ядат такъв тип храни. Фаворити сред сладкишите си остават шоколадът и шоколадовите бонбони с 61%, на втора позиция са десертните блокчета, вафлите и бисквитите (50%). Това показват данни от онлайн проучване, проведено от Nielsen Admosphere Bulgaria и Български национален панел. Като най-предпочитани места за закупуване на изделията са посочени супермаркетите и кварталните магазинчета с цели 89% одобрение, следват ги пекарните и сладкарниците с 55 на сто по-малко. За ресторанти, кафенета и заведенията за бързо хранене остават съответно 10 и 7%. 32 на сто предпочитат понички, сухи пасти и кексчета, а 29% от участвалите са дали гласа си за любимата неделна закуска – палачинки или гофрети. Лятното изкушение сладоледът получава 23 на сто от гласовете. 74 на сто любителите на сладкишите обаче избягват честата консумация заради риска от заболявания и наднормено тегло. Отново дамите са определени за по-загрижени за своето здраве – 80% от тях са посочили, че намалят консумацията на подобни изделия заради последствията, до които може да доведе, при мъжете са малко под 70%. Основна причина за ограничаването на сладкишите главно при мъжете е лекарската препоръка - 28 на сто от всички анкетирани посочват същата причина. Влошеното финансово състояние не остава извън класацията – 10 на сто от участвалите не могат да си позволят сладките изделия. В проучването са участвали 1000 респонденти от активното в интернет население на страната на възраст 15 или повече години.", "date": "2020.01.21", "title": "Половината активни онлайн българи ядат сладко всеки ден"}
{"url": "https://www.monitor.bg:443/bg/a/view/borisov-ot-davos-bydeshteto-na-zapadnite-balkani-minava-prez-evrointegracijata-obnovena-186422", "text": "Трябва да покажем, че на Балканите сме пораснали, а бъдещето на страните от Западните Балкани минава през европейската им интеграция. Това коментира премиерът Бойко Борисов по време на срещата си с своя хърватски колега Андрей Пленкович и косовския президент Хашим Тачи.Тримата разговаряха в рамките на годишната среща на Световния икономически форум швейцарския град Давос, след дискусията, посветена на Западните Балкани, в която премиерът имаше и изявление. Във фокуса на разговора между тях било и ролята на НАТО за сигурността в региона. Борисов приветствал решението на хърватското председателство на ЕС да поставя високо в дневния ред европейската перспектива на Западните Балкани, визирайки планираната през май среща на върха ЕС-Западни Балкани в Загреб. Иначе денят на Борисов бе наситен с поредица от срещи - общо 12, както и изказване в една от дискусиите. Сред една от срещите бе и тази с Иванка Тръмп, за която Борисов се похвали със снимка в профила си във Фейсбук. Тя е била в Давос като част от официалната делегация на Белия дом като съветник на президента на САЩ Доналд Тръмп. \"Споделихме впечатления си от форума и от обръщението на президента на САЩ, в което той изтъкна визията си за редица глобални въпроси\", написа Борисов и уточни, че преди това са слушали речта на американския президент Доналд Тръмп по време на форума. Денят на Борисов в Давос започна с изказване на дискусия именно за Западните Балкани. Там той изтъкна, че България последователно подкрепя усилията на страните от Западните Балкани по пътя им към членство в ЕС. По думите му е изключително важно е да се запази ролята на „Тези реформи са необходими както за модернизирането и развитието на Западните Балкани, така и за стабилността и просперитета на този стратегически важен за ЕС регион“, посочи Борисов. Той е убеден, че различните регионални инициативи в Югоизточна Европа взаимно се допълват в насърчаването на политическата, икономическата и социалната стабилност в региона. Според него обаче регионалното сътрудничество не било алтернатива на европейската интеграция на Западните Балкани. \"Напротив - то следва да допринася за постигането на стратегическата цел за членството в ЕС на страните от региона“, изтъкна премиерът. В тази връзка той припомни, че от 1 януари 2020 съвместно с Македония сме поели председателството на Берлинския процес. Това пък било продължение на ангажимента ни от БГ председателството на ЕС за изваждане на преден план евроинтеграцията на Западните Балкани. Приоритетите на Берлинския процес били свързаността във всичките й аспекти: транспортна, енергийна, цифрова, сред младите хора и други. Той уточни, че един от основните проекти, които следва да бъдат реализирани, е напредък в изграждането на трансевропейския Коридор № 8., който има ключово значение за регион. Бъдещето на страните от Западните Балкани е в ЕС и без тях европейският проект е непълен, каза Борисов. Програмата на Борисов продължи с разговор с турския външен министър Мевлют Чавушоглу, след която стана ясно, че той ще посети България на 31 януари. Двамата обсъдиха ситуацията в Либия и мирната конферецния в Берлин по темата.  „Чудесна работа сте свършили. С тези совалки на канцлера Меркел до Москва, това че присъстваха и президентите Путин и Ердоган, държавният секретар Помпео, Меркел-Макрон, аз съм оптимист“, заяви Борисов. Чавушоглу на свой ред подчерта, че всички участници в мирната конференция в Берлин са се обединили около разбирането, че военните действия в Либия трябва да спрат. Третата поред среща на Борисов бе с Борисов с шефа на Европейската банка за възстановяване и развитие (ЕБВР) Сума Чакрабарти. Пред него той изтъкна, че България оценява приноса на банката при реализацията на значими за страните от Западните Балкани инфраструктурни проекти. По думите му социална кохезия и стабилност в региона на цяла Европа. По време на разговора Борисов посочи, че освен свързаността между страните от региона, в дневния ред на „Берлинския процес“ за първи път ще бъде включена и темата за околната среда. В тази връзка според него сътрудничеството с ЕБВР и други международни институции ще бъде от ключово значение за реализирането на конкретни проекти и резултати, които пък ще можем да отчетем на срещата на върха в София през есента на тази година. След това бе срещата с Пленкови и Тачи, последвана от разговори с външния министър на Северна Македония Никола Димитров. Двамата обсъдиха председателството на Берлинския процес, двустранните отношения след договора за приятелство. Борисов изрази очакване, че в конструктивен дух и няма да бъде повлияно от политическата конюнктура и напрегната предизборна обстановка в западната ни съседка. Борисов потвърдил и подкрепата на България за започване на преговори за присъединяване към ЕС на Северна Македония. Натоварената програма продължи със срещна със словенския премиер Марян Шарец, на която акцентирали, че има нереализиран потенциал в икономическите контакти между България и Словения. Именно затова имало нужда да се търси решение за увеличаване на инвестиционния интерес между двете страни. Борисов разговаря и с шефката на ЕК Урсула фон дер Лайен. Двамата обсъдиха теми като опазването на природата, прозрачността на бизнеса, бъдещето на труда и геополитически въпроси. Борисов изтъкна, че превръщането на ЕС до 2050 г. в първия в света неутрален по отношение на климата блок е голямо предизвикателство, но също така и чудесна възможност. за постигането на целта, но това ще е ярък знак, че Европа поставя на първо място здравето на своите граждани и опазването на природата за бъдещите поколения“, посочи Борисов. В тази връзка двамата обсъдили и т.нар. Европейски зелен пакт,. Според Борисов неговият успех, наред с борбата с климатичните проблеми, може да се осигури, ако зад инвестициите бъдат подкрепени от всички държави, особено тези с високи парникови емисии. Последваха разговори с шефа на ЕП Давид Сасоли, с който също говориха за зеления пакт и новата финансова рамка на ЕС, както и бързи срещи с президента на Световния икономучески форум Борге Бренде, с премиера на Грузия Гиорги Гахария, както и с президента на Полша Андрей Дуда. Пред Гахария  премиерът заяви, че Грузия е наш основен партньор в региона на Черно море и Южен Кавказ. България приветствала и инфраструктурната свързаност между Европа и Азия, особено с изпълнението на проекти в енергетиката и транспорта. Според Борисов това ще допринесе за укрепването на стабилността, сигурността и икономическото благосъстояние на двете страни и на Черноморския регион като цяло. В хода на разговора Борисов изтъкна ролята на Грузия като стратегически партньор на ЕС във връзка с повишаване сигурността на енергийните доставки, диверсификацията на маршрутите и източниците на доставки на газ за Европа и за България в частност. „Развитието на Южния газов коридор, включително разширяването на газопровода в Южен Кавказ на територията на Грузия, е общ приоритет с цел транспортиране на каспийските енергийни ресурси към западните пазари“, допълни  Борисов. Една от последните срещи бе тази с президента на Азербайджан Илхам Алиев, с който обсъдиха диверсификацията на доставките на газ, както и възможността азерската нефтена компания СОКАР да започне инвестиции в газоразпределителната система на България в населените места - с две цели – чистота на въздуха и конкурентоспособност. Премиерът изразил очакване в скоро време азербайджанската страна да ни запознае с официалните резултати от проучването на газовия сектор у нас, което възложиха и с последващите техни стъпки и действия. \"България винаги е подкрепяла изграждането на Южния газов коридор, неразделна част от проекта е и интерконекторът Гърция-България, чрез който страната ни ще получава азербайджански природен газ.\", смята Борисов. ", "date": "2020.01.21", "title": "Борисов от Давос: Бъдещето на Западните Балкани минава през евроинтеграцията (ОБНОВЕНА)"}
{"url": "https://www.monitor.bg:443/bg/a/view/iran-oficialno-si-prizna-za-raketite-po-ukrainskija-boing-186428", "text": "Две ракети са били изстреляни по посока на самолета на авиокомпания Украински международни авиолинии, свален край Техеран на 8 януари от иранските военновъздушни сили. Това се казва в доклад от предварителното разследване на иранската Организация за гражданско въздухоплаване, предаде Франс прес. \"Разследващите са получили достъп до информации на генералния щаб и са открили, че две ракети М1-TOR са били изстреляни по посока на самолета от север\", се казва в текста. \"Ефектът на това изстрелване на ракети върху инцидента със самолета и анализът на тези действия са в процес на разследване\", пише още в доклада. Иран призна за свалянето на самолета едва на 11 януари. Тогава ръководителят на Корпуса на гвардейците на Ислямската революция Амир Али Хаджизаде пое цялата отговорност за случилото се, но каза, че става дума само за една ракета с малък обсег, която е била изстреляна на 8 януари по посока на самолета, припомня Франс прес. Руската държавна компания Алмаз-Антей произвежда ракетни системи ТОР. Русия е близък съюзник на Иран. В доклада на иранската Организация за гражданско въздухоплаване не се уточнява дали ракетите са били купени от Русия, отбелязва ДПА. Същевременно Иран съобщи, че е поискал от САЩ и от Франция оборудване, с което да свали информацията от \"черните кутии\" на украинския самолет, предадоха световните агенции. Той все още не е получил положителен отговор на искането си.", "date": "2020.01.21", "title": "Иран официално си призна за ракетите по украинския боинг "}
{"url": "https://www.monitor.bg:443/bg/a/view/konsulyt-ni-v-munhen-obvinen-za-prestyplenie-po-slujba-kato-shef-na-razuznavaneto-186431", "text": "Обвинение на бившия председател на Държавна агенция „Разузнаване“ (ДАР) Драгомир Димитров за теч на секретна информация повдигна Военно-окръжната прокуратура в София. Информацията за това, че Димитров, който в момента е консул на страната ни в Мюнхен, е подведен под отговорност, бе обявена от държавното обвинение. Той беше начело на ДАР в продължение на 6 години – от 2012 г. до лятото на 2018, когато бе освободен от длъжност и малко по-късно назначен за наш представител в немския град. Димитров е обвиняем за това, че за времето от 14 юли 2016 г. до 9 август 2016 г. е нарушил служебните си задължения, като не е организирал и не контролирал дейностите по Защита на класифицираната информация в ДАР. Това било направено с цел да набави и от това са настъпили немаловажни вредни последици – осъществен нерегламентиран достъп до класифицирана информация по смисъла на Закона за защита на класифицираната информация. В съобщението на прокуратурата обаче не бе назовано нито името на фирмата, нито какво точно е правила тя с мотива, че разследването срещу Димитров е засекретено. На ексразузнавач №1 е наложена мярка за неотклонение \"гаранция\" от 5000 лева. Потърсени за коментар, от МВнР дадоха да се разбере, че са били уведомени от прокуратурата за разследването срещу Димитров още преди да му бъде повдигнато обвинение. Към момента обаче не считат, че трябва да бъде отстранен от консулската си длъжност. „МВнР бе уведомено от Прокуратурата на Република България, че предстои повдигане на обвинение спрямо служител от дипломатическата служба. Самият служител оказва съдействие на органите на държавното обвинение. Към момента няма основания за предприемане на действия от страна на работодателя, тъй като от съобщението на прокуратурата става ясно, че обект на проверка са действия, извършени от служителя преди назначаването му в дипломатическата служба“, съобщиха от Външно министерство. Проблеми с правосъдието има и бившият директор на Националната разузнавателна служба /бившето название на разузнаването/ ген. Кирчо Киров. През 2016 г. Военно-апелативеният потвърди 10-годишната присъда на ген. Киров. Делото срещу него бе образувано за присвояване на 4,7 млн. лв. от бюджета на разузнавателната служба. Ген. Киров твърди, че парите са изхарчени за вербуване на информатори. През 2018 г. Софийският военноокръжен съд осъди на 15 г. затвор ген. Киров по второто дело срещу него - за присвояване на 5,1 млн. лв. Обвинението е, че от 2007 г. до 2011 г. като директор на НРС ген. Киров в съучастие със свой подчинен началник е присвоил от бюджета на службата евро и щатски долари, равняващи се на повече от 5,1 млн. лв. Подчиненият служител бе осъден на 3 г. затвор условно с 5 г. изпитателен срок. По разпореждане на директора си Киров той изготвял фалшивите документи за теглене и отчитане на сумите и получавал парите от касата на службата. Срещу ген. Киров има и трето дело, по което той получи 2 г. условно за разгласяване на класифицирана информация. През 2018 г. бившият разузнавач №1 коментира пред медиите, че се подготвя за „100-годишна война“ и смята за поръчител на войната срещу себе си тогавашния директор на ДАР Драгомир Димитров.", "date": "2020.01.21", "title": "Обвиниха за теч на тайни ексшефа на разузнаването (ОБЗОР)"}
{"url": "https://www.monitor.bg:443/bg/a/view/nov-model-na-samsung-se-prodava-ot-vivacom-186432", "text": "Новият Samsung Galaxy A51 вече е наличен в магазините на VIVACOM и онлайн на сайта на цена от за 23.98 лв. на месец с план Smart L+. Смартфонът има елегантен и изчистен дизайн и е страхотен помощник в натовареното ежедневие. Samsung Galaxy A51 използва зашеметяващия Super AMOLED 6,5-инчов Инфинити FHD+ дисплей, със съотношение 20:9, който осигурява оптимално изживяване на картината и по-наситени цветове. Моделът идва с четири основни камери на гърба - 48 МР основен обектив, осигуряващ по-ясни и ярки снимки независимо дали е ден или нощ, 12 МР ултраширокоъгълен обектив, обхващащ 123 градусово зрително поле. В камерата са включени и 5 МР обектив за дълбочина на кадрите, който добавя ефекти на функцията „Фокус на живо“ към всяко изображение и 5 МР макро обектив, който запечатва и най-фините детайли и заедно с опцията за замъгляване на фона отличава още повече основния обект. Samsung Galaxy A51 е снабден и с режима Super Steady осигуряващ повече стабилност при заснемане в движение, за по-плавни и фокусирани видеоклипове. За любителите на селфитата, моделът разполага с 32 МP селфи камера със селфи фокус, който нежно замъглява фона и кара лицата да изпъкнат. Смартофонът използва 8-ядрения процесор Exynos 9611 (Quad 2.3 GHz + Quad 1.7 GHz) и батерия с капацитет 4000 mAh, което го прави много подходящ за продължително използване като гледане на видео или игри. Устройството разполага с 4 GB RAM и 128 GB вградена памет, както и със слот за MicroSD карта до 512 GB. Samsung Galaxy A51 има вграден в дисплея сензор за пръстов отпечатък за по-голяма сигурност, а за по-лесно използване поддържа и лицево разпознаване. Моделът е снабден и с нощен режим, осигуряващ по-приятна работа през тъмните часове. Предлага се в черен цвят, а скоро ще е наличен в бял и син цвят.", "date": "2020.01.21", "title": "Нов модел на Samsung се продава от VIVACOM"}
{"url": "https://www.monitor.bg:443/bg/a/view/viktorija-georgieva-ocharova-london-186421", "text": "Младата певица Виктория Георгиева, която ще представи страната ни на Евровизия тази година, очарова публиката в Лондон, като изнесе интимен концерт във Vinyl Café. Отличничката от X Factor е в английската столица за музикален лагер – последният от редица такива, с помощта на които тя твори върху песента за престижния конкурс. Събитието стартира с видеото, с което тя бе представена като родния изпълнител за Евровизия, а само няколко минути по-късно прозвуча и I Wanna Know. гласи част от коментара на Оливър Луис от Escxtra.com. По думите на автора, с избора на Виктория за Евровизия 2020 България затвърждава стилистиката си от предходните години, която се корени върху симбиоза между попа и меланхолията. „Преди изпълненията й, много хора в залата познаваха Виктория единствено като „българския представител на Евровизия“. След като свърши концертът те я опознаха като Виктория – компетентен и съвременен артист, който – да, ще представи България, но е в периферията на съвременната комерсиална музика“, пишат още от сайта, посветен на песенния конкурс, който тази година ще се проведе в Ротердам.", "date": "2020.01.21", "title": "Виктория Георгиева очарова Лондон"}
{"url": "https://www.monitor.bg:443/bg/a/view/ivana-se-dopitva-do-fenovete-za-novija-album-186323", "text": "Певицата на народа Ивана подготвя нов албум, а в ролята на нейни съветници влизат феновете й. Преди дни изпълнителката на „Едно „Обичам те“ се допита до последователите си в социалните мрежи кои песни да включи в предстоящата тава. “Благодаря на всички, които изразихте мнение и повярвайте, това промени първоначалната ни идея да бъде CD албум. Знаете, че той може да събере не повече от 16 песни, но и то хубави, че от вчера вече мислим за голяма компилация в mp3 формат. Но ако е такава, няма да бъдат само най-любовните и тежки песни, а ще добавя и по-бързи като: “Ще ти взема всичките пари”, “Всичко е наред”, “По дяволите, Рая” , “Искам още”, което мисля, че ще е добре.“, реши в крайна сметка звездата на „Пайнер“. Ивана се пошегува, че с това темпо следващият й албум ще излезе през 2033 година. Почитателите на лекия жанр залагат, че новата тава на певицата ще носи името на един от последните й хитове - „Аз съм твоя“.", "date": "2020.01.21", "title": "Ивана се допитва до феновете за новия албум "}
{"url": "https://www.monitor.bg:443/bg/a/view/nikola-bakalov-se-prisyedinjava-kym-upravlenskija-ekip-na-fibank-186412", "text": "Никола Бакалов се присъединява към управленския екип на Fibank като член на Управителния съвет и изпълнителен директор. Бакалов ще отговаря за дирекции „Банкиране на дребно“, „Главна каса“, „Дигитално банкиране“, „Злато и нумизматика“, „Картови разплащания“, „Клонова мрежа“, „Организация и контрол на клиентското обслужване“ и „Частно банкиране“. Бакалов е завършил УНСС през 1997 г. и има магистърска степен по „Международни икономически отношения“. Към екипа на Първа инвестиционна банка се присъединява през 2000 г. През периода 2005 г. – 2011 г. е директор „Картови разплащания“. По това време е бил и член на Изпълнителните комитети на Mastercard България и VISA България. През 2011 г. е поканен да се присъедини към управлението на „Алианц Банк България“, където е избран за член на Управителния съвет и заема последователно длъжностите – Изпълнителен директор и Главен изпълнителен директор. През 2013 г. Бакалов поема управлението на „FiHealth Застраховане“ АД – един от водещите здравни застрахователи в България.", "date": "2020.01.21", "title": "Никола Бакалов се присъединява към управленския екип на Fibank"}
{"url": "https://www.monitor.bg:443/bg/a/view/babh-sprja-oshte-50-tona-meso-sys-salmonela-ot-polsha-186430", "text": "Българската агенция по безопасност на храните (БАБХ) установи три пратки с птиче месо от Полша за България, замърсено със салмонела. Цялото количество е 37 150 кг охладено цяло пиле и 12 900 кг охладено пилешко бутче. Месото е поставено под забрана и не е допуснато търгуването му на българския пазар. Резултатите от пробите са получени на 20 януари т. г., съобщават от БАБХ. Птичето месо е проверено във връзка със засиления контрол на агенцията върху пратките с птиче месо и субпродукти с произход Полша, предназначени за България. Установената салмонела е от щам, който не е патогенен за човешкия организъм. Изготвена е нотификация по системата за бързо съобщаване на храни и фуражи /RASFF) за уведомяване на полските компетентни власти за откритото замърсяване.", "date": "2020.01.21", "title": "БАБХ спря още 50 тона месо със салмонела от Полша"}
{"url": "https://www.monitor.bg:443/bg/a/view/blizkite-na-jertvite-ot-hitrino-iskat-po-20-godini-zatvor-za-mashinistite-186413", "text": "Присъди от по 20 години затвор за машинистите Димитър Михнев и Радослав Петков, подсъдими за причиняване на влаковата катастрофа в Хитрино от 10 декември 2016 година поиска адвокат Николай Димитров, представляващ в съда в Шумен интересите на пострадалите при инцидента. Димитров пледира за признаване на Михнев и Петков за виновни в предпоследния ден на процеса, като поддържа тезата, че основната причина за катастрофата и последвалия след това взрив преди е била превишената скорост, с която се е движил влакът. „Никой не отрича лошото състояние на жп пътя, но затова има предупреждение - движение със скорост 40 км/час“, каза в пледоарията си адвокат Димитров.  Във вторник започнаха адвокатските пледоарии на защитниците на двамата подсъдими. Самите Михнев и Петков отказаха през миналата седмица и по време на целия процес да дадат обяснения. С края на процеса расте и напрежението на близките на пострадалите и загиналите. Сред присъстващите в залата беше Шенай Ахмедова, изгубила единия си син в аварията на 10 декември 2016. \"Защо не си поемат вината? Нашата къща гръмна, мъжът ми и синът ми починаха, ние по чудо сме тук. Те ми почерниха живота.\" - коментира пред репортери Ахмедова. Осъдителни присъди и наказания от по 20 години затвор поиска в обвинителната си реч през миналата седмица и прокуратурата. Очаква се в сряда в 11 часа съдът да се събере за произнасяне на присъда.", "date": "2020.01.21", "title": "Близките на жертвите от Хитрино искат по 20 г. затвор за машинистите"}
{"url": "https://www.monitor.bg:443/bg/a/view/geshev-naredi-proverki-na-bokluka-v-cjalata-strana-186415", "text": "Главният прокурор Иван Гешев разпореди на апелативните прокуратури в страната вземане на специален надзор разследванията за престъпленията против народното здраве и против околната среда, съобщиха от прокуратурата. Надзорът е свързан с управлението на отпадъци не по установения ред и пренасянето им през границите на страната съгласно изискванията на Закона за управление на отпадъците и Закона за околната среда и водите. Главният прокурор е указал на административните ръководители на апелативните прокуратури в София, Пловдив, Варна, Бургас и Велико Търново да вземат на специален надзор и всички досъдебни производства образувани по данни на МВР и ДАНС, събрани в хода на извършваната от тях съвместна проверка. Припомняме, че в началото на годината по разпореждане на главния прокурор е възложено на Министерството на вътрешните работи и на Държавна агенция „Национална сигурност“ съвместна проверка за спазване изискванията на Закона за управление на отпадъците и Закона за околната среда и водите. Указано е при необходимост от съдействие с чуждите съдебни власти и по-конкретно с тези на Република Италия, съответните наблюдаващи прокурори да осъществяват международното правно сътрудничество – изпращане на ЕЗР, чрез Националното бюро в Евроджъст.", "date": "2020.01.21", "title": "Гешев нареди спецнадзор на делата за боклука"}
{"url": "https://www.monitor.bg:443/bg/a/view/38-godishna-bylgarka-izgori-deteto-si-v-italija-arestuvaha-ja-186418", "text": "Трийсет и осем годишна българка бе арестувана тази сутрин от полицията в намиращото се на адриатическото крабрежие на Италия южно от Анкона градче Фермо. Нашенката е обвинена в убийството преди близо две седмици на шестгодишната си дъщеря и в опит за прикриване на заформената от нея кървава касапница. Другото момиченце на българката и на мъжа, с когото тя живеела на семейни начела, е предадено на социалните служби в областта Марке. Трагедията се разиграва на миналия 8 януари, когато призори сънародничката ни алармира пожарната и полицията във Фермо за избухналата в дом й огнена стихия. Силите на реда пристигат на местопроизшествието след броени минути и намират жената пред жилището с малката й дъщеря в ръцее, повита в одеяло. Българката обяснила на огнеборците и ченгетата, че прекарала нощта сама с децата си и за съжаление не била успяла да изнесе другата си дъщеря, която починала от задушаване. Версията й била приета безрезервно както от хората на силите на реда, така и от местната общественост във Фермо, която изпратила петиция до кмета да предостави обищнско жилище на нещастното семейство. Както си му е редът, прокурорката в местния съд Франческа Перлини обаче разпоредила аутопсия на трупчето на загиналото момиченце и резултатът от нея оборвал в редица пунктове на версията на българката. Така например лекарите – патолози установили, че детето починало много преди да се развихри пожара, по останките му били намерени кръвни съсиреци, които говорели за нанесен жесток побой, не бил достоверен и посочения от жената източник на пожара. Накрая прокурорката Перлини заключила, че шестгодишното момиченце било убито от майка си след което тя подпалила сама дома, за да прикрие следите от нейната зловеща тръпка. Предстои през следващите дни да бъде насрочен процес срещу майката – детеубийка, на който тя може да получи до 30 години решетки.  ", "date": "2020.01.21", "title": "38-годишна българка изгори детето си в Италия, арестуваха я "}
{"url": "https://www.monitor.bg:443/bg/a/view/rumynec-mami-krupieta-s-magurata-sandje-186414", "text": "Румънец измами крупиета чрез една от най-разпространените чейнчаджийски измами. На 6 септември 2019 г. А.Л. влязъл в игрална зала във Велико Търново, играл на машинки и загубил определена сума пари. След това той отишъл при крупиетата и ги помолил да му обменят 650 евро в български левове.  Дал им валутата и получил пачка от 1000 лв. докато уж броял банкнотите в пачката, той тайно скрил 400 лв. След това под предлог, че иска по едри банкноти, той се отказал от размяната, върнал пачката с левове, но без скритите банкноти и си взел обратно еврото. Двете крупиета изобщо не се усъмнили и прибрали върнатата пачка без да броят банкнотите в нея. Когато по-късно разбрали, че са станали жертва на измамата, те подали сигнал в полицията. От записите на видеокамерите в залата, измамникът бил разподнат и не след дълго заловен. При направената проверка станало ясно, че той е криминално проявен и има две влезли в сила осъдителни присъди точноза подобни измами, извършени в казина в различни градове на България. Измамата прилагана от чужденеца, е известна в комарджийските и чейнчаджийските среди на жаргон като „магурата сандже”, или „ловки пръсти”. Тя е позната в два варианта. При единия измамникът иска обмяна на валута като скрива част от получената сума и след това се отказва и връща останалата част от дадените му пари. При другият вариант измамникът моли да му бъдат уедрени дребни банкноти, като при броенето заблуждава жертвата, като брои всяка от банкнотите по два пъти. Измамата е характерна по принцип за циганите, но в началото на 90-те години е емблематична за първите родни чейнчаджии, появили се на Магурата.", "date": "2020.01.21", "title": "Румънец мами крупиета с„магурата сандже”"}
{"url": "https://www.monitor.bg:443/bg/a/view/hell-s-kitchen-se-zavryshta-prez-fevruari-186419", "text": "Кулинарната надпревара Hell’s Kitchen се завръща в телевизионния ефир на 25 февруари. Третият сезон на шоуто ще се завърти под слогана „Емоции под налягане“. За чек за 100 000 лв. и договор с ресторанта на шеф Виктор Ангелов ще се борят 18 ентусиасти. За мен това състезание безспорно е лидер в кулинарните формати. Място, където всеки кулинар може да заяви и да отстоява себе си. Практиката през изминалите две години доказа, че поне първите трима от финалистите задължително се реализират по най-добрия начин. Hell’s Kitchen България е най-големият трамплин за професионалисти“, коментира шеф Ангелов.", "date": "2020.01.21", "title": "Hell’s Kitchen се завръща през февруари"}
{"url": "https://www.monitor.bg:443/bg/a/view/ashli-greym-rodi-pyrvoto-si-dete-186417", "text": "Известният модел Ашли Греъм прегърна първородното си дете. За това се похвали самата звезда. Бебето се е появило на бял свят през уикенда, споделя тя. А със съпруга й Джъстин Ървин са на седмото небе от щастие. Първият наследник на двойката е момче. Въпреки това все още не е известно какво име ще носи той. напиша още пищната манекенка. Новината, че ще става майка Греъм разкри през месец август, когато заедно с Ървин празнуваха своята девета годишнина. „Преди девет години се омъжих за любовта на живота ми. Това е най-доброто пътешествие с моя най-любим човек на света. Днес се чувстваме благословени, благодарни и развълнувани да споделим празника с растящото ни семейство. Животът предстои да стане дори по-добър“, обясни тогава чаровната брюнетка.", "date": "2020.01.21", "title": "Ашли Греъм роди първото си дете"}
{"url": "https://www.monitor.bg:443/bg/a/view/momichence-proplaka-na-vryh-babinden-186420", "text": "Момиченце огласи родилното отделение на Благоевградската болница навръх Бабинден.   Момиченце огласи родилното отделение на Благоевградската болница навръх Бабинден. Бебето се появи на бял свят точно в 09:20 и ще носи името Йоана. Момиченцето е с перфектни мерки за радост на щастливите си родители. Бебокът бе поет с грижи и любов от професионалистите в МБАЛ, които я настаниха до другите бебешоци в отделението", "date": "2020.01.21", "title": "Момиченце проплака навръх Бабинден"}
{"url": "https://www.monitor.bg:443/bg/a/view/petima-ot-stolipinovo-v-aresta-zaradi-droga-186427", "text": "Двама мъже и три жени са задържани в хода на полицейска операция за наркотици във вторник сутринта в пловдивския квартал „Столипиново”. Служители от криминална полиция в Шесто районно извършили обиск  на два частни адреса на  ул. \"Джебел”, съобщиха от полицията в Пловдидв. Там те намерили и иззели хероин, който бил разпределен на дози за улично разпространение. Количеството ще бъде установено след извършване на химическа експертиза, уточниха разследващите. Част от задържаните лица са стари познайници на полицията. Образувани са  две досъдебни производства. Предстои материалите да бъдат докладвани на компетентната прокуратура.", "date": "2020.01.21", "title": "Петима от „Столипиново” в ареста заради дрога"}
{"url": "https://www.monitor.bg:443/bg/a/view/ot-dve-sedmici-izdirvat-26-godishna-majka-na-dve-deca-vyv-vrachansko-selo-186403", "text": "14 дни няма следа от 26-годишната Радинела - майка на две деца, съобщи Нова тв. Във врачанското село Нивянин я търсят навсякъде. В деня на изчезването си Радинела е била на работа в детската градина в селото. „Тръгна си на обяд, понеже е в почивка. След това дойде и седна на една пейка. Говори по телефона, взе един плик и си тръгна”, сподели Борислава Дуцовска, колежка на Радинела. Тръгнала без дори да види децата си, които били в същото учебно заведение. Съпругът й Николай Златков дошъл да я търси в края на работния й ден, но разбрал, че е изчезнала. Той разказа, че я е търсил навсякъде около селото, но следа от нея нямало. Според майката на Радинела Анжела Иларионова, тя е била подложена на насилие от съпруга си, твърдят го и местните. Мъжът отрича твърденията. Жената се прибрала от чужбина, за да я търси. „Ходих в детската градина, ходих и при кмета. Всеки ден съм в полицията – и в Борован, и в Бяла Слатина и във Враца. Пред хора от селото е споделяла, че съпругът й я биел и малтретирал”, разказва тя. Анжела споделя, че се страхува от вероятността дъщеря й да е сложила край на живота си. Съпругът й признава, че между тях е имало скандали, но не вярва изчезването й да е свързано с това. В селото има няколко версии за изчезването й – да е сложила край на живота си, да е отвлечена и убита, или просто да е избягала от мъжа си. Тя е обявена и за международно издирване.", "date": "2020.01.21", "title": "От две седмици издирват 26-годишна майка на две деца във врачанско село"}
{"url": "https://www.monitor.bg:443/bg/a/view/spipan-s-kilo-marihuana-izleze-s-podpiska-186447", "text": "Спипан в квартирата си с 1320 г марихуана 40-годишен старозагорец напусна ареста 24 часа по-късно с най-леката мярка за неотклонение „подписка“. Криминално проявеният Петър Петров е бил закопчан в хода на специализирана операция от служители на РУ „Полиция“ в Раднево на 15 януари, когато е било образувано и бързо производство по член 354 от НК и първоначално го вкарали в ареста за денонощие по закона за МВР. Междувременно старозагорският окръжен съд постанови постоянна мярка „задържане под стража“ за 26-годишния Таньо З., който е бил хванат на 16 януари с 11,6 г канабис и 3,92 г амфети, като малко преди това продал на известен в Града на липите 30-годишен наркоман около 1 г синтетична дрога. Аргументът на съда за най-тежката мярка е, че ставало въпрос за продължавано във времето престъпление и лоши характеристични данни за младия мъж, които го обрисували като постоянен дилър на наркотици.  ", "date": "2020.01.21", "title": "Спипан с кило марихуана излезе с подписка"}
{"url": "https://www.monitor.bg:443/bg/a/view/valeri-jordanov-konkurira-marius-s-monospektakyl-po-hajtov-186370", "text": "Една от звездите в трупата на Народния театър – Валери Йорданов, ще конкурира Мариус Куркински с първия си моноспектакъл „Какаконджул“ по известния разказ „Дервишово семе“ на Николай Хайтов. В тъканта на представлението, което ще се играе премиерно на 22 и 23 януари на сцена „Апостол Карамитев“ на IV етаж в Народния, актьорът е вплел и свои текстове. Валери Йорданов е режисиран от Стоян Радев, чийто подпис стои и под хитовия „Опит за летене“ от Йордан Радичков, за изпълнението си в който Йорданов има номинация „Аскеер“ за поддържаща мъжка роля. По-рано Валери е работил със Стоян Радев и в „Ничия земя“ от Данис Танович, като за образа на сръбския войник има награда „Аскеер 2016“ и „Икар 2017“ за водеща роля. „Караконджул“ е трагикомична равносметка на една необичайна съдба. Героят на Йорданов Рамадан Дервишов споделя с опитомения от него мечок, но най-вече със зрителите, житейския си път: оженен в невинността на своите 14 години, той губи любимата си и любовта, изгаря от мъка, от страст по отмъщение, но все пак намира път към себе си. Проправя го трудно – защото е див и неподчиним, изсечен като планинска скала. Целият блика от природна сила, от наивни и мъдри открития, от смешни до сълзи разкази за случки, които разширяват представите ни за същността на човека и неистовите му битки със и за живота. Затворен в планинската си колиба и в непреживяната си любовна мъка, Рамадан споделя с болка и хумор себе си и своя първичен опит сякаш с целия свят – с хора близки и далечни, случайни и съкровени, съседи и съселяни, с природата и домашните животни. Неслучайно караконджул е прозвище на човек, обзет от безсъние... Сценографията и костюмите са на Елица Георгиева, звуковата картина на самия Стоян Радев. Драматург на постановката е Мирела Иванова. Следващите представления са на 30 януари, 6 и 22 февруари, 11, 18 и 24 март.", "date": "2020.01.21", "title": "Валери Йорданов конкурира Мариус с моноспектакъл по Хайтов"}
{"url": "https://www.monitor.bg:443/bg/a/view/izkustven-intelekt-razgada-zagadkata-na-bjagstvo-ot-alkatras-186406", "text": "С помощта на изкуствен интелект ирландската компания Identv разкри загадката на бягството на братята-каторжници Джон и Кларънс Англин от специално охранявания американски затвор Алкатрас. Самообучаваща се програма за визуално разпознаване на лица е обработвала масив от данни и е намерила двамата братя на снимка, направена в Бразилия 13 години, след като те са избягали от строго охранявания затвор на 11 юни 1962 година. Дълго време се предполагаше, че всички 36 записани опита за бягство от Алкатрас, разположени на едноименния остров в залива Сан Франциско, са завършили смърт на бегълците. Ледената вода и бързите течения са осигурявали естествената изолация на острова, а телата на много затворници, които са се осмелили да опитат да избягат, по-късно са били откривани на брега. Братята Англин, както и техният приятел Франк Морис, са изчезнали без следа, което е породило различни версии и легенди. Историята придоби световна слава благодарение на книгата на Дон Сийгъл „Бягство от Алкатрас“ и едноименния филм с участието на Клинт Истууд в ролята на Морис. След изследване на снимка от 1975 г. на двама мъже с дълги коси в слънчеви очила, системата ги идентифицира като Джон и Кларънс Англин с 99,7% вероятност, пише изданието, позовавайки се на директора на Identv Марк Хю. „Алгоритъмът, който използваме от разстояние, наподобява сравнението на пръстови отпечатъци“, обясни разработчика на програмата. Той изрази надежда, че в близко бъдеще изкуственият интелект ще се превърне в надежден инструмент за намиране на хора въз основа на анализа на визуалната информация. На въпроса дали разследването срещу известните бегълци ще бъде възобновено, Хю не отговори. Формално случаят им остава отворен до момента, в който и тримата трябва да навършат 100 години (2031 г.). Първите затворници в Алкатрас, изпратени там през 60-те години на XIX век , са военнопленници от Гражданската война в САЩ, по време на испано-американската война броят на затворниците там достига исторически връх - 450 души. И накрая, затворът за особено опасни престъпници е затворен през 1963 г. - става твърде скъпо, за да се поддържа такава институция в условия на естествена изолация. Сега островът е една от атракциите на Сан Франциско и част от Националния парк за отдих Golden Gate, той се посещава ежегодно от около милион туристи.", "date": "2020.01.21", "title": "Изкуствен интелект разгада загадката на бягство от Алкатрас"}
{"url": "https://www.monitor.bg:443/bg/a/view/dvijenieto-pri-49-ti-km-na-magistrala-struma-v-edna-lenta-dnes-186405", "text": "Днес движението при 49-ти км на автомагистрала „Струма“ ще се осъществява в една лента поради дооборудване на контролна рамка на тол системата. Трафикът в посока София ще се осъществява в активната лента. В посока  ГКПП „Кулата“ автомобилите ще се пренасочват поетапно в активна и изпреварваща лента. Необходимо е шофьорите да се движат с повишено внимание съобразена скорост, като спазват стриктно поставенатаа сигнализация.", "date": "2020.01.21", "title": "Движението при 49-ти км на магистрала „Струма“ в една лента днес"}
{"url": "https://www.monitor.bg:443/bg/a/view/310-km-avtonomen-probeg-za-elektricheskoto-peugeot-e-2008-186388", "text": "Новото Peugeot e-2008 е първият изцяло електрически кросоувър на френската марка. Външно електрическата версия на 2008 се различава от кросоувърите с двигатели с вътрешно горене по липсата на изпускателни тръби отзад. Емблемата на Peugeot с лъва върху решетката на електрическия модел е със зелен оттенък, като в зависимост от осветлението играе със сини нюанси. Специалната зелена буква „e” е поставена в хрилете на предните калници и в задната част преди логото 2008. В електрическото Peugeot e-2008 зад капака на резервоара има гнездо за кабел на зарядно устройство. В интериора на новото Peugeot e-2008 има малко разлики, като основната е в таблото пред водача. Отдясно са режимите на задвижване, а от ляво е скалата, на която се изписва оставащият пробег в километри според съществуващия заряд на батерията. Според данните, електрическият SUV Peugeot e-2008 е с мощност 100 кВт или 136 к.с. с максимален въртящ момент от 260 Нм. За градски кросоувър с тегло от 1548 кг това е съвсем нормална мощност. Все още не е посочено времето за ускорение от 0 до 100 км/ч, но според субективна преценка е не повече от 8 секунди. При електрическото Peugeot e-2008, когато пуснете педала на газта, веднага се усеща, че кросоувърът спира. Това зарежда батерията и се вижда на екрана. Още с вземането на първия завой с Peugeot e-2008 веднага се забелязва, че новият електрически кросоувър се движи като по релси. Тихо се ускорява напред и върви с лекота. За разлика от 2008, максималната скорост на e-2008 е ограничена до 150 км/ч, като кросоувърът я достига бързо и лесно на магистралата. Още с потеглянето тягата на електромотора предразполага водача към динамично шофиране по планинските пътища с много завои и стръмни изкачвания. Тъй като батерията е разположена под пода на колата, центърът на тежест е по-нисък, отколкото в конвенционалното Peugeot 2008 и в завои e-2008 почти не се наклонява и се държи много по-стабилно на пътя. Разположението на батерията не е нарушило вътрешните обеми на e-2008, така че салонът и багажникът са останали същите, каквито са при бензиновия модел. Батерията с мощност 50 кВтч осигурява автономен пробег на Peugeot e-2008 от 310 км според последните тестове по цикъла WLTP. Времето за зареждане може да бъде контролирано от смартфон чрез приложението на Peugeot. От домашен контакт пълното зареждане ще отнеме 16 часа. При станция Wall Box са необходими 5 до 15 часа, за да се зареди напълно. За да заредите 80% от батерията в терминала за бързо зареждане със 100 кВт, ще са необходими само 30 минути. Всичко това превръща електрическия SUV Peugeot e-2008 в успешна градска версия на новия модел. Автономният пробег от 310 км е достатъчен резерв, който не изисква ежедневно зареждане и презареждане. Ако офисът ви не е много далеч от дома, можете да карате с едно зареждане в продължение на няколко дни. Динамиката на Peugeot e-2008 със сигурност ще превърнат френския кросоувър в обект на желание за много автомобилисти. Те трябва да почакат до втората половина на тази година, когато новият SUV Peugeot e-2008 ще пристигне и в България.", "date": "2020.01.21", "title": "310 км автономен пробег за електрическото Peugeot e-2008"}
{"url": "https://www.monitor.bg:443/bg/a/view/bikove-defilirat-na-agra-2020-186416", "text": "Бикове ще дефилират пред посетителите на международната селскостопанска изложба „Агра”. Животните са от десетте най-популярни месодайни породи в света и ще бъдат показани за първи път, съобщиха от Международния панаир в Пловдив. Изложбата ще се проведе от 19 до 23 февруари в Панаирните палати, а неин акцент тази година ще бъде животновъдството. Елитните екземпляри бикове ще дефилират два пъти на ден в специален ринг, за да могат  посетителите  да се запознаят с техните качества. По традиция и научни институти ще представят  нови разработки, подобряващи съществуващите породи говеда, овце и кози. Очаква се интересът  към секция „Животновъдство“ да бъде много голям, тъй като през тази година  стопанствата  ще могат да получат увеличено  финансиране по Програмата за развитие на селските райони.  Една от мерките предвижда подкрепа за стартиращи малки ферми, а друга – за модернизиране на съществуващите. Поради тази причина експерти прогнозират  активизиране и ръст на инвестициите в  животновъдството. Инициативата  на Международен панаир Пловдив да популяризира  бранша  привлече като участници в „Агра“  много компании, предлагащи  проектиране и оборудване за животновъдни ферми. Така желаещите да  развиват бизнес в тази област ще могат да намерят цялостни решения за своите проекти – от избора на породи до комплектоването на стопанството. 29-ото издание на Международната селскостопанска изложба ще покаже също  много новости в областта на растениевъдството. Една от тях е фермата за микрорастения, които са подходящи за отглеждане и в градска среда – специално подбрани култури и сортове слънчоглед, грах, репички, синап, зеле, броколи, чесън, нахут, кейл и други. Те се консумират веднага след появата на първите листа, тъй като тогава съдържанието на полезни вещества е най-голямо. Краткият срок на отглеждане позволява да не се третират с торове и препарати за защита. Това са новите суперхрани,  твърдят от фирмата изложител, като обръщат внимание и на икономическия ефект. „Агра 2020“ ще покаже последно поколение иновации  за класическите ферми, в които все по-голямо приложение намира дигитализацията. Производители и дистрибутори на водещи марки  ще демонстрират  модерни технологии, техника и инвентар за всички сектори на селското стопанство. Фермерите ще намерят сортови семена, посадъчен материал, торове и  препарати за растителна защита, специализирани услуги.  Селскостопанската академия ще представи своите  нови научни постижения с практическа насоченост. Очакват се над 40 000 посетители от България и Европа  да разгледат шестото издание на мегафорума за агробизнес, вино, храни и оборудване. Той включва още три престижни изложби: „Винария“ – за  лозарство и винарство, „Фудтех“ – за хранителната индустрия, и „Вкусове от Италия“, а организатор е Международен панаир Пловдив.", "date": "2020.01.21", "title": "Бикове дефилират на „Агра 2020”"}
{"url": "https://www.monitor.bg:443/bg/a/view/ognen-ad-v-tomsk-vze-11-jertvi-186407", "text": "Истинска трагедия се разигра в селцето Причулимский, Томска област. 11 души загинаха при пожар в дървена постройка. Сигналът за инцидента постъпил в първите минути след полунощ във вторник, като площта на огнената стихия достигнала 200 кв. метра. В борбата с пламъците били мобилизирани 19 огнеборци и шест единици специализирана техника. След ликвидиране на пожара, спасителите открили в сградата телата на 11 души. По-късно стана ясно, че изгорялата постройка е била общежитие, в което живеели работници на лесовъдната компания „Гринвуд“. Десетима от загиналите са граждани на Узбекистан, които имали законни разрешителни за работа на територията на страната. Сред жертвите е и една гражданка на Русия. Всички те обаче живеели нелегално в изгорялото общежитие. По случая е образувано наказателно дело, като следствената проверка ще трябва да отговори на въпроса какво е предизвикало трагедията. По предварителна информация, работниците са се отоплявали с електрически печки и причина за пожара може да е станала техническа неизправност в един от отоплителните уреди.", "date": "2020.01.21", "title": "Огнен ад в Томск взе 11 жертви "}
{"url": "https://www.monitor.bg:443/bg/a/view/bivshijat-shef-na-interpol-shte-gleda-sveta-prez-reshetki-v-prodyljenie-na-13-godini-186409", "text": "Бившият шеф на Интерпол, китаецът Мън Хунвей беше осъден в Китай на 13 години и 6 месеца за корупция, предадоха световните агенции, като се позоваха на съобщение на китайското правосъдие. Мън, който беше в миналото и заместник-министър на държавната сигурност на Китай, беше осъден още да плати 2 милиона юана глоба (около 260 000 евро), се казва в съобщение на съд номер едно в град Тянцзин. В него се казва, че Мън приема присъдата и няма да обжалва. Мън Хунвей беше в неизвестност в продължение на десетина дни през септември 2018 г., след като напусна Лион. След това Пекин обяви, че той се е върнал в Китай и е бил поставен в предварителния арест по подозрения в корупция. През март 2019 г. Мън беше изключен от Китайската комунистическа партия и отстранен от всички официални постове, заемани от него. Мън Хунвей е поредният високопоставен китайски комунистически представител, който става жертва на антикорупционната кампания, подета в Китай от Си Цзинпин през 2013 г. В хода на кампания досега бяха наказани най-малко 1,5 милиона кадри на Китайската комунистическа партия, според официални данни. Тази операция \"чисти ръце\" се радва на популярност сред китайците, уморени от финансовите злоупотреби и корупцията, но същевременно се подозира, че тя е използвана и за отстраняване на вътрешната опозиция срещу линията на китайския държавен глава. Съпругата на Мън, както и техните две деца, получиха политическо убежище във Франция в началото на май миналата година, съобщи тогава техният адвокат. Тогава половинката на бившия шеф на Интерпол каза, че е била обект на опит за отвличане.", "date": "2020.01.21", "title": "Бившият шеф на Интерпол ще гледа света през решетки в продължение на 13 години "}
{"url": "https://www.monitor.bg:443/bg/a/view/95-ubijstva-na-den-stavat-v-meksiko-186408", "text": "Убийствата в Мексико са се увеличили неимоверно от 1997 до 2019 г. до рекордните близо 35 000 случая годишно, а това означава, че в тази страна стават по 95 убийства дневно. Рекордът за месец е поставен през юни – 3000 трупа. Това показват данни, публикувани от министерството на сигурността на Мексико, предаде АП. Президентът Мануел Лопес Обрадор встъпи в длъжност през декември 2018 г. с обещанието да внесе спокойствие в страната. Въпреки това насилието в Мексико продължава да нараства.", "date": "2020.01.21", "title": "Мексико със смразяващ рекорд - 95 убийства на ден "}
{"url": "https://www.monitor.bg:443/bg/a/view/greta-tunberg-izbuhna-v-davos-186411", "text": "Шведската екоактивистка Грета Тунберг заяви в Давос пред глобалния политически и бизнес елит, че на практика не е било направено нищо за климата, дори след няколкото месеца масови демонстрации на млади хора в цял свят, предаде АФП. \"Климатът и околната среда са гореща тема днес, но на практика нищо не бе направено, емисиите въглероден диоксид не са намалели\", каза Тунберг при откриването на Световния икономически форум в швейцарския курорт. Тя заяви още, че борбата срещу глобалното затопляне е в самото си начало и че хората трябва да се вслушват повече в науката за климатичните промени и повишаването на температурата на планетата. \"Ако не се отнасяме към ставащото като към истинска криза, не можем да го решим\", каза 17-годишната шведка.", "date": "2020.01.21", "title": "Грета Тунберг избухна в Давос"}
{"url": "https://www.monitor.bg:443/bg/a/view/700-sa-na-otchet-za-tejki-prestyplenija-v-detska-pedagogicheska-staja-prez-2018-godina-186404", "text": "„700 са лицата, водени на отчет за тежки престъпления в Детска педагогическа стая през 2018 година, пет от които за убийства. Това показва, че имаме престъпност, която се повтаря, проследима в годините“. Това каза пред БНР Маноил Манев, депутат от ГЕРБ и член на комисията по вътрешна сигурност и обществен ред. Управляващата партия ще внесе законодателни промени за по-тежки наказания на непълнолетни, извършили тежки престъпления. „Акцентът е да може съдът да дават наказания без редукцията, заложена в особените правила за непълнолетните. В текста е записано, че каквото и наказание да се полага, то не може да бъде над 12 години… Идеята на законопроекта е да дадем възможност след всички експертизи и в убедеността си съдът да произнесе такава присъда, каквато заслужава лицето. Имаме хора, минали през съдебната система вече, а те знаят много добре, че по-голямо наказание от това, което пише в закона, няма как да му бъде приложено“, допълни Манев в предаването „Преди всички“. Той подчерта, че ще се даде възможност на съдиите, убедени, че подсъдимият не може да бъде превъзпитан и променен за тези 12, осем или 6 години, да приложи по-тежко наказание. „Дебат ще се проведе с прокуратурата, с правистите в Народното събрание, с адвокатурата. В този дебат целта е да се постигне – яснота, че като извършиш престъпление, ще получиш наказание, че това наказание ще се случи сега и бързо, че наказанието съответства по справедливост на извършеното деяние“. Манев обяви, че вече има готов текст, който ще бъде подложен за обсъждане: „Искаме да имаме текст, който работи и да окаже влияние върху това, което се случва“. Интервюто с Маноил Манев можете да чуете в звуковия файл.", "date": "2020.01.21", "title": "700 са на отчет за тежки престъпления в Детска педагогическа стая през 2018 година"}
{"url": "https://www.monitor.bg:443/bg/a/view/ot-4-do-9-gradusa-dnes-utre-stava-14-186395", "text": "Днес ще преобладава слънчево време, с по-значителна облачност преди обяд над Източна България. Температурите през деня ще бъдат до 4-9 градуса. Затопляне се очаква утре, когато термометрите могат да отчетат повишение до 12-14 градуса. Сутринта на места в котловините видимостта за кратко ще е намалена. Ще продължи да духа слаб, в Дунавската равнина и по Черноморието - до умерен северозападен вятър. Дневните температури ще се повишат и максималните - ще са между 4 и 9 градуса.  Над Черноморието ще е предимно слънчево, с временни увеличения на облачността в часовете до обяд. Ще духа до умерен север-северозападен вятър. Максималните температури на въздуха ще са между 5 и 8 градуса. Температурата на морската вода ще е около 7 градуса. Вълнението на морето ще е 2-3 бала, с тенденция през деня да отслабва.  Над планините ще е слънчево. Ще духа умерен север-северозападен вятър. Ще се затопли и максималната температура на 1200 метра ще е около 4 градуса, на 2000 метра - около минус 1 градуса. В сряда ще преобладава слънчево време. Вятърът ще е от запад-северозапад, слаб, главно в Дунавската равнина и по Черноморието - до умерен. Минималните температури ще са до около минус 5 градуса. Дневните ще се повишат значително, но за кратко - максималните ще достигнат на места до 12-14 градуса. По-късно през деня и през нощта срещу четвъртък, 23 януари, с усилване на северозападния вятър ще започне бързо застудяване. Облачността временно и за кратко ще се увеличи, но ще е почти без валежи. Ще бъде ветровито и сравнително студено - минималните температури ще се повишат, максималните ще се понижат.", "date": "2020.01.21", "title": "От 4 до 9 градуса днес, утре става 14 "}
{"url": "https://www.monitor.bg:443/bg/a/view/uchenik-zagina-sled-skok-ot-tretija-etaj-na-anglijskata-gimnazija-v-ruse-186402", "text": "Ученик от девети клас в Английската гимназия „Гео Милев“ в Русе загина след падане тази сутрин от прозорец на третия етаж на училището. 15-годишното момче е открито да лежи в безпомощно състояние във вътрешния двор на гимназията към 7,50 ч. - десет минути преди началото на първия учебен час. Веднага е подаден сигнал на тел. 112 и на мястото е пристигнала линейка. Травмите на ученика са били изключително тежки и той е починал на път за болницата, която е съвсем близо до гимназията. В. е бил от четири месеца ученик в елитното русенско школо. Той е от Русе и до 8 клас е учил в СУ „Васил Левски“, което е в близост до жилището на семейството му. Преподаватели от първото му училище казват, че бил добър ученик и не създавал проблеми. Това твърди и директорката на Английската гимназия Маргарита Янакиева. Момчето имало добри оценки и в новото училище, а родителите му били изключително грижовни. От думите й не стана ясно обаче дали в училището се е знаело за проблеми на момчето извън семейната среда или такива, свързани с психическото му състояние. Вещите на деветокласника са намерени в класна стая на третия етаж. Точно в нея не е имало камери, но видеонаблюдение съществувало в коридора, други стаи и в двора на училището. Полицията проверява записите, за да се установи какво точно се е случило, каза директорката, която не изключи версията за случайно падане. По непотвърдена информация ученикът е пристигнал в гимназията рано – около 30-40 минути преди началото на учебните занятия. По това време в училището все още няма много ученици, повечето от които пристигат 10-15 минути преди часовете. Директорката твърди, че не е имало свидетел на инцидента. Най-вероятната версия за трагедията е самоубийство. Преди около две години момчето скочило отвисоко, но оцеляло. Няма данни да е употребявало наркотици. Всички в гимназията са в шок. След инцидента учениците останаха в класните стаи с преподавателите си. Пристигнаха психолози, за да окажат помощ.", "date": "2020.01.21", "title": "Ученик загина след падане от третия етаж на Английската гимназия в Русе (ОБНОВЕНА )"}
{"url": "https://www.monitor.bg:443/bg/a/view/novijat-ubijstven-virus-s-nova-jertva-plyzna-i-v-avstralija-186394", "text": "Мъж, който се e прибрал от Китай в Австралия и у когото са наблюдавани симптоми като тези на мистериозния вирус в Китай, предаващ се между хората, е поставен в изолация в дома си, предаде АФП, като се позова на телевизия Ей Би Си. Мъжът се е прибрал неотдавна от китайски град Ухан, където бяха регистрирани повечето случаи на новия коронавирус. Здравните власти на град Бризбейн, където живее мъжът, очакват резултатите от анализите, които ще потвърдят дали или не той се е заразил с новия вирус. Вчера китайски експерт потвърди, че този вирус може да се предава между хора. Той поражда безпокойство, защото е от същото семейство като вируса на тежкия остър респираторен синдром, отнел живота в периода 2002-2003 г. на 774 души по света, от които 349 в Китай и 299 в Хонконг. Световната здравна организация свика извънредна среща заради появата на новия вирус. СЗО обяви срещата, след като експерти потвърдиха, че коронавирусът, от който са заразени над 200 души и който предизвиква подобна на пневмония болест, може да бъде предаван от човек на човек. СЗО ще реши дали да обяви международно извънредно положение в сферата на общественото здраве. Здравните власти в Китай съобщиха, че четвърти човек е починал от пневмония в град Ухан след разразяването на новия коронавирус.", "date": "2020.01.21", "title": "Новият убийствен вирус с поредна жертва, плъзна и в Австралия"}
{"url": "https://www.monitor.bg:443/bg/a/view/velikobritanija-sys-po-surovi-nakazanija-za-terorizym-186396", "text": "Великобритания ще въведе по-строги присъди за терористи и няма да освобождава предсрочно лица, осъдени за тероризъм, съобщи днес правителството, цитирано от Ройтерс. Премиерът Борис Джонсън обеща законодателни промени след нападението край Лондонския мост през ноември, в което Усман Хан, освободен предсрочно от затвора терорист, уби двама души. \"Новият законопроект ще задължи най-опасните терористи да излежават цялата си присъда. Той ще гарантира, че осъдените за най-тежки престъпления ще прекарват минимум 14 години в затвора\", каза в комюнике министерството на вътрешните работи. Законопроектът за борба с тероризма ще бъде внесен скоро в парламента, където управляващите консерватори имат голямо мнозинство. Освен това бюджетът за борба с тероризма ще достигне 906 милиона лири (1,06 милиарда евро) за периода 2020/2021 г., което е увеличение с над 100 милиона евро от предната година. Правителството предвижда и отпускане на допълнителни 500 000 лири в помощ на жертвите на атентати.", "date": "2020.01.21", "title": "Великобритания с по-сурови наказания за тероризъм"}
{"url": "https://www.monitor.bg:443/bg/a/view/22-000-hiljadi-lubiteli-na-oryjijata-izvadiha-pushkite-v-sa-sht-186397", "text": "В столицата на американския щат Вирджиния – Ричмънд се проведе митинг в подкрепа на правото да се притежава оръжие.  Около 22 000 души, които не могат да си представят живота без пушка в непосредствена близост до тях, излязоха по улиците на града и не пропуснаха да донесат със себе си и оръжието си. Митингът бе предизвикан от намерението на демократите, които имат болшинство в местния парламент във Вирджиния, да въведат ограничения на огнестрелното оръжие в щата.", "date": "2020.01.21", "title": "22 000 хиляди любители на оръжията извадиха пушките в САЩ"}
{"url": "https://www.monitor.bg:443/bg/a/view/v-stolichnija-majchin-dom-izpylniha-tradicionnija-ritual-polivane-za-babinden-186398", "text": "Днес отбелязваме Деня на родилната помощ, известен още като Бабинден и на него се изразява почит и признателност към труда на акушерките и лекарите гинеколози и неонатолози. По традиция в столичната болница \"Майчин дом\" на днешният празник се изпълнява традиционният ритуал \"поливане\", каза главната акушерка Росица Георгиева пред БНТ.  \"Една от нашите родилки полива на акушерката, която е поела живота на нейното дете в ръцете си, и акушерката разпръсква капките вода върху нейните ръце\". След ритуала ще бъде открита изложба от снимки и документи, които разказват историята на болницата от откриването ѝ през 1903 година от княгиня Мария Луиза до наши дни, както и етапите на развитие на родилната помощ у нас. Традицията на Бабинден ще бъде почетена и в болница \"Надежда\", където целият месец януари е посветен на акушерките. Ще бъде отворена специалната кутия \"Писмо до моята акушерка\", в която родилките са оставили своите послания, а писмата ще стигнат до своите адресати. Ще бъде отслужен и водосвет за здраве.", "date": "2020.01.21", "title": "В столичния \"Майчин дом\" изпълниха традиционния ритуал \"поливане\" за Бабинден"}
{"url": "https://www.monitor.bg:443/bg/a/view/ejmi-shumyr-raboti-za-vtoro-186336", "text": "Актрисата със завидни комедийни заложби Ейми Шумър вече крои планове за второ дете. Първородната й рожба е момченце и затова тя се надява следващия път да посрещне на бял свят дъщеричка. Това призна звездата от „Диагноза: Секси!“ в шоуто на легендарната водеща Опра Уинфри. Освен това Шумър призовава всеки, който има възможности, да се сдобие с наследник. Различно е за всеки. Но призовавам всички, които имат ресурси за отглеждане на дете, да преминат през това. Такова събитие променя живота.“, апелира тя. Ейми вече си представя как отива на плаж със семейството си и във фантазиите й фигурира момиченце, което тя ще научи да играе волейбол. Припомняме, че актрисата и съпругът й Крис Фишър станаха родители миналия май.", "date": "2020.01.21", "title": "Ейми Шумър работи за второ"}
{"url": "https://www.monitor.bg:443/bg/a/view/za-pyrvi-pyt-nad-3-mln-avtomobili-s-grajdanska-otgovornost-186358", "text": "Застрахованите със задължителната полица „Гражданска отговорност“ моторни превозни средства са били над 3 милиона през изминалата година. Над 200 хил. повече коли и тежки автомобили имат застраховка, показва доклад на Комисията за финансов надзор (КФН). Числото е рекордно, през 2019 г. за първи път се минава границата от 3 млн. застраховани превозни средства. От общия брой 3 040 813 превозни средства най-голям е дялът на леките коли и бусовете до 5 тона, които са 2 768 713 . След тях се нареждат мотоциклети (187 262), следвани от камионите влекачи (42 438 ). Накрая на класацията са автобусите и камионите над 5 тона - 42 037, като броят им намалява минимално. В статистиката са изведени и данни за предявените и изплатените претенции по застраховка „Гражданска отговорност“ През 2019 г. техният брой е 92 039 или с близо 14 500 броя по-малко спрямо 2018 г., когато са били 106 528. В същото време очакваният брой на предявените претенции е нараснал с над 6 500 броя и се равнява на 122 510 броя спрямо 115 997 преди 2 години. Прогнозите на КФН показват още, че в цели 30 471 случая пострадалите не са поискали обезщетение. При неимуществените вреди броят на поисканите пари също намалява почти наполовина от 5 863 през 2018 г. до 3 239. през миналата година. Очакваният брой на непотърсилите правата си е 6 935 през 2019 г. или с над 2 000 повече. От всички предявени претенции, извършените плащания за имуществени вреди са 67 128. Това е с почти 30 000 по-малко спрямо 2018 г., когато са били 93 417. През 2018 г. дадените суми се равняват на 154, 3 млн. лв., а година по-късно те са почти двойно по-малко – 73,2 млн. лв. За сметка на това очакваният размер на плащанията расте до 264 млн. лв. или с близо 45 млн. по-малко спрямо 2018 г. Данните на КФН сочат, че тези, в които пострадалите при пътни инциденти не са поискали обезщетение, са се минали с около 134 млн. лв. Двоен ръст при предявените, но неизплатени претенции обаче има през 2019 г. - от 13 111 те са се качили на 24 911 през миналата година. При неимуществените вреди са извършени едва 946 плащания на стойност 8 868 872 лв. Сумата е близо 5 пъти по-малко спрямо изплатените 41 349 573 лв. през 2018 г. Поисканите, но неизплатени плащания са 2 293 за 59 781 451 лв. Техният брой отчита незначителен спад в сравнение с 2018 г., но сумите са с близо 13 млн. лв. надолу.", "date": "2020.01.21", "title": "За първи път: Над 3 млн. автомобили с „Гражданска отговорност“"}
{"url": "https://www.monitor.bg:443/bg/a/view/v-kitaj-kristian-kostov-v-top-10-na-artistite-s-naj-dobri-albumi-186347", "text": "Кристиан Костов стъпва все по-уверено на китайския музикален пазар. След като си спечели хиляди фенове заради участието си в местното риалити Singer 2019, краткосвирещият му албум Prologue попадна в топ 10 на най-добрите дискове от западни артисти за 2019 г. Списъкът е съставен от една от – QQ Music, а нашето момче е на десето място. Преди него в класацията се нареждат обаче световноизвестни звезди от ранга на Тейлър Суифт, Ед Шийрън, Chainsmokers, Били Айлиш, Лана дел Рей, Крис Браун, Ариана Гранде, Карли Рей Джепсън и Post Malone. „Благодаря, че вярвате в мен. Аз съм шокиран, че така пък самият Костов коментира присъствието си в престижния списък. Само преди дни изпълнителят на Beautiful Mess прекъсна близо едномесечния си „отпуск“ от социалните мрежи. До оттеглянето му от тях се стигна, след като той сам осъзна, че е развил състояние на „зависимост“ към онлайн присъствието си. „Мисля, че вече съм добре. Тази година ще е страхотна“, успокои феновете си Крис. Междувременно той работи активно и върху нова музика. В средата на декември приключи работата по две нови песни. Преди седмица пък певецът, който класира България на рекордното второ място на Евровизия, бе като феновете се надяват съвсем скоро да видят и следващия му видеоклип. Припомняме, че първият албум на звездата направи премиерата си именно в Пекин. Костов изнесе и концерт промоция на Prologue, а събитието бе излъчвано и онлайн, където бе гледано от над 1 милион меломани. С изпълненията си на живо в китайската столица Костов отбеляза и друг повод – 19-ия си рожден ден.", "date": "2020.01.21", "title": "За най-добри албуми: Кристиан Костов влезе в топ 10 на Китай"}
{"url": "https://www.monitor.bg:443/bg/a/view/objaviha-predepidemichni-merki-v-plovdiv-186401", "text": "Предепидемични мерки обяви Регионалната здравна инспекция в Пловдив, съобщиха оттам. Мерките са в сила за общопрактикуващите лекари и за болниците, в които се преустановяват плановите операции и свижданията. Засега грипна ваканция за учениците в община Пловдив няма да има, освен ако няма чувствително нарастване на броя на грипавите в следващите ден – два. Причината за мерките е прогресивното нарастване на болните от остри респираторни заболявания, става ясно от писмо на здравната инспекция с дата 21 януари т.г. В него се казва, че в седмицата от 13 до 19 януари 2020г. в Пловдив има регистрирани 113 болни на 10 000 при регистрирани в страната среден брой болни 132 на 10 000 души. Поради това, със заповед на директора на РЗИ – Пловдив д-р Ваня Танчева – Манчева в лечебните заведения се преустановяват свижданията и плановите операции. Спират се и плановите консултации за здравите бременни и за кърмачетата. Преустановява се провеждането и на профилактични прегледи и имунизации. Джипитата трябва да преглеждат болните от грип и остри респираторни заболявания по домовете им, се казва в писмото, но тази препоръка на здравните власти не е предпочитана и не се практикува от личните лекари. Лелките в яслите и в детските градини пък трябва стриктно да следят и да връщат болните хлапета по домовете им, се казва още в писмото на здравните власти в Пловдив.", "date": "2020.01.21", "title": "Обявиха предепидемични мерки в Пловдив"}
{"url": "https://www.monitor.bg:443/bg/a/view/szo-svikva-speshna-sreshta-zaradi-kitajskata-chuma-186390", "text": "Световната здравна организация (СЗО) свиква спешна среща заради новата зараза от Китай - коронавирус. До момента 198 души са регистрирани като болни, трима са загинали, а 14 от лекарите, грижили се за болни пациенти, са в тежко състояние. От СЗО отбелязват, че вирусът се предава от човек на човек, а не както се смяташе досега от животни на човек.", "date": "2020.01.21", "title": " СЗО свиква спешна среща заради китайската чума"}
{"url": "https://www.monitor.bg:443/bg/a/view/syprugata-na-djordj-oruel-mu-razreshavala-seks-s-druga-186400", "text": "Съпругата на известния британски писател Джордж Оруел му позволявала извънбрачен секс с бивша любима два пъти годишно, става видно от негови писма, станали известни близо 70 години след смъртта му. Кореспонденцията била закупена от сина му. Оруел се запознал с Бренда Солкелд няколко години преди първия му писателски успех като автор - \"На дъното в Париж и Лондон\" от 1933 година. Тя оказва силно влияние върху неговото творчество, става видно от писмата му, публикувани във вестник \"Таймс\". Оруел пише на Солкелд, че първата му съпруга Айлийн О'Шонеси предугаждала желанията му и му позволявала да спи с нея два пъти годишно, за да се чувства щастлив. Той продължил да пише на Солкелд до 1949 година, до самата си втора сватба и само няколко седмици преди кончината си. От писмата проличава, че Оруел е ползвал Солкелд като рупор за своите идеи. Синът на писателя, Ричард Блеър, закупил кореспонденцията на баща си, за да я дари на лондонския \"Юнивърсити колидж\", който съхранява архива му. Друга серия писма, закупени от Блеър, разкриват неувяхващото възхищение на Оруел от бившата му любовница Елинор Жак. Според сина на литератора споменатите две дами са имали много по-силно влияние върху баща му, отколкото се е предполагало досега. Блеър не изключва писателят да е имал любовни контакти с тях от време на време. Те са били много силни жени, със собствено мнение, а това силно е привличало Джордж Оруел.. Той е автор на \"Фермата на животните\" и \"1984\" и ще се запомни като визионерски критик на правителствата и на тоталитаризма. Седемдесетгодишнината от неговата кончина ще бъде отбелязана на 21 януари, припомня агенцията.", "date": "2020.01.21", "title": "Съпругата на Джордж Оруел му разрешавала секс с друга"}
{"url": "https://www.monitor.bg:443/bg/a/view/dijan-stamatov-svalenijat-ot-gornite-klasove-ucheben-material-trjabva-da-se-vyrne-na-mjastoto-mu-186379", "text": "\"В школата с над 1300 възпитаници е невъзможно часовете да приключат до 18,30 ч\" - В края на следващия месец ще бъде ясна общата картина в страната и къде е достигнато обещаното увеличение. Причината за това е, че към 15-и февруари става ясно точното разпределение на финансовите ресурси по общини към училищата. Според мен около 90% от школата ще имат възможност за 17%-вия ръст. Това е така, тъй като увеличението на единния разходен стандарт в трите му направления – брой ученици, брой паралелки и образователна институция, е малко над 16, 5 % и това е напълно достатъчно, за може да се нарасне заплатата на целия персонал. В други училища обаче има намаляване на броя на децата, но не и на педагогическия персонал и там може да има проблем. Причината е, че там единният разходен стандарт ще бъде като в останалите образователни институции, но намаленият брой деца ще рефлектира върху невъзможност да се достигне 17%-вият ръст. Това са малка част от всички училища – не повече от 5%. Третата група пък би се чувствала още по-комфортно, тъй като те ще получат повече от предвиденото. Това са училища, към които са се насочили децата, които са напуснали тези от втората група. Те обаче не са големи школа, тъй като при тях се наблюдава намаляване на броя на учениците, най-вече в гимназиален етап, което пък не води до възможност за намаляване на персонала. В същото време приемът на ученици в най-близкото до тях училище дава възможност за увеличаване на малчуганите в по-малките. Според мен с над 17% биха се увеличили заплатите в кварталните школа, които са били с по-малък брой възпитаници, но вече са с подобрен прием. Това са около 5% от училища, но те могат да бъдат и повече. Това, че около 90% ще постигнат заложеното увеличение, е един много добър показател. За голямо съжаление има учебни заведения, които се намират на места, където миграцията е толкова силна, че каквото и да направят там няма деца. Допълнителното финансиране, което достига до тях, не може да замести необходимостта от средства. До края на календарната година просветното министерство и общините биха намерили подходящ механизъм, с който да се осигури необходимият финансов ресурс за всички училища. Той не би трябвало да бъде толкова голям, тъй като става дума за малък брой. -За втора година се увеличават средствата за децата със специални образователни потребности(СОП), като единният разходен стандарт за тях превишава 3200 лв. Ако в едно училище има 4-5 такива деца, има възможност да се назначи психолог. Той няма да работи само с тях, а би оказал подкрепа на всички останали. Увеличението на парите за деца със СОП, както и допълнителните програми за дейности по интереси, дават възможност за назначаване на психолози. Директорът обаче този, който трябва да ги наеме. В големите градове това не е проблем, но в малките населени места е трудно да бъдат намерени кадри с такова образование. Причината е, че завършващите не се връщат в родните си места. Затова и възрастовата характеристика на учителите в малките градове е по-висока. В посока разрешаване на този проблем работи програма „Мотивирани учители“, която е насочена към намиране на специалисти за отдалечените места. Така директори и учители могат да намерят своята пресечна точка. - В по-големите училища с над 1300 възпитаници това няма как да се случи. В останалите има възможност за гъвкавост при направата на учебната програма и техните директори трябва да се възползват. При нас обаче няма техническа възможност заради максималното използване на стаите. Разликата между двете смени е точно 20 минути, а от интервалът от време от 7,30 до 19, 30 е на 100% запълнен. При нас няма как да се прилага нулев час, тъй като първата смяна свършва 20 минути преди втората. Това обаче са единични случаи, тъй като големите училища като нашето са вече не повече от 20-25. В тези школа този вариант може да се приложи с плавното намаляване на приема на ученици в отделните етапи. Оптимизацията обаче може да стане само с една паралелка на година. На мен също ми се иска това да стане, но когато дойде време за класирането родителите питат защо не сме приели тяхното дете. Те не се интересуват в колко часа ще приключат учебните занятия на хлапето, а да е в точно определено училище. Съчетаването на интереса на родители с възможностите за гъвкавост е трудно, дори невъзможно. - Моето желание е да има намаляване. В същото време, според ЕГН-тата на децата броят на тези от първа група, които очакваме да бъдат записани в първи клас при нас, отново е по-голям отколкото паралелките, които имахме тази година. Сега приехме 5 класа, а по ЕГН тази година са малко повече от тях. Въпреки това ще се опитаме да запазим този прием. Не бива да има увеличаване. Ако няма толкова много желаещи, ще намалим с един клас. Целта е да вървим плавно към едносменен режим, който в моето училище не може да стане преди 2029-а. - Градината е най-сигурното място за всяко дете - да говори правилно, да е сред връстниците си, с които играе, да му е интересно, да се учи на умения. Вероятно леко стряска думата „задължително”, но пък това е ангажимент и на двете страни. Както на държавата да дава повече за децата и да създава по-добри условия в градините, така и на родителите, които носят отговорност към децата и ранната им социализация. Учителите и директорите на детските градини също трябва да окажат подкрепа. Това е гаранцията към родителите за грижата и професионалната им отдаденост. Ролята на МОН, общините и работодателските организации пък е да подкрепя директорите да създават все по-добри условия за децата, да мотивират по-добри учители. Там, където се забелязват не добре работещи учители или такива с критично поведение, да не бъдат прикривани, а своевременно отстранявани. - Първата голяма промяна в учебните планове беше направена преди 4 години и крайно време отново да се направи ревизия. Тя трябва да бъде в насока облекчаване и материалът, който беше свален от по-горни класове, да се постави на правилното място, на което трябва да се изучава. Това доведе до затрудняване на учениците. Освен това, в природните науки има много висока степен на академичност, която трябва да се облекчи, за да стане избираема и интересна за децата. Вече има работна група за учебните планове по математика и дано се стигне до консенсус и учителите и директорите да успеят да убедят представителите на висшите учебни заведения, че изучаваният материал трябва да бъде по-житейски. - Болшинството от моите ученици в края на 11-ти и в 12-ти клас са с автомобили и те много се забавляват от това. Според мен шофьорските курсове трябва да имат много сериозен практически елемент и задължително трябва да бъде увеличен броят на часовете по кормуване. Това трябва да се отнася най-вече за тези, които не са успели да придобият необходимите умения в стандартното време. Всеки един инструктор може да констатира това чрез вътрешния изпит или при този пред КАТ. - Тя стартира в часа по „Предприемачество“ на второкласниците, които проявиха желание да помогнат на връстниците си, а след това се включиха всички ученици от 119-то. Тази седмица ще преброим събраните средства пред децата, които инициираха кампанията, след което ще се свържем с някой от доставчиците на вода, за да ни асистира с логистиката и да я занесат в някои от училища в Перник. Все още не семе избрали в кое. Тази инициатива може да се разрасне и в други училища. Всяко дете пие вода и една такава подкрепа е добре дошла.", "date": "2020.01.21", "title": "Диян Стаматов: Сваленият от горните класове учебен материал трябва да се върне на мястото му"}
{"url": "https://www.monitor.bg:443/bg/a/view/makron-i-trymp-skluchiha-vremenen-mir-186392", "text": "Френският президент Еманюел Макрон заяви, че е имал \"чудесен разговор\" с американския си колега Доналд Тръмп за планирания от Франция дигитален данък. Той каза в \"Туитър\", че двете страни ще работят заедно, за да избегнат увеличаване на митата, предаде Ройтерс. Макрон и Тръмп са се споразумели да не влизат в митническа война до края на годината, каза френски дипломатически източник. Те са се разбрали да продължат през това време преговорите в Организацията за икономическо сътрудничество и развитие. Франция реши през юли да въведе 3-процентов налог върху приходите от услуги в цифровата сфера, които реализират компании с общи приходи от над 25 милиона евро във Франция и над 750 милиона на световно равнище. Вашингтон заплаши да наложи в отговор мита на френски продукти.", "date": "2020.01.21", "title": "Макрон и Тръмп сключиха временен мир"}
{"url": "https://www.monitor.bg:443/bg/a/view/turkmenski-glavorez-s-visshe-obrazovanie-nachelo-na-isljamska-dyrjava-186393", "text": "Един от основателите и главни идеолози на \"Ислямска държава\" е наследникът на Абу Бакр ал Багдади начело на джихадистката групировка. Това съобщиха източници от няколко разузнавателни служби, цитирани от в. \"Гардиън\". Малко след смъртта на Багдади при американска операция в края на октомври в Сирия бе съобщено, че \"Ислямска държава\" е избрала Абу Ибрахим ал Хашеми ал Кураши за нов \"халиф на мюсюлманите\". Този човек обаче е непознат на анализаторите и някои дори изразиха съмнение за неговото съществуване, отбеляза Франс прес. Според \"Гардиън\", който цитира източници от две неназовани разузнавателни служби, организацията вече е ръководена от Амир Мохамад Абдел Рахман ал Маула ас Салби. Произхождащ от семейство от туркменското малцинство в Ирак, той е един от малкото ръководители на \"Ислямска държава\", които не са араби. Завършил е Мосулския университет. Смята се, че е изиграл ключова роля в преследването на язидите в Ирак.", "date": "2020.01.21", "title": "Туркменски главорез с висше образование начело на \"Ислямска държава\""}
{"url": "https://www.monitor.bg:443/bg/a/view/princ-hari-napusna-velikobritanija-186389", "text": "Принц Хари е заминал вчера от Обединеното кралство за Канада, където са съпругата му Меган и синът им Арчи, които не е виждал, откакто обявиха оттеглянето си като старши членове на кралското семейство, предаде АФП. \"Херцогът на Съсекс е потеглил от Обединеното кралство за Канада в понеделник вечерта след един от последните си ангажименти като член на кралското семейство\", съобщи британският вестник \"Дейли телеграф\". \"Принц Хари заминава най-сетне за Ванкувър\", написа \"Дейли мейл\". Хари, шести в линията за наследяване на трона, \"хвана полет в 17,30 ч от \"Хийтроу\" и ще бъде при Меган и Арчи във вторник сутринта\", написа в. \"Сън\". Херцогът на Съсекс напусна страната, след като вчера участва в среща на върха Обединено кралство-Африка за инвестиции в Лондон. На форума той се срещна с държавните глави на няколко африкански страни и с британския премиер Борис Джонсън.", "date": "2020.01.21", "title": "Принц Хари напусна Великобритания"}
{"url": "https://www.monitor.bg:443/bg/a/view/svetovnijat-politicheski-i-biznes-elit-na-ubilejna-sreshta-v-davos-186391", "text": "Световният елит се събира в швейцарския планински курорт Давос Швейцария за годишната среща на политическите лидери и водещите бизнесмени, представителите на научните среди и гражданското общество, съобщиха осведомителните агенции. Световният икономически форум ще се проведе за юбилейния 50-и път между 21 и 24 януари. Основната тема за тазгодишното издание е устойчивото развитие. Ще се обсъждат и действия в отговор на климатичните промени и начини да се защити биоразнообразието, освобождаването от дългосрочните дългове, избягването на \"технологична война\", осигуряването на необходимите умения за един милиард души през идното десетилетие, както и подхода за уреждане на конфликтите в световните \"горещи точки\". Тази година за втори пореден път във форума ще участва младата шведска екоактивистка Грета Тунберг, която се очаква да призове за незабавно спиране на инвестициите в изкопаемите горива. Участието на президента на САЩ Доналд Тръмп, който миналата година пропусна форума заради временното спиране на работата на федералните агенции, със сигурност също ще привлече внимание. Първата среща е организирана в Давос през 1971 г. от германския икономист Клаус Шваб като начин европейският бизнес да постигне по-добро корпоративно управление. По-късно форумът се разширява и прераства в платформа за диалог, приема сегашното си име през 1987 година, а през 2015 г. е признат за международна институция.", "date": "2020.01.21", "title": "Световният политически и бизнес елит на юбилейна среща в Давос"}
{"url": "https://www.monitor.bg:443/bg/a/view/detektiv-razpitva-govoreshta-majmuna-v-novija-film-na-dejvid-linch-186399", "text": "Дейвид Линч изненадващо пусна в пространството късометражната си творба „Какво стори Джак?“ (What did Jack do?), в която главната роля играе самият той. Култовият режисьор се превъплъщава в детектив, който разпитва говореща маймуна, заподозряна в убийство. Филмът може да бъде видян в Netflix, сниман е още през 2016 г., представян е на няколко фестивала, но за първи път се представя на широката общественост. Линч също така е и сценарист на лентата.", "date": "2020.01.21", "title": "Детектив разпитва говореща маймуна в новия филм на Дейвид Линч"}
{"url": "https://www.monitor.bg:443/bg/a/view/kupuvame-krava-jadem-kashkaval-za-30-lv-vseki-mesec-186293", "text": "  Имаш крава – пиеш мляко. Този рекламен слоган от близкото минало може да стане реалност дори за градския човек. Сдружение „Планинско мляко” с председател Милкана Йорданова е автор на инициативата Спаси крава. Идеята е следната. Един човек или група от хора дават 1200 лева, за да си купят крава от породата Родопско говедо. Местните стопани му гледат животното и предават млякото от него в мандра в Смилян. Срещу първоначалното вложение собственикът на кравата ще получава всеки месец в продължение на три години млечни продукти за 30 лева – сирене, масло, извара, кашкавал и т.н. Идеята е да се подпомогне развъждането на родопската местна порода, която дава най-масленото мляко, единствено подходящо за правене на сирена тип швейцарски у нас. Освен това ще се улесни достъпът на хората от различни краища на страната до качествени млечни продукти като грижите за животните ще бъдат поверени на местните фермери. Междувременно стана ясно, че фермерите получават през 2020 г. над 1,45 млн. лева за мини мандри. ДФ „Земеделиие” утвърди ресурс от 1 452 500 лева за 2019 г. по схемата за държавна помощ „Инвестиции за закупуване или изграждане на обекти за преработка и/или обработка на сурово мляко”. С този ресурс ще бъдат финансирани поетите ангажименти по сключени договори от 2019 г. в размер на близо 720 хил. лева, както и одобрените проекти от предстоящия нов прием за 2020 г. по схемата за държавна помощ. Целта на помощта е да се подпомогнат малки и средни фермери и организации на производителите да преработват и реализират сами продукцията си на фермерските пазари и по този начин да увеличат доходите си. Кандидатите следва да са регистрирани съгласно Наредба № 26 за специфичните изисквания за директни доставки на малки количества суровини и храни от животински произход. Предстои да бъдат утвърдени указания по схемата, след което ще бъде отворен и прием за кандидатстване.", "date": "2020.01.21", "title": "Купуваме крава, ядем кашкавал  за 30 лв. всеки месец"}
