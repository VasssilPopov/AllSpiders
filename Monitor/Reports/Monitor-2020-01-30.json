{"url": "https://www.monitor.bg/bg/a/view/sled-han-asparuh-restavrirat-digitalno-i-mera-spored-mera-187354", "text": "Култовата филмова поредица „Мера според мера“ ще бъде възстановена дигитално. Дни, след като реставрираната и съкратена версия на трилогията „Хан Аспарух“ - „Ханът и империята“, беше излъчена във Варна, стана ясно, че това ще се случи и с „Мера според мера“. Към момента е готова третата част от поредицата на проф. Георги Дюлгеров. Тя ще бъде излъчена в рамките на 24-ото издание на София филм фест през март. Самият режисьор похвали пред медии качеството, както на картината, така и на звука от получената реставрация. обясни проф. Дюлгеров. „До края на годината се надяваме да успеем да възстановим и другите две части“, каза и продуцентът на реставрацията Добромир Чочов, собственикът на „Доли Медия Студио“, което стои и зад „Ханът и империята“. Предприемачът обясни, че техника за сканиране на филмова лента у нас има от две години, а за това време са възстановени и 40 часа от архивите на НАТФИЗ. Участието на Дюлгеров на София Филм Фест обаче далеч няма да се изчерпа само с представянето на дигитално реставрираната трета част на възржденската сага. Пред публиката на международния кинофорум професорът ще представи и своята книга „Биография на моите филми“. Самият режисьор определя тома като „доста чешитска книга“, която обаче той посвещава на своите внуци. Тя е решена в черно-бяло, като в включени разкази за филмите на Дюлгеров, създадени до 1989 г. Към всяко коментирано заглавие пък ще има и приложен QR код, чрез който с помощта на мобилни устройства, ще бъдат представяни съответните творби. По този начин, читателите ще имат възможност и да си припомнят откъси от филмите на Георги Дюлгеров.", "date": "2020.01.30", "title": "След „Хан Аспарух“: Реставрират дигитално и „Мера според мера“"}
{"url": "https://www.monitor.bg/bg/a/view/vasil-bojkov-s-miza-10-bona-na-den-sreshtu-konkurenti-obzor-187368", "text": "Обвиняемият бизнесмен Васил Божков е обявил рекорден рушвет, който бил готов да дава за „отстрел“ на конкуренти. Това стана ясно по време на брифинг на говорителя на главния прокурор Сийка Милева, вътрешния министър Младен Маринов, председателя на Агенцията за държавна финансова инспекция (АДФИ) Георги Начев, главния секретар на МВР Ивайло Иванов и наблюдаващия прокурор Венцислав Фердинандов. Разследващите посочиха, че петима души са обвиняеми след спецакциите в сряда в Комисията по хазарта, офисите на „Националната лотария“ и Нове холдинг“ и жилищата на Васил Божков ( ). Само един от тези хора обаче е в ареста, защото другите са зад граница и са обвинени задочно. Зад решетките е бившият шеф на комисията Огнемир Митев, а за издирване са обявени Васил Божков и дясната му ръка във ФК „Левски“ Георги Попов, както и още двама бизнеспартньори на Божков. „Събрани са доказателства, че Божков е предлагал по 10 000 лв. на ден на длъжностно лице от Комисията по хазарта“, заяви Милева, като обясни, че срещу парите трябвало да се внасят в комисията Това обаче не се е случило, тъй като чиновникът отказал рушвета, уточни Милева. В същото време обаче Божков се е ползвал от „услугите“ на Комисията по хазарта, стана ясно от думите на шефа на АДФИ Георги Начев. Той обясни, че при проверката на комисията е лъснало, че е събирана много по-ниска такса за лотариите на Божков. Както стана ясно още преди седмица, от „Националната лотария“ са плащали 20% върху стойността на получените комисионни, а държавното тото – 15% върху залозите, което е в пъти повече като сума. Разликата според експертите е около 559 млн. лв. „Сумата е изчислена от инспектори на базата на подадената информация от Комисията по хазарта. Може би сумата ще се промени нагоре при условие, че подадената ни информация се различава от действителността“, поясни Начев. „Липсва огромната сума от над половин милиард лева, която представлява коледната надбавка за всеки пенсионер за 10 години“, пък уточни Милева. Освен че са начислявали по-ниски такси върху лотариите на Божков, от Комисията по хазарта не са правили и проверки на дейността му, както изисква законът, обясни още Начев. Наблюдаващият прокурор Венцислав Фердинадов обяви, че срещу бившия шеф на комисията е повдигнато обвинение за участие в ОПГ с ръководител Васил Божков. Самият бизнесмен пък е обвинен за това, че от януари 2014 г. до настоящия момент ръководи ОПГ, създадена за множество тежки умишлени престъпления. Сред тях са изнудване, данъчни престъпления, пране на пари и длъжностни престъпления, както и подкупи. част от тях са за изнудване и принуда, упражнени спрямо хора, които не са длъжностни лица“, коментира още Фердинандов. Той опроверга и появилата се по-рано медийна информация, че зад решетките е и Елена Динева – жената на Божков. „Съпругата на Божков не е обвиняема по делото. Тя е присъствала на претърсване на обитавано от нея жилище“, заяви наблюдаващият прокурор. Той уточни и че по делото е приобщено досъдебно производство, което е образувано в друга прокуратура, че част от печелившите от лотариите на Божков не са реални лица. „В делото се съдържат доказателства за това, че капиталът и финансовата обезпеченост на част от дружествата, които са на Божков, не са достатъчни, за да могат да бъдат изплащани в пълен обем и размер печалбите, които се твърди, че определени лица реализират“, заяви Фердинандов. Той поясни, че е възложено на Антикорупционната комисия да установи кои са тези лица. \"Прокуратурата знае срещу кого се изправя и че тази империя има изключително голяма финансова възможност“, коментира още Милева. Тя съобщи още, че в обитаваното от собственика на „Нове холдинг“ имение в полите на Витоша били иззети много картини, които имат белезите на културни ценности и тепърва ще им се прави оценка от експерти. Проверява се и колекцията му от антични предмети. Сред тях има стотици безценни артефакти, които се водят на името на фондацията му „Тракия“ и се съхраняват при специални условия. По време на акцията в едно от претърсените казина на хазартния бос разследващите са се натъкнали на недекларирани над 400 000 лева кеш. \"Това, което се случва, е че когато прокуратурата реши да ангажира наказателната отговорност на лица, които вие, медиите, наричате – това е нещо обикновено. Докато ние не ангажираме тяхната наказателна отговорност за крадене за тези 30 години, крадене от българския народ, в резултат на което българският народ живее бедно и в мизерия – всичко е нормално. Но когато се насочим в посока да дадем справедливостта на българските граждани, която те искат, в един момент те стават жертви. Идва моментът, в който трябва да си отговорим на въпроса – олигарсите ли са жертвите? Или са жертви българските граждани, които живеят бедно? И защо правим реклама на едни хора, за които е ясно какви са\", коментира преди заседанието на Висшия съдебен съвет главният прокурор Иван Гешев. По повод изявлението на Васил Божков в медиите, че се се страхува да се върне в България и очаква да бъде „смачкан“, главният прокурор коментира: \"Е как всички богати хора в тая държава се страхуват? Как станаха толкова страхливи? Защо не се страхуват хората, които няма какво да ядат? Защо не се страхуват тези, които не могат да си получат пенсиите, защо не се страхуват тези хора, които живеят в мизерия в резултат на това, че някои хора не си плащат данъците. Липсват половин милиард лева. То си е страшно в интерес на истината като имаш да връщаш половин милиард лева на държавата\". Гешев беше категоричен, че има доказателства, че са извършени престъпления, които са достатъчни, виновните да бъдат изправени пред българския съд. „Аз съм сигурен, че колегите ще направят всичко възможно, за да си приберем г-н Божков и ще направим всичко възможно, за да не се страхува. Ако трябва, ще му осигурим и психологическа помощ\", подчерта обвинител №1. Данъчни ревизии текат във фирмите на Васил Божков по искане на прокуратурата. Това стана ясно от коментар на финансовия министър Владислав Горанов в Народното събрание. Той заяви, че проверките все още не са приключили и все още няма информация за резултатите от тях и дали има данъчни престъпления на дружествата на Божков. Той посочи, че АДФИ е установила грешки в прилагането на закона от страна на Комисията по хазарта, довели до стотици милиони невнесени такси за организиране на хазартни игри от страна на операторите. Попитан дали могат да се събират такси със задна дата, Горанов отговори: \"Много вероятно е да се издаде акт за установяване на публични държавни вземания, който да бъде връчен на хазартните оператори и да тръгне едно изпълнително производство за дължимите, но невнесени суми“. Иначе Горанов даде да се разбере, че МФ има правомощия само по назначаването на членовете на комисията по хазарта. Самата комисия била тази, която контролира и лицензира хазартните оператори. Междувременно депутатите от НФCБ внecoхa иcкaнe до шефа на КПКOНПИ Coтир Цaцaрoв дa бъдaт прoвeрeни имущecтвoтo и прихoдитe нa cъcтaвитe и ръкoвoдcтвaтa нa Държaвнaтa кoмиcия пo хaзaртa прeз пocлeднитe 5 г. По-рано през деня пред Нова телевизиа лидерът на НФСБ Валери Симеонов заяви, че големите злоупотреби в частната лотария идват от безконтролната продажба на талоните, а не от неплатените данъци. По думите му не е правена проверка колко талони , които представлявали ценни книжа, са били отпечатани в Индия и колко са продадени. Той припомни, че става дума за злоупотреби в размер на 600 млн. лева. \"В момента не съм в България, в чужбина съм. При тази процедура на прокуратурата аз се опасявам да се върна в България. Чувствам се застрашен. Ако се върна, ще ме арестуват. И после какво се случва с мене? Нали виждате, че се правят репресивни мерки. Живеем като по времето на Гьобелс\". Това каза в интервю по телефона пред bTV бизнесменът Васил Божков. От сряда той е издирван с европейска заповед за арест. Божков обяви, че досега никой от прокуратурата не се опитал да се свърже с него. Потвърди, че се намира в държава извън Европейския съюз, на Балканите е, но не е в Сърбия, където се крие друг беглец от правосъдието – Цветан Василев. „Всичко свързано с Националната лотария е вършено по закон и нищо от това, което говори Гешев за „откраднати 500 млн. лв“ не е вярно. Гешев да прочете търговското право, кой ни е наложил държавната такса по закон, Гешев да не бърка търговското право с наказателното. Никога не съм дължал пари, включително и на държавата“, заяви Божков. Междувременно от дружеството на бизнесмена - „Нове холдинг“ разпространиха официална позиция до медиите, в която се оплакаха от запор върху имущество на фирми на Божков. „Налагането на запори на фирми, свързани с бизнесмена Васил Божков, както и запори на негово лично имущество без задължителното за това съдебно разпореждане може да се определи само по един начин – като абсолютен произвол. Към момента няма официално съобщение за наложени запори от която и да е от институциите в държавата, имащи право да предприемат подобни мерки. Потърсени за коментар от НАП отказаха такъв. От КПКОНПИ също не дадоха коментар, но по закон при повдигане на обвинения срещу лице, извършило финансови престъпления, се изпраща уведомление и до комисията, която от своя страна започва проверка за несъответствие в имущественото му състояние. В същото време от дружеството посочват, че тези действия целяли да блокират дейността им като поставят компаниите в невъзможност да извършват нормалната си дейност. „Така например, трябваше да бъдат платени 41 000 евро на мениджърска агенция за два трансфера за ПФК “Левски” и ако тази сума не бе осигурена, клубът би загубил 3 т. от първенството, а при забавяне от 14 дни щеше да бъде изхвърлен от групите. Също днес беше срокът да се платят 144 000 лв. по споразумението за дълговете на клуба в размер на 5 млн. към НАП. Ако не бяха осигурени в срок, това би развалило автоматично споразумението, което щеше да означава поредна огромна загуба за клуба. Това е само един нагледен пример. Утре ние няма да сме в състояние да оперираме с активите на компаниите си поради незаконосъобразните действия на правоохранителните органи и това ще доведе до много последствия на много нива. Ще търсим правата си в съда и ще отстояваме правото си да работим, въпреки държавните институции и репресивния държавен апарат“, завършват от холдинга.", "date": "2020.01.30", "title": " Васил Божков с миза  „10 бона на ден“  срещу конкуренти (ОБЗОР)"}
{"url": "https://www.monitor.bg/bg/a/view/nove-holding-se-oplaka-che-sa-nalojeni-zapori-na-firmi-187365", "text": "Налагането на запори на фирми, свързани с бизнесмена Васил Божков, както и запори на негово лично имущество без задължителното за това съдебно разпореждане може да се определи само по един начин – като абсолютен произвол. Това се казва в позиция на „Нове холдинг“ до медиите. Към момента няма официално съобщение за наложени запори от която и да е от институциите в държавата, имащи право да предприемат подобни мерки.   Потърсени за коментар от НАП отказаха такъв. От КПКОНПИ също не дадоха коментар, но по закон при повдигане на обвинения срещу лице, извършило финансови престъпления, се изпраща уведомление и до комисията, която от своя страна започва проверка за несъответствие в имущественото му състояние. В същото време от дружеството посочват, че по силата на Данъчно-процесуалния кодекс на предварително обезпечаване подлежат единствено вземания за данъци и осигурителни вноски, но не и други публични вземания. „За да бъдат обезпечени вземания за държавни такси, то същите следва да са установени с влязъл в сила ревизионен акт. Такъв е ревизионен акт, който е минал едноистанционно административно обжалване и двуинстанционно в съда. Това е фактическата ситуация по отношение на твърденията на АДФИ, че Националната лотария дължи невнесени суми от такси за минал период. По отношение на личното имущество на г-н Божков, по силата на ЗКПОНПИ, КПОНПИ може да изиска запори при наличие на достатъчно данни и обосновано предположение за незаконно придобито имущество, но отново с мотивирано искане до съда. При действия на данъчни органи, това отново не може да стане без влязъл в сила данъчен ревизионен акт. Отново искаме да напомним, че г-н Божков е акционер във въпросните компании и на тази основа действията срещу него са абсолютно незаконосъобразни. С всеки следващ ден от началото на тази печална сага става все по-ясно, че целта е овладяването на успешен частен бизнес и футболен клуб, който за последната година бе изваден от фалит. Всички действия на властимащите – хора и институции, са в разрез с действащите в страната ни закони“, обясняват от фирмата. Според холдинга тези действия целяли да блокират дейността им като поставят компаниите в невъзможност да извършват нормалната си дейност. „Така например, трябваше да бъдат платени 41 000 евро на мениджърска агенция за два трансфера за ПФК “Левски” и ако тази сума не бе осигурена, клубът би загубил 3 т. от първенството, а при забавяне от 14 дни щеше да бъде изхвърлен от групите. Също днес беше срокът да се платят 144 000 лв. по споразумението за дълговете на клуба в размер на 5 млн. към НАП. Ако не бяха осигурени в срок, това би развалило автоматично споразумението, което щеше да означава поредна огромна загуба за клуба. Това е само един нагледен пример. Утре ние няма да сме в състояние да оперираме с активите на компаниите си поради незаконосъобразните действия на правоохранителните органи и това ще доведе до много последствия на много нива. Ще търсим правата си в съда и ще отстояваме правото си да работим, въпреки държавните институции и репресивния държавен апарат“, завършват от холдинга.", "date": "2020.01.30", "title": "„Нове холдинг“ се оплака, че са наложени запори на фирми"}
{"url": "https://www.monitor.bg/bg/a/view/specsydyt-pusna-dvamata-zadyrjani-za-vodnata-kriza-v-pernik-187372", "text": "Специализираният наказателен съд пусна двамата нови обвиняеми за водната криза в Перник – бившия шеф на ВиК-то в града Иван Витанов и бившата и.д. кметица на общината Севделина Ковачева. Витанов е подведен под отговорност за сключване на неизгодна сделка и умишлена безстопанственост, а Ковачева за длъжностно престъпление. От прокуратурата настояваха двамата да останат за постоянно зад решетките с мотива, че ако са на свобода може да извършат ново престъпление и да възпрепятстват разследването. Спецсъдът обаче, след петчасово заседание, прие, че събраните към момента доказателства за вината им са минимални като обем, предаде bTV.", "date": "2020.01.30", "title": "Спецсъдът пусна двамата задържани за водната криза в Перник"}
{"url": "https://www.monitor.bg/bg/a/view/brekzit-svi-vnosa-na-britanski-stoki-u-nas-temata-187366", "text": "С 5 на сто е намалял вносът у нас от Обединеното кралство в месеците преди Брекзит. Стоки за 759.1 млн. лева сме купили от януари до края на октомври миналата година, докато за същия период преэ 2018 г. импортът е бил за 797.9 млн. лева, показва предварителната и най-нова статистика на Националния статистически институт. На другия полюс е износът ни за Великобритания, макар и минимално. До началото на ноември м.г. Търговското салдо продължава да е положително през последните девет години с изключение на 2016 г. Великобритания е на 11-то място в нашия износ за 2018 г. и на 18-то място в нашия внос. Най-много от Острова през 2018 г. сме купили автомобили и лекарства, следвани от алкохол и машини. В обратна посока за Острова отиват части за превозни средства и лекарства. Част от новите стоки, които успешно се продават на Острова, са мебели. Няколко компании в сферата на информационните и комуникационните технологии също се налагат на пазара. Към септември 2019 г. показват данни на икономическото министерство. Сред 100-те най-големи фирми с участие на чуждестранни инвеститори в България са дружество за метални изделия, конструкции и профили, голям дистрибутор на автомобилни горива и смазочни материали, производител на вина от грозде и търговец на цигари, показват данни на Българска агенция по инвестиции. Български стоки, изнасяни към Великобритания, на обща стойност 23.6 млн. евро ще бъдат обмитени, при Брекзит без търговско споразумение между Лондон и ЕС, сочи анализ на Bloomberg. Сумата не е голяма Осем други страни – Гърция, Финландия, Люксембург, Малта, Кипър, Латвия, Хърватия и Естония – ще бъдат по-леко засегнати от нас, показват данните. Междувременно фармацевтичните фирми се изнесоха от Острова, за да могат да продължат дейността си и след влизането в сила на Брекзит. Трансферите за притежаване на права към други държави – членки на Европейския съюз започнаха още преди две години, казаха от Изпълнителната агенция по лекарствата. През 2018 г. те са били 105, през 2019-та – 195, а последните 11 са приключили в началото на 2020-та. Така на практика като са се регистрирали в Европа. По този начин са избегнати затрудненията с доставки и евентуален дефицит, ако това не беше направено. Това коментира пред „Монитор“ Боряна Маринкова - изпълнителен директор на Българската асоциация за развитие на паралелната търговия с лекарствата. През лятото Европейската агенция по лекарствата имаше опасения, тъй като 108 лекарствени препарата за лечение на ракови заболявания бяха спрени от продажба за кратко заради Брекзит, припомни Маринкова. Причината беше, че фармацевтичните компании бяха подали заявления за пререгистрация в държави от ЕС, за да могат да търгуват изделията си, допълни тя. По думите й направените трансфери за притежаване на права са гарантирали достатъчни количества медикаменти и не създават никаква опасност за пациентите. Ако до края на тази година ЕС и Великобритания не успеят да се споразумеят за свободна търговия занапред, то През 2018 г. страните членки на Блока са изнесли към Кралството стоки за общо 301.2 млрд. евро. Така от мита са застрашени 16% от всички европейски продукти, изпращани към Великобритания. Най-голяма щета при евентуален „твърд Brexit\" ще понесе Германия, тъй като мита ще бъдат наложени на нейни експортни стоки към Великобритания за 18.8 млрд. евро. Страната, която е на второ място по очакван удар върху износа е Белгия. Тя се очаква да плаща митнически такси върху стоки за 7.3 млрд. евро. На трето място е Испания с очаквани мита върху стоки за 4.7 млрд. евро. При анализ на това какви видове продукти ще бъдат обмитени при липса на търговско споразумение между Лондон и Брюксел се вижда, че продукцията на автомобилната промишленост ще бъде основният „генератор“ на приходи от мита за Великобритания – 38.2 млрд. евро. На второ място са текстилните продукти и облеклото (3.3 млрд. евро), а на трето място е свинското месо (2.1 млрд. евро). Според споразумението между Европейския съюз и Великобритания се предвижда по време на който Великобритания ще продължи да се съобразява с европейските регулации и правила, докато и ако не бъде подписано търговско споразумение. Премиерът на Обединеното кралство Борис Джонсън вече заяви, че иска пълноправна търговска сделка до края на годината, включваща всички аспекти от търговските взаимоотношения между ЕС и страната му, включително тези, свързани със сигурността, въпреки че повечето европейски представители не смятат, че това е възможно. Джонсън обаче настоява, че срокът за подписване на търговско споразумение е до края на 2020 г. и няма да бъде удължаван. Изследване показва, че Брекзит може да струва на Великобритания повече от 200 милиарда паунда под формата на пропуснати икономически ползи до края на тази година. Иначе казано след гласуването за излизане от Европейския съюз (ЕС) Обединеното кралство е изпуснало възможности да увеличи брутния си вътрешен продукт с 200 милиарда паунда. Или с почти толкова, колкото Лондон е платил за бюджета на съюза за всичките 47 години от членството си в него, пише Business Insider. Според изследване на Bloomberg Economics и ще нарасне до очакваните 200 милиарда паунда до края на 2020 година. По думите на икономиста Дан Хансън несигурността на бизнеса на Острова е била причина страната да изостане по отношение на растежа си спрямо останалите държави в Г7 след вота през 2016 година. Според изчисленията британската икономика е с 3% по-малка, отколкото би трябвало да бъде, ако решението за излизането от ЕС беше отхвърлено. Междувременно изчисления от библиотеката на Камарата на общините показват, че Обединеното кралство би внесло общо 215 милиарда паунда към бюджета на ЕС за периода между 1973 и 2020 година при коригиране на сумата с инфлацията. Това означава, че загубите от 2016 година насам в резултат на Брекзит скоро може да минат общите плащания на Великобритания към европейския бюджет. Именно той беше една от основните теми по време на кампанията за напускането на ЕС. След победата на премиера Борис Джонсън по време на изборите във Великобритания през декември, сега Брекзит трябва да стане официално факт на 31 януари. Успоредно с това обаче доверието на бизнеса и инвестициите се свиват, а годишният икономически растеж се свива до 1% от ниво от 2%. Британските шофьори ще трябва да си извадят нови специални „зелени карти“ – сертификати, които ще разширяват обхвата на техните пътни застраховки за всички страни в Европа от 1 януари 2021 година. За това предупреждава нов онлайн съветник,, публикуван на сайта на британското правителство „Отделете си един месец, за да получите такава карта от вашата застрахователна компания“, гласи един от съветите към гражданите в страната, цитиран от Economic.bg . Освен това от 1 януари 2021 г. ще се сложи край и на гарантирания безплатен роуминг на цялата територия на ЕС. Вече се знае, че британските паспорти ще се подчиняват на нови правила за валидност, което означава, че на някои граждани, чиито британски паспорти изтичат скоро и които не успеят да ги подновят навреме, Сега британското правителство също така добавя, че на летищата пътниците от Великобритания вече няма да могат да се редят на опашките за граждани от ЕС, Европейската икономическа зона и Швейцария. Споразуменията между Лондон и Брюксел за валидността на паспортите на домашните любимци също ще отпаднат. Британците, които искат да пътуват със своето куче, котка или др. домашен любимец, получават следния съвет от правителството: „Свържете се със своя ветеринарен лекар минимум четири месеца преди отпътуването ви“. Администрацията на Борис Джонсън също така потвърждава, че отколкото останалите съставни части на Обединеното кралство, по отношение на безмитните покупки от Република Ирландия – независимата държава, която има сухопътна граница със Северна Ирландия. Докато посетителите на Република Ирландия от Англия, Шотландия и Уелс ще могат да си купуват и пренасят със себе си безмитен алкохол и тютюневи изделия например, то посетителите, които след това се прибират в Северна Ирландия, няма да могат. Други аспекти от пътуването след преходния период остават неясни, включително дали Обединеното кралство ще остане участник по схемата за Европейска здравноосигурителна карта, както и дали британските шофьори наистина ще се нуждаят от Международни разрешителни за преминаване. В момента компаниите могат да пренасят оборудване и проби из ЕС свободно, но от 2021 г. те Британците, пътуващи по бизнес, са предупредени, че от 2021 г. няма да може да се ползват с какъвто и да е специален статут, което означава, че бюрокрацията и разходите за тях ще се увеличат. „Ще трябва да следвате същите правила, както и гражданите от другите части на света, когато пренасяте стоки към страни членки на ЕС“, предупреждава ги британското правителство.", "date": "2020.01.30", "title": "Брекзит сви вноса на  британски стоки у нас (ТЕМАТА)"}
{"url": "https://www.monitor.bg/bg/a/view/mel-gibsyn-i-dani-glouvyr-se-zavryshtat-sys-smyrtonosno-oryjie-5-187344", "text": "Актьорите Мел Гибсън и Дани Глоувър отново ще застанат рамо до рамо на снимачната площадка, а причината е петата част на култовия филм „Смъртоносно оръжие“. Към момента не са изпипани всички детайли от сценария, но вече е ясно, че двамата ветерани ще участват в лентата. Ричард Донър също ще се завърне като режисьор. Също както и оригиналният актьорски състав. Това е потресаващо. За режисьора това е много лична история“, издаде продуцентът Дан Лин. В центъра на сюжета отново ще бъдат детективите Мартин Ригс и Роджър Мърто. След няколко години дискусии дали трябва да има продължение, това е първото официално потвърждение, че се работи над ново „Смъртоносно оръжие“. Припомняме, че четвъртата част излезе преди 22 години, а първа – през 1987", "date": "2020.01.30", "title": "Мел Гибсън и Дани Глоувър се завръщат със „Смъртоносно оръжие“ 5"}
{"url": "https://www.monitor.bg/bg/a/view/vijte-tuk-sykrovishtata-v-imenieto-na-vasil-bojkov-galeri-ja-187360", "text": "МВР пусна видео и снимки от имението на Васил Божков. Ето какво намериха разследващите.", "date": "2020.01.30", "title": "Вижте тук съкровищата в имението на Васил Божков (ГАЛЕРИЯ)"}
{"url": "https://www.monitor.bg/bg/a/view/otmyknaha-skulpturi-na-salvador-dali-ot-stokholm-187320", "text": "Над 10 скулптури на Салвадор Дали бяха откраднати в четвъртък от галерия \"Кульор\" в центъра на Стокхолм, съобщи АП. Алармата в галерията се задействала малко след 4 часа сутринта днес, счупена била витрина на входа. \"Едва сега стана известно, че са откраднати 10 - 12 скулптури, но все още е трудно да се каже колко точно липсват\", каза пред тв Ес Ве Те собственикът на галерията Педер Енстрьом. \"Съкрушен съм, толкова дълго работих за организацията на тази изложба\", добави той. Произведенията на Дали са в галерията от десет дни, като изложбата трябваше да бъде закрита в събота. Стойността на задигнатите бронзови фигури е милиони крони (стотици хиляди долари). Всяка от скулптурите на Дали се оценява между двеста хиляди и петстотин хиляди крони (21 000 до 52 000 долара). Фигурите са с размери до петдесет сантиметра. Сред задигнатите произведения са и няколко от прочутите течащи часовници върху дърво. Полицията разследва случая и смята, че в галерията са проникнали не по-малко от двама крадци, които са напуснали местопрестъплението с автомобил. \"Предстои да разберем дали има камери, които са заснели престъплението\", каза Туве Хег от полицията в Стокхолм.", "date": "2020.01.30", "title": "Отмъкнаха скулптури на Салвадор Дали от Стокхолм"}
{"url": "https://www.monitor.bg/bg/a/view/novite-kasovi-aparati-zabivat-oplakvat-se-tyrgovci-187364", "text": "Касовите апарати на търговци, привели ги според изискванията на наредбата, забиват ежедневно въпреки по-добрите програми. Това споделиха представители на дребния и средния бизнес пред „Монитор“. Наредбата поставя специални изисквания не само за използваното фискално устройство, но и за софтуера, с който даден търговски обект отчита продажбите. С последните промени в документа НАП ще получава пълен достъп до информация включително рецептурни книжни, складови наличности и други. Според търговците обаче одобрените от агенцията софтуери са неработещи. „Касовите апарати в момента забиват ежедневно, защото сървърите на НАП не приемат информация и не излиза касова бележка“, каза за „Монитор“ собственикът на онлайн и физически магазини Искрен Иванов. С липсващ фискален бон, при проверка, обектът трябва да бъде запечатан за седмица или повече. „Това означава липса на приходи, невъзможност за плащане на корпоративен данък, ДДС, данък „Печалба“, заплати, болнични, осигуровки. Оттам следва фалит за малкия бизнес“, предупреди Иванов. „Има проблем между програмите и връзката със самите касови апарати“, каза и търговецът Радослава Иванова от Русе. Тя изтъкна, че програмите не са достатъчно добре изработени, нито пък са тествани. „Правят програмите, дават ни ги като опитни зайчета и никой не го интересува какво се случва“, оплака се Иванова. Според нея отсрочката от 6 месеца няма да е достатъчна. От НАП обаче отрекоха да има такива случаи. „Ние нямаме проблеми, всичко получаваме“, каза говорителят на НАП Росен Бъчваров за „Монитор“. Той потвърди, че част от бизнеса вече е със сменен софтуер и касов апарат и процесите протичат спокойно.", "date": "2020.01.30", "title": "Новите касови апарати забиват, оплакват се търговци"}
{"url": "https://www.monitor.bg/bg/a/view/szo-objavi-koronavirusa-za-globalna-zaplaha-187373", "text": " Световната здравна организация обяви коронавируса за глобална заплаха. На предишното си заседание експертите решиха да не предприемат подобна мярка. Оттогава болестта достигна в общо 18 държави, а случаите в Китай се увеличиха драстично. Опасението е, че заразата може да достигне държави с по-слаби здравни системи. Световната здравна организация не препоръчва ограничаване на движението на хора и търговията. Спешна извънредна среща на Световната здравна организация заради коронавируса. Експертите ще решат дали да се обяви, че вирусът е глобална опасност, след като броят на жертвите достигна 170, а заразените са почти 8 000. Междувременно стана ясно, че лабораторно е доказан и един случай на коронавирус в САЩ.", "date": "2020.01.30", "title": "СЗО обяви коронавируса за глобална заплаха"}
{"url": "https://www.monitor.bg:443/bg/a/view/myj-pochina-v-ruse-sled-uslojnenija-ot-grip-187355", "text": "Мъж на 49-годишна възраст почина в Русе след усложнения от грип. Това бе потвърдено пред журналисти от д-р Ирена Панджарова от интензивното терапевтично отделение на Университетската многопрофилна болница „Канев“ в крайдунавския град. Пациентът е постъпил за лечение първоначално в Специализираната белодробна болница в Русе сутринта в неделя, 26 януари. Поради настъпили усложнения е бил прехвърлен за лечение в интезивното отделение вечерта срещу понеделник. Установено е, че има двустранна полисегментна пневмония. Получил е дихателна недостатъчност и въпреки усилията на лекарите е починал на 28 януари вечерта. Типът на грипа при мъжа е установен с бърз тест. Оказало се, че пациентът е заболял от грип от тип А. Д-р Панджарова препоръча хората да не се самолекуват и да търсят лекарска помощ при поява на първите симптоми. Това е третата жертва на грипа този сезон. Преди малко повече от седмица от усложнения в следствие на епидемията почина мъж в Смолян, а преди това - друг в Бобовдол.", "date": "2020.01.30", "title": "Грипът взе трета жертва - мъж почина в Русе"}
{"url": "https://www.monitor.bg:443/bg/a/view/dokaraha-ni-reaktivite-za-koronavirusa-187353", "text": "Реактивите за установяване на коронавируса пристигнаха в четвъртък по обяд. Те са в Националния център за заразни и паразитни болести. Това съобщи за „Монитор“ неговият директор проф. Тодор Кантарджиев, който е и национален консултант по микробиология. Количествата са достатъчни, но това не означава, че всеки който поиска ще се тества за новата зараза, подчерта той. Националният консултант поясни, че с тях ще се изследва лабораторно само материал от хоспитализирани лежащо болни, който е изпратен от лекуващия ионфекционист. За работещите в Националната референтна лаборатория пък и лабораториите на Националния център по заразни и паразцитни болести са доставени специални защитни облекла и маски, наподобяващи скафандри. Българката, която беше пътувала до Китай и беше със съмнение за коронавируса не е заразена с него. Това категорично показват лабораторните й изследвания, съобщи още проф. Тодор Кантарджиев. Тя е настанена в инфекциозно отделение на болница в столицата. Резултатът показва, че тя е носителр на метапневмовирус, който причиняма грипоподобни състояния. До дни се очакват лабораторните резултати и на българката, хоспитализирана в болницата в Добрич, която е пътувала в Тайланд, където също има огнище на коронавирусна.", "date": "2020.01.30", "title": "Реактивите за коронавируса вече у нас"}
{"url": "https://www.monitor.bg:443/bg/a/view/abb-podkrepja-prisyedinjavaneto-kym-erm-ii-i-evrozonata-samo-pri-segashnija-obmenen-kurs-187359", "text": "Управителният съвет на Асоциация на банките в България приветства усилията за присъединяване на страната ни към Механизма на валутни курсове - ERM II, като този процес трябва да протича по максимално ясен за българската общественост начин, информират от АББ. Изразяваме увереността си, че предприетият днес подход в Народно събрание за осигуряване на необходимите гаранции, че България ще поддържа досегашния фиксиран курс на лева към еврото до влизането на страната в еврозоната, са стъпка именно в тази посока и гарантират запазването на стабилността на българската икономика. Подкрепяме позицията, че България няма да участва в механизма на обменните курсове при курс между еврото и лева, различен от сегашния централен курс - 1.95583 лева за едно евро.", "date": "2020.01.30", "title": "АББ подкрепя присъединяването към ERM II и еврозоната само при сегашния обменен курс"}
{"url": "https://www.monitor.bg:443/bg/a/view/hero-mustafa-zavde-us-vissh-diplomat-v-mo-razgledaha-dve-ot-bojnite-ni-znamena-187358", "text": "Посланик Адам Стърлинг, политически съветник в Европейското командване на въоръжените сили на САЩ е у нас. Това става ясно от пост на US-посолството в профила на дипломатическата мисия в София.  \"Добре дошъл, посланик Адам Стърлинг, политически съветник в Европейското командване на въоръжените сили на САЩ!\", пишат от посолството. От там уточняват, че посланик Стърлинг е най-високопоставеният цивилен служител в Европейското командване на САЩ и ще се срещне с български официални лица като по-нататъшна стъпка в нашето партньорство в областта на отбраната. Малко по-късно от посолството на САЩ публикуваха и снимки от военното министерство, от които става ясни, че са разгледали две от българските бойни знамена. \"Знаете ли, че: Българското знаме никога не е пленявано в битка? Днес посланик Мустафа и посланик Адам Стърлинг, политически съветник в Европейското командване на въоръжените сили на САЩ, видяха едно от двете български бойни знамена, запазени в Министерството на отбраната\", написа от мисията. Херо Мустафа е много активна в затвърждаването на партньорството между България и САЩ, покрай т.нар стратегически диалог между двете страни, договорен при послещението на премиера Бойко Борисов в САЩ и след срещата му с американския президент Донлад Тръмп. В началото на седмица тя водеше БГ делагация във Вашингтон за разговори за енерийните ни проекти и доставките на втечнен газ. Преди ден пък бе в Пловдив, където посети стария град и дори пи БГ ракия.", "date": "2020.01.30", "title": "Херо Мустафа заведе висш US дипломат в МО, разгледаха бойни знамена"}
{"url": "https://www.monitor.bg:443/bg/a/view/bfs-s-ultimatum-za-30-000-evro-kym-levski-187357", "text": "БФС потвърди информацията, че „Левски“ е пред сериозна санкция. Както „Монитор“ писа, „сините“ са заплашени от отнемане на 3 точки от актива им и дори изхвърляне от Първа лига. Причината са 30 000 евро (плюс съдебни разноски), които клубът дължи на мениджърска агенция за трансферите на Филипе Нашименто и Алфонсо Фигередо през 2018 година. БФС е сезиран от ФИФА по казуса и на свой ред постави ултиматум на „Левски“ да плати сумата до 5 февруари. От Дисциплинарната комисия уточнват, че „сините“ вече са глобени с 2000 лева заради забавянето. Ако до посочения срок няма плащане, на клуба ще бъдат отнети 3 точки. Ако и след това не последва превеждане на сумата, санкцията е изхвърляне от Първа лига. Новината бе потвърдена от изпълнителния директор на „Левски“ Павел Колев. Той призна, че ситуацията в клуба е тежка заради проблемите около финансовия благодетел Васил Божков, който е клиент на прокуратурата по 7 обвинения и е издирван от Интерпол. Колев призна, че тимът със сигурност ще започне нормално първенството, но не знае дали завършекът ще е такъв. „Да, „Левски“ е заплашен, призна Павел Колев. - Срещу клуба върви дисциплинарна процедура от БФС, но се съмнявам от наша страна да бъде допуснато „Левски“ да понесе санкция с отнемане на точки, защото това би означавало да се хвърли на вятъра един положен труд от много хора в първите 6 месеца на този сезон. Бяхме постигнали договорка за разсрочено плащане, а след това плащането бе спряно от собствениците, които явно са преценили, че има други приоритети. Към момента администрацията на “Левски” функционира нормално, първият отбор се готви в Турция. Каквото зависи от нас, ние ще го направим, така че “Левски” да започне нормално пролетния полусезон, дай Боже и да го завърши. В момента важно е да бъдат осигурени финанси”, допълни Колев пред dsport.bg. Той коментира и още две актуални теми – трансферният шум около Холмар Ейолфсон и продажбата на билети за вечното дерби. За исландеца информациите бяха, че е пред преминаване в английски клуб, а колкото до талоните – че феновете на „Левски“ вече са изкупили 3000 пропуска. „Нямаме никакво намерение да продаваме Холмар Ейолфсон точно преди подновяването на мачовете от първенството. Колкото до билетите за дербито – интересът не е голям, до момента са продадени не повече от 1000“, обясни изпълнителният директор на „Левски“.", "date": "2020.01.30", "title": "БФС с ултиматум за 30 000 евро към „Левски“"}
{"url": "https://www.monitor.bg:443/bg/a/view/mosv-zapochva-proverki-na-vodovzemanijata-na-vsichki-vi-k-drujestva-187356", "text": "Басейновите дирекции ще извършат проверки на всички ВиК оператори по изпълнение на условията в разрешителните за водовземане. Това решение беше взето днес на извънредно заседание на Висшия консултативен съвет по водите в МОСВ под ръководството на министъра на околната среда и водите Емил Димитров и с участието на зам.-министър Красимир Живков. Сред участниците бяха представители на МРРБ, министерството на енергетиката, „Язовири и каскади“ ЕАД, „Напоителни системи“ ЕАД и „Софийска вода“ АД. Експертите от басейновите дирекции ще проверяват дали са изпълнени условията в разрешителните за монтиране на измервателни устройства. Така ще се проследи отчита ли се реално ползваната от ВиК операторите вода и рационалното използване на наличния природен ресурс. „Проблемите във ВиК сектора ги знаете - За да скрият загубите по мрежата и авариите по довеждащия водопровод, не отчитат колко взимат от язовирите. Имаме ВиК-та, които работят прекрасно, има други, които някак си не работят“, каза министър Димитров по време на заседанието. Според информацията, изнесена от зам.-министър Живков, има ВиК оператори, които отчитат 95% загуби по мрежата – като в Шумен, много други дружества пък съобщават за 70-85% загуби по водопровода. „Ние всеки месец гледаме една справка, сверяваме с другата на ВиК и басейнова дирекция и потвърждаваме тяхната потребност. Но вярвайки безрезервно, стигаме до конфликти ситуации. Затова ще променим системата. Ще се срещна с представители на Министерството на енергетиката, МЗХГ, МРРБ, „Язовири и каскади“ и всички заинтересовани страни. Ние сме в началото на процеса по разрешаване на водовземането, затова трябва да променим начина на работа първо при нас и после да го изисквам от другите“, обясни министърът. „Всеки ден ще отчитаме, всеки ден ще проверяваме потоците. Не може цял месец да е една и съща цифра приток и разход. Ясно е какво се прави – гледат миналогодишна база, не се мери и си пускат данни каквито си искат. Ще изпращаме данните на всички ведомства по служебен ред, за да е ясно, че не крием нищо и да сме максимално прозрачни. И ще изискваме от тях по служебен ред информация“, категоричен беше Димитров. Министър Димитров съобщи още, че в МОСВ ще бъде създаден специален център, който ежедневно ще следи, и ако трябва ще се променят графиците на 10 дни. Според него има няколко проблемни язовира – „ако затегнем режима там, ще имаме вода за цяла година, ако не го затегнем, след 3 месеца ще питаме къде е водата“. Ще водя разговор с ВиК, но ние трябва да защитим обществения интерес. Важно е да се осигури за населението вода, приоритет са хората“, каза министър Димитров. От общо 52 язовира наблюдавани от МОСВ - 6 са с обем под 50%. „Студена“ е на 13,4% от обема, „Асеновец“ - 28,3%, „Дяково“ - 35,5%, „Ястребино“ - 31,1%, „Калин“ - 33,7%, „Карагьол“ - 32%. Съветът взе решение МОСВ да продължи да следи състоянието на всички 52 значими и комплексни язовира. И при установяване на обем под 50% на 15-те язовира, от които се използват води за питейно водоснабдяване, да се вземат енергетиката и други нужди и ограничаване на водите за питейни цели и преминаване към алтернативни водоизточници.", "date": "2020.01.30", "title": "МОСВ започва проверки на водовземанията на всички ВиК дружества"}
{"url": "https://www.monitor.bg:443/bg/a/view/radev-bylgarija-e-predskazuem-i-nadejden-partnior-187362", "text": "Уверявам ви, че България е предсказуем и надежден партньор. Това заяви президентът Румен Радев пред представители на дипломатическите мисии акредитирани у нас по време на традиционния годишен прием.  По думите му страната води политики за утвърждаване на диалога и сътрудничеството. Радев припомни, че по време на срещана на ООН, той настоял диалога и сътрудничество да бъдат водещи при решаването на всички предизвикателства пред които сме изправени. Президента каза още, че страната ни е предсказуем съсед и, че стъпване на принципите на добросъседството и развитие.  Западните Балкани продължавали да бъдат във фокуса на външната ни политика. По думите му с всички инициативи с е връщали фокуса върху региона. Според Радев трябвало да постигнем сближаване с Европа в сферата на образованието и науката, защото това щяло да доведе до икономически просперитет. Радев изтъкна, че България развива своята миролюбиво политика с всички държави.  Той завърши с поздрав към дипломатите за създадения клуб на посланиците, които говорят български език. \"Това е начинът да опознаят вековякта ни култура\", заключи президента. ", "date": "2020.01.30", "title": "Радев: България е предсказуем и надежден партньор"}
{"url": "https://www.monitor.bg:443/bg/a/view/vreme-e-za-ekshyn-187322", "text": "„Внимание: Филмът не съдържа творчески търсения и тъга“. Това предупредително изречение обикаля социалните медии в дните преди старта на широкото разпространение на „Екшън“. С основание. „Екшън“ е от тези филми, които не размахват поучително пръст. Поставя си една-единствена цел – да забавлява своите зрители. Като в същото време подари и пропуск за бекстейджа на родния шоубизнес, макар и изопачен с художествена цел. „Екшън“ е от онези филми, които на хартия са толкова абсурдни, че светкавично те изкушават да се разходиш до киносалона. Той събира на едно място каубои, индианци, извънземни, мамини синчета, разгонени секретарки и героят от мокрите сънища на Джулия Робъртс. Авторите – режисьорът Радослав Илиев, сценаристът Тео Чепилов и операторът Борислав Пенчев, проявяват достатъчно чувство за самоирония. Ето защо след финалните надписи на галапремиерата в сряда вечерта изтъкнаха „Това сме ние“. Нямат предвид извънземните, разбира се, а трите момчета в центъра на цялото торнадо от събития, което се развихря на екрана. Запознайте се с Дани (Милко Йовчев), Тони (Пламен Димов) и Крис (Петър Петров) – от малки са фенове на поредицата за ненадминатия екшън герой Турбо ченгето. На невръстна възраст пишат дори свой сценарий за продължение... Само за да разберат, че техният актьорски идол Джон Келър (Джонас Толкингтън) се е превърнал в един надрусан надувко, интересуващ се само от „бело“ и пари. Джон е в България, за да снима безумен римейк на Винету, а на екрана почти няма да го видите без редовната му доза „колумбийски сняг“, с което на моменти обаче се прекалява. След като разбират, че легендата Келър е в България, трите момчета искат да му предложат своя сценарий за „Турбо ченге“. Два пътни инцидента и една кражба по-късно обаче всичко отива по дяволите и именно тук започва абсурдът (в най-положителния смисъл на тази дума). Макар че действието на моменти се оплита до толкова, че на зрителя му е нужен компас за сложната карта на екранни събития, гласовете зад кадър бързо го връщат към сюжетната действителност. И така, той осъзнава, че по дирите на младите киноентусиасти са тръгнали руската мафия, международна трафикантска мрежа, японски нинджи, че и едно българско ченге със съмнителен моден вкус. А кулминационната екшън сцена, макар и да не разполага с вулкан, за какъвто си мечтае японския режисьор на „Винету“, успя да развълнува дотолкова зрителите на галапремиерата, че те избухнаха в аплодисменти. Несъмнено сред категоричните позитиви на „Екшън“ е фактът, че ни предлага цял набор от свежи лица на екрана. За някои от тези актьори, начело на които са Йовчев, Димов и Петров, тепърва ще се говори. А сред малкото артисти, които запаленият кино и тв маниак, би разпознал за части от секундата, са актрисите София Бобчева и Яна Маринова. Допълнителен плюс към „Екшън“ носят и част от предизвикателствата, с които се е сблъсквал екипа по време на снимките. Като едно потрошено по погрешка BMW, което кореспондира директно със сюжетна линия от филма носейки повече автентичност на това, което наистина (надяваме се) е хиперболизация на родната кинодействителност.", "date": "2020.01.30", "title": "Време е за „Екшън“"}
{"url": "https://www.monitor.bg:443/bg/a/view/bg-filmyt-bashtata-trygva-po-kinata-vyv-francija-i-polsha-187339", "text": "„Бащата“ - филмът, който ни накара да се гордеем, като спечели „Кристалния глобус“ в Карлови Вари през юли, ще се завърти по кината и в други европейски страни. Още през март, когато филмът ще бъде излъчен в рамките на София Филм Фест, ще стартира и широкото му разпространение в Полша. Месец по-късно шанс да се докоснат до заглавието на Петър Вълчанов и Кристина Грозева ще имат и във Франция. Само преди дни „Бащата“ триумфира на поредния филмов фестивал – този в Триест. От италианския кинофорум продукцията си тръгна с отличието за най-добър игрален филм. „Честта е още по-голяма, предвид че наградата се присъжда не от жури, а от публиката“, допълват от екипа на лентата. В рамките на София Филм Фест, „Бащата“ ще участва в Балканския конкурс. В конкурсната програма той ще се състезава със заглавия като „Паркинг“ (реж. Тудор Джурджу), „Летящият цирк“ (реж. Фатос Бериша), „Полусестра“ (реж. Дамян Козоле), „Шевове“ (реж. Мирослав Терзич) и др. Междувременно режисьорите се завръщат към успешната си трилогия, от която вече гледахме „Урок“ и „Слава“. Филмите вървят като поредица не защото разказват една и съща история, а защото събитията, представени в тях, са по действителни случаи, а за вдъхновение Вълчанов и Грозева използват вестникарски материали. потвърди Вълчанов пред медии, като добави, че вероятно и този път заглавието ще кандидатства в нискобюджетната категория в сесията на Националния филмов център. „Шансовете там са по-големи, а ние не обичаме да чакаме“, обясни Вълчанов.", "date": "2020.01.30", "title": "БГ филмът „Бащата“ тръгва по кината във Франция и Полша"}
{"url": "https://www.monitor.bg:443/bg/a/view/shest-hiljadi-pod-karantina-na-korab-kraj-rim-187340", "text": "Санитарните власти в Рим поставиха на практика под карантина 6000 пасажери на луксозния круизен кораб „Коста Смералда“. Той е акостирал тази сутрин в пристанище Чивитавекия и веднага на борда му се е качил медицински екип, след като капитанът подал сигнал за двама ескурзианти – китайско семейство, с висока температура. Мъжът и жената са откарани в болница в Рим, докато останалите пасажери са подложени до един на стриктни медицински прегледи. Очаква се късно днес или утре блокираните на „Коста Смералда“ да бъдат освободени, като тези, които желаят могат да се откажат от по-нататъшно участие в пътуването. Двамата китайци са пристигнали в Милано със самолет на 25 януари, след което са отпътували за намиращия се западно от Генуа пристанищен град Савона, където са се качили на круизния кораб. След Рим „Коста Смералда“ би трябвало да продължи плаването си из Средиземно море и да акостира в Палма де Майорка и Барселона. Дали първоначалната програма ще бъде изпълнена ще зависи от изхода на медицинския контрол на борда и броят на готовите да продължат екскурзията си пасажери.", "date": "2020.01.30", "title": "6000 под карантина на котва край Рим"}
{"url": "https://www.monitor.bg:443/bg/a/view/fandykova-pokaza-novata-metrostancija-na-orlov-most-video-187342", "text": "Кметът на София Йорданка Фандъкова показа с клип във \"Фейсбук\" новата метростанция на \"Орлов мост\". \"Това е метростанцията на Орлов мост от третата линия на метрото. Тя е на дълбочина от 24 метра, под Перловската река. В момента продължават тестовете на системите и влаковете в участъка от \"Красно село\", бул. \"България\", Медицинска академия, НДК, Одеон, Орлов мост\", написа Фандъкова.", "date": "2020.01.30", "title": "Фандъкова показа новата метростанция на \"Орлов мост\" (ВИДЕО)"}
{"url": "https://www.monitor.bg:443/bg/a/view/kmetove-udyljavat-gripnata-vakancija-v-haskovsko-187345", "text": "С два дни ще бъде удължена грипната ваканцията в Хасково, Димитровград и Харманли. Това съобщиха кметовете на три от големите общини от Хасковска  област. Така учениците трябва да бъдат в класните стаи на 6 февруари, тъй като 5 февруари е почивен заради започването на втория срок. Със заповед на РЗИ досега ваканцията изтичаше утре. Кметовете са преценили, че е нужно учениците да почиват още няколко дни, за да се избегне разпространението на грипа. В останалите 8 общини от региона също имат нагласа за удължаване грипната ваканция, но ще решат в петък. Тогава се очаква със становище по проблема да излезе и Регионалната здравна инспекция.", "date": "2020.01.30", "title": "Кметове удължават грипната ваканция в Хасковско"}
{"url": "https://www.monitor.bg:443/bg/a/view/bili-ajlish-shte-pee-na-oskarite-187295", "text": "Били Айлиш, която пренаписа историята на наградите \"Грами\" в края на миналата седмица, ще пее на предстоящата церемония за водещите киноотличия \"Оскар\". Преди броени дни 18-годишната Айлиш спечели пет грамофончета, в това число и четирите основни награди - за албум, запис и песен на годината, и за най-добър нов изпълнител. С постижението си американката стана едва вторият изпълнител след Кристофър Крос през 1981 г., \"обрал\" в една и съща нощ основните призове \"Грами\".  Били Айлиш и американската Академия за кинематографично изкуство и наука, която присъжда Оскарите, оповестиха в социалните медии, че младата звезда на музиката ще излезе на сцената на \"Долби тиътър\" за \"специално\" изпълнение. Наградите на киноакадемията ще бъдат раздадени на 9 февруари. Съобщението, че Били Айлиш ще пее на наградната церемония породи предположения, че тя ще представи за първи път тематичното парче от новия филм \"Смъртта може да почака\" от поредицата за Джеймс Бонд. По-рано през месеца беше оповестено, че именно Айлиш е избрана да напише песента в съавторство с по-големия си брат Финиъс О'Конъл и да я изпълни. Тийн сензацията не е включена в списъка с изпълнители, които ще представят номинираните за \"Оскар\" композиции в категорията за песен от филма, включващ Елтън Джон, Идина Мензел, Синтия Ериво, Ранди Нюман и Криси Мец.", "date": "2020.01.30", "title": "Били Айлиш ще пее на Оскарите "}
{"url": "https://www.monitor.bg:443/bg/a/view/google-plati-6-5-mln-na-hakeri-187341", "text": "Прeз 2019 година Gооglе са плaтили нaд 6.5 милиoнa дoлaрa нa изcлeдoвaтeли пo cигурнocттa, наричани още бели хaкeри, кaтo чacт oт cвoятa прoгрaмa зa възнaгрaждeниe зa уязвимocт. Нaй-гoлямaтa eдиничнa нaгрaдa дocтигa 201 000 дoлaрa. Oбщo 461 души, кoитo ca cъoбщили зa прoблeми cъc cигурнocттa или ca хaкнaли плaтфoрмитe нa Gооglе, ca пoлучили финaнcoвo възнaгрaждeниe. Тoвa рaзкри тeхнoлoгичният гигaнт в блoгa cи. \"2019-а бeшe пoрeднaтa рeкoрднa гoдинa зa нac! Изплaтихмe нaд 6.5 милиoнa дoлaрa нaгрaди, удвoявaйки тoвa, кoeтo някoгa cмe плaщaли зa cъщия пeриoд. Ocвeн тoвa, нaшитe изcлeдoвaтeли рeшихa дa дaрят 500 000 дoлaрa зa блaгoтвoритeлнocт\", oбяcнихa oт кoмпaниятa. Oт изплaтeнитe 6,5 милиoнa дoлaрa прeз 2019-a ocнoвнaтa прoгрaмa нa Gооglе e oтгoвoрнa c 2.1 милиoнa дoлaрa, cлeдвaнa oт Аndrоid c 1.9 милиoнa дoлaрa. Прoблeмитe cъc cигурнocттa в Gооglе Сhrоmе ca дoнecли нa \"хaкeритe\" 1 милиoн дoлaрa, дoкaтo възнaгрaждeниeтo oт плaтфoрмaтa Gооglе Plаy дocтигнaлo 800 хил. дoлaрa. Прeз 2018-a Gооglе e плaтил 3.4 милиoнa дoлaрa нa изcлeдoвaтeли пo cигурнocттa, кoeтo e увeличeниe oт 2.9 милиoнa дoлaрa в cрaвнeниe c 2017-a. Тoвa oзнaчaвa, чe рeкoрднaтa cумaтa, кoятo кoмпaниятa e дaлa прeз 2019-a, прeдcтaвлявa пoчти двoeн ръcт.", "date": "2020.01.30", "title": "Google плати $6.5 млн на хакери"}
{"url": "https://www.monitor.bg:443/bg/a/view/unajted-specheli-no-siti-e-na-final-187348", "text": "“Манчестър Сити” се класира на трети пореден финал за Купата на Лигата, която е негово притежание в последните две години. Отборът на Пеп Гуардиола загуби реванша от полуфиналите срещу градския съперник “Юнайтед” с 0:1, но след 3:1 като гост “Сити” ще играе на \"Уембли\". Финалът ще е срещу “Астън Вила” на 1 март. Единственото попадение в срещата отбеляза Неманя Матич в 35-ата минута. В средата на второто полувреме пък \"червените дяволи\" останаха с 10 души, след като Матич бе изгонен с втори жълт картон. Така „Сити“ отпразнува трето поредно класиране на финал в турнира, а за „Юнайтед” остава утехата, че печели за втори път като гост на градския съперник този сезон след 2:1 в първенството. Това не се е случвало в рамките на една състезателна година от 1956-57 г. Манчестърското дерби обаче завърши със сериозен скандал по трибуните. Фенове на “Сити” отидоха до сектора с гостуващата агитка и започнаха да отправят жестове, имитирайки самолет. Очевидно дразнещи противника с напомняне на катастрофата от 1958 г., при която загинаха 8 футболисти на “Юнайтед” и общо 23-ма души. Годишнината е само след няколко дни - на 6 февруари, и случилото се на трибуните на стадион \"Етихад\" бе определено като скандално. В отговор феновете на “Юнайтед“ изкъртиха седалки и започнаха да ги хвърлят по феновете от другата страна на плътния кордон охранители. Междувременно „Ливърпул” продължава уверено да крачи към титлата в Англия, след като увеличи аванса си на върха на 19 точки. “Червените“ победиха с 2:0 при гостуването си на „Уест Хем” с голове на Мохамед Салах от дузпа и Алекс Окслейд Чембърлейн. Това е 15-а поредна победа на “Ливърпул“ в първенството. “Мърсисайдци“ са спечелили 97 от последните възможни 99 точки във Висшата лига, като се смята и миналия сезон. В 41 поредни двубоя те нямат загуба, а в 7 от последните мача не са допуснали и гол.", "date": "2020.01.30", "title": "„Юнайтед“ спечели, но „Сити“ е на финал"}
{"url": "https://www.monitor.bg:443/bg/a/view/inter-se-klasira-na-polufinal-za-kupata-na-italija-187346", "text": "“Интер” се класира за полуфиналите в турнира за Купата на Италия, след като победи “Фиорентина” с 2:1 на \"Джузепе Меаца\". Антонио Кандрева изведе \"нерадзурите\" напред в резултата, а след това Мартин Касерес възстанови равенството. В 67-ата минута Николо Барела донесе победата на домакините. Така “Интер“ триумфира над този съперник, след като само преди месец \"виолетовите\" измъкнаха 1:1 на \"Артемио Франки\" в мач от Серия \"А\" с гол в добавеното време. Антонио Конте заложи за първи път в атака на триото Ромелу Лукаку - Лаутаро Мартинес - Алексис Санчес. На полуфиналите „Интер“ ще играе срещу “Наполи“. Междувременно шампионът на Англия “Манчестър Сити” ще опита да си осигури услугите на защитника на “Интер” Милан Шкриняр. „Нерадзурите“ неведнъж са заявявали, че не искат да се разделят с 24-годишния словак, но ако все пак решат да го направят, то те ще искат поне 65 милиона евро за правата на своя бранител, който има договор с тима до лятото на 2023 година.", "date": "2020.01.30", "title": "“Интер“ се класира на полуфинал за Купата на Италия "}
{"url": "https://www.monitor.bg:443/bg/a/view/belgijska-ovcharka-ocelja-16-dni-pri-minus-25-gradusa-187329", "text": "Седемгодишната белгийска овчарка Маличе се завърна при стопанина си жива и здрава след 16 дни лутане на 3 500 м височина в извечните снегове край алпийския връх Червино на италиански или Матерхорн на немски. Обученото за откриване на затрупани от лавини хора куче изчезнало безследно на 12 януари при вдигнатата от планинските спасители тревога за изчезнали скиори в свлякла се огромна маса сняг над зимния курорт Червиния. Слава Богу пострадали нямало, но овчарката изчезнала безследно в бялата пустош, най-вероятно подушвайки следа от присъствие на човешко тяло и започвайки да я търси неистово. „Завърна се вчера при мен кожа и кости, но успя с последни сили да ми се зарадва, хвърляйки се на врата ми“ – разказа на репортери стопанинът на Маличе - Лучо Труко. Той е алпийски водач, планински спасител и съдържател на намиращия се на 3480 м надморска височина заслон „Гуиде дел Червино“. Планинарят каза още, че цели 10 дни бил търсил опитното в откриване на затрупани скиори четириного с вертолети и дронове, като накрая се бил отчаял и отказал от начинанието си. Смятал, че Маличе била пропаднала в пропаст, била е вледенена от изключително ниските температури край връх Червино или пък е станала самата тя жертва на лавина. Ето защо радостта на Лучо Труко била безкрайна, когато белгийската овчарка се завърнала в заслона при това само с драскотини по муцуната и лапите. Миризмата й пък издавала, че не била слизала под 3000 метра височина, тъй като нямала дъх на съприкосновение с горска растителност или диви животни. Стопанинът на Маличе посочи още, че „спасителката“ ще се възстанови напълно за 3-4 седмици, като през тези дни й дава да хапва и пие по малко, за да не пострадат хранопровода и стомаха й.", "date": "2020.01.30", "title": "Белгийска овчарка оцеля 16 дни при минус 25 градуса"}
{"url": "https://www.monitor.bg:443/bg/a/view/mosv-zapochva-proverki-na-vodovzemanijata-na-vsichki-vi-k-187352", "text": "Басейновите дирекции ще извършат проверки на всички ВиК оператори по изпълнение на условията в разрешителните за водовземане. Това решение беше взето днес на извънредно заседание на Висшия консултативен съвет по водите в МОСВ под ръководството на министъра на околната среда и водите Емил Димитров и с участието на зам.-министър Красимир Живков. Сред участниците бяха представители на МРРБ, Министерството на енергетиката, „Язовири и каскади“ ЕАД, „Напоителни системи“ ЕАД и „Софийска вода“ АД. Експертите от басейновите дирекции ще проверяват дали са изпълнени условията в разрешителните за монтиране на измервателни устройства. Така ще се проследи отчита ли се реално ползваната от ВиК операторите вода и рационалното използване на наличния природен ресурс. „Проблемите във ВиК сектора ги знаете – върви едно междусистемно надлъгване от години. За да скрият загубите по мрежата и авариите по довеждащия водопровод, не отчитат колко взимат от язовирите. Имаме ВиК-та, които работят прекрасно, има други, които някак си не работят“, каза министър Димитров по време на заседанието. Според информацията, изнесена от зам.-министър Живков, има ВиК оператори, които отчитат 95% загуби по мрежата – като в Шумен, много други дружества пък съобщават за 70-85% загуби по водопровода. „Ние всеки месец гледаме една справка, сверяваме с другата на ВиК и басейнова дирекция и потвърждаваме тяхната потребност. Но вярвайки безрезервно, стигаме до конфликти ситуации. Затова ще променим системата. Ще се срещна с представители на Министерството на енергетиката, МЗХГ, МРРБ, „Язовири и каскади“ и всички заинтересовани страни. Ние сме в началото на процеса по разрешаване на водовземането, затова трябва да променим начина на работа първо при нас и после да го изисквам от другите“, обясни министърът. Министър Димитров съобщи още, че в МОСВ ще бъде създаден специален център, който ежедневно ще следи, и ако трябва ще се променят графиците на 10 дни. Според него има няколко проблемни язовира – „ако затегнем режима там, ще имаме вода за цяла година, ако не го затегнем, след 3 месеца ще питаме къде е водата“. Ще водя разговор с ВиК, но ние трябва да защитим обществения интерес. Важно е да се осигури за населението вода, приоритет са хората“, каза министър Димитров. Общо 6 язовира от 52, наблюдавани от МОСВ, са с обем под 50%. Студена е на 13,4% от обема, Асеновец – 28,3%, Дяково – 35,5%, Ястребино – 31,1%, Калин – 33,7, Карагьол – 32%. Съветът взе решение МОСВ да продължи да следи състоянието на всички 52 значими и комплексни язовира. И при установяване на обем под 50% на 15-те язовира, от които се използват води  за  питейно водоснабдяване, да се вземат мерки за спиране на водите за промишлеността, енергетиката и др. нужди и ограничаване на водите за питейни цели и преминаване към алтернативни водоизточници.", "date": "2020.01.30", "title": "МОСВ започва проверки на водовземанията на всички ВиК"}
{"url": "https://www.monitor.bg:443/bg/a/view/momichence-na-2g-i-6m-se-udavi-v-septichna-jama-187331", "text": "Момиченце на две години и половина се удави в септична яма в двора на семейната къща в брезовското село Върбен. Трагедията е станала около 10 часа в четвъртък, потвърдиха от полицията в Пловдив. Майката на детенцето на 32 години и бащата на 47г. са били най-вероятно по време на инцидента на работа. Момиченцето е било гледано от баба си на 66 г., която е решила да го изведе за малко на двора, за да го разходи. Възрастната жена за миг само е изтървала внучката си от поглед и се е случило непоправимото. Септичната яма в двора на къщата им не е била обезопасена и детето е паднало вътре. Малко след това бабата е започнала да търси неистово момиченцето, но не го е намерила. В търсенето се включил и бащата, след което бил подаден сигнал на 112. Вторият инцидент с пострадало дете е станал до хисарското село Паничери. В сряда около обяд на 112 бил подаден сигнал за пострадало от паднало дърво 11-годишно момче. Хлапето било от сливенското село Градец, както и брат му, който режел дървото от рода на акация. На мястото били изпратени полицаи от районното управление в Хисаря, които установили, че инцидентът е станал в местността Цокови лозя до село Паничери, в коритото на местната река Тикла. Детето е стояло до 21-годишния мъж, който е рязал с бензинов моторен трион дървото, но не е бил обезопасил периметъра. Така дървото, при срутването си на земята, е ударило в главата момчето. Детето изпаднало в безсъзнание и полицаите го откарали до медицинския пункт в село Паничери. Оттам то било превозено с линейка до УМБАЛ „Св. Георги” в Пловдив, където било прието в безсъзнание и с мозъчен оток. И 21-годишният мъж също бил от сливенското село Градец. По случая било образувано досъдебно производство, уточниха от полицията в Пловдив.", "date": "2020.01.30", "title": "Трагедия в пловдивско: двугодишно момиченце се удави в септична яма"}
{"url": "https://www.monitor.bg:443/bg/a/view/vdigat-zaplatite-v-temida-s-pone-10-187334", "text": "Най-малко 10% увеличение на заплатите на магистратите е заложил Висшия съдебен съвет. В четвъртък кадровиците на Темида гласуваха нов модел, по който да повиши възнагражденията на магистратите и служителите в съдебната система. От дебатите около него не стана ясно какви са точните разчети на увеличението, а моделът бе лансиран като „на всекиго според способностите, всекиму според труда\". Въпросът с увеличенията на възнагражденията е на дневен ред от миналата седмица, когато Пленумът отложи решението си по въпроса, тъй като прецени, че заложеното - по равно увеличение от 10% за абсолютно всички магистрати и служители - не е справедливо и моделът трябва да се дообмисли. От заседанието на Пленума на ВСС в четвъртък все пак не стана ясно нищо конкретно, освен, че мистериозният окончателен вариант се прие единодушно с 23 гласа \"за\". Не бе обявено нито какъв ще е размерът, с който ще се повишат основните възнаграждения, нито какъв ще е ръстът на ранговете по нива. Единственото, което представляващият кадровия орган и председател на Комисията \"Бюджет и финанси\" Боян Магдалинчев заяви беше, че увеличението ще е според \"характера и естеството на отговорностите, опита и квалификациите\". По информация на \"Правен свят\" обаче крайният вариант, около който са се обединили единодушно членовете на ВСС е ръстът на възнагражденията да е с 10% за всички магистрати и съдебни служители, но не само. За съдиите и прокурорите на върховно ниво ще има и допълнителни по 100 лв. над заплатите, считано от 1 януари 2020 г., а за всички останали магистрати ще бъдат дадени допълнително по 50 лв. за ранг, считано от март месец. Тоест – ранговете ще се увеличат на 400 лв. за ВКС и ВАС, за съдия в АС и прокурор в АП стават 350 лв., а за съдия в ОС и прокурор в ОП – 250 лева. Основните трудови възнаграждения на върховните съдии и прокурори вече ще доближат 5000 лв., тези на магистратите на окръжно ниво ще получават близо 3400 лв., а тези на районно - 2681 лв. Междувременно, Пленумът на ВСС за втора поредна година си отпусна и общо 100 000 лв. за награден фонд. Разпределението по колегии ще е - 52 000 лв. за Съдийската колегия и 48 000 лв. за Прокурорската колегия. Сумата от 26 784 лв., която Съдийската колегия не раздаде на магистрати за награди миналата година ще се прехвърли в настоящата.", "date": "2020.01.30", "title": "Вдигат заплатите в Темида с поне 10%"}
{"url": "https://www.monitor.bg:443/bg/a/view/uefa-snima-film-za-ludogorec-187350", "text": "УЕФА изпрати екип от трима души в Турция, за да заснеме филм за “Лудогорец”. Той ще бъде показан седмица преди мача с “Интер” в Разград в предаването \"UEFA Europe League Magazine Show\". Екипът засне сутрешната тренировка на “Лудогорец” в базата на хотел \"Риксос Премиум\", след което взе интервюта от треньора Павел Върба, Клаудио Кешеру и Георги Терзиев. Междувременно от клуба обявиха, че в понеделник (3 февруари) се пускат в продажба билетите за реванша с „Интер“ в Милано. Ответният двубой от 1/16-финалите на Лига Европа е на 27 февруари от 21 часа, седмица след мача в Разград. Цената на един входен талон в сектора за гостуващи фенове е 20 евро. Билетите ще се продават в администрацията на новата база (Футболна академия “Лудогорец”) всеки работен ден от 9,00 ч. до 13,00 ч. По изискване на италианските власти всеки закупил билет за мача “Интер” - “Лудогорец“ трябва да предостави три имена на латиница, рождена дата и място на раждане. Клубът също така приема заявки за билети на имейл tickets@ludogorets.com, които могат да бъдат получени на място в Милано непосредствено преди началото на реванша. От клуба припомнят, че в продажба от няколко дни са и талоните за домакинския двубой на 20 февруари, като интересът е сериозен.", "date": "2020.01.30", "title": "УЕФА снима филм за „Лудогорец“"}
{"url": "https://www.monitor.bg:443/bg/a/view/23-novi-grupi-se-prisyedinjavat-kym-hills-of-rock-2020-187316", "text": "23 групи на куп се присъединяват към хедлайна на тазгодишното издание на феситвала Hills of Rock. Те ще са разпределени на три сцени – основна сцена (Main Stage), Music Jam Stage и сцена „На Тъмно“. Към четвъртото поредно издание на музикалния маратон ще се включат французите Dagoba, бразилците Nervosa, американците Dark Sky Choir, италианските банди Klogr, 5Rand, Hangarvain и The Modern Age Slavery, британските групи Ravenface и District 13, гърците Power Crue и Baildsa, румънците Basska и българите Hellion Stone, Милена Славово и нейната банда Jeremy?, Ogi 23, Django Ze, Pizza, Scroletics, Severozapadnyatsite, Dead Man’s Hat, Boomerang и Artificial Comet! До края на февруари цената на тридневните билети за Hills of Rock е 120 лв, а на еднодневните – 100 лв.", "date": "2020.01.30", "title": "23 нови групи се присъединяват към Hills of Rock 2020"}
{"url": "https://www.monitor.bg:443/bg/a/view/djuliana-gani-mina-pod-venchilo-187305", "text": "Джулиана Гани, която навръх Нова година стана майка за пръв път, е минала тайно под венчило преди щастливото събитие. Или поне това подсказват халките, които носят заедно с половинката й Илиян Найденов. Двамата крият ревностно личния си живот, но не могат да скрият брачните пръстени по снимките, които ежедневно публикуват в Инстаграм. И докато кадрите на Джулката рядко улавят дясната й ръка, то тези на любимия й са доста по явни. Халките се появяват на ръцете на двамата още в края на ноември миналата година, а Найденов си е публикувал и няколко весели снимки с празнуващи приятели, които обаче не е написал от какъв повод са, а феновете му предполагат още тогава, че са от ергенското му парти. До момента Джулката не е потвърдила новината, но припомняме, че тя скри бременността си чак до седмия месец. Гани имаше тежък развод с предишния си партньор и това може да е повод да не поставя личния си живот в светлините на прожекторите.", "date": "2020.01.30", "title": "Джулиана Гани мина под венчило"}
{"url": "https://www.monitor.bg:443/bg/a/view/mitropolit-shte-sluji-v-potopen-hram-187332", "text": "Молебен сред  останките на строения през далечните 1851-1854-а години храм „Свети Атанасий“ край павелбанското село Виден ще отслужи на 9 май старозагорският митрополит Киприан. Църквата от десетилетия не се използва поради периодичното й заливане от водите на язовир Копринка, през 50-те години тя се е намирала на центъра на селото, което обаче заради водоема е било изместено. Местните жители разказват, че докато е била действаща вътре имало невероятна акустика заради взиданите в каменните стени глинени гърнета, които били перфектен резонатор.В селото живеят постоянно едва петдесетина души, които обаче преди 14 години направили първа копка за нов храм, който ще има за свой патрон отново свети Атанасий. Средства за съзиждането му е  дарил бившият павлебански градоначалник Станимир Радевски, а бившият вече  кметски  наместник Славчо Колев успял да организира енергията на настоящи и бивши виденчани за реализация на начинанието, след като арх.Борис Георгиев дари проекта си.Вече е готов иконостасът, изработен от майстор Иван Бубев. Новата църква предстои да бъде осветена на 10 май, ще бъде търсено финансиране и за ремонт на старата, коментира старозагорският владика, който се ангажира и със запазването на другия, потопен в язовир Жребчево храм „Свети Иван Рилски“.  ", "date": "2020.01.30", "title": "Митрополит ще служи в потопен храм"}
{"url": "https://www.monitor.bg:443/bg/a/view/bojko-krystanov-se-bori-s-vrystnici-za-myjkija-ikar-187336", "text": "Актьорът Бойко Кръстанов ще спори с (почти) връстниците си Йордан Ръсин и Севар Иванов за тазгодишната национална награда „Икар“ за водеща мъжка роля. Номинациите за отличията на Съюза на артистите в България бяха обявени на специална пресконференция в литературен клуб „Перото“, като първото впечатлило присъстващите бе осезаемото Кръстанов влиза в него за изпълнението си в спектакъла „Празникът“ (МГТ „Зад канала“), Ръсин – с ролята си в постановката „За едно явление от електричеството“ (театър „Възраждане“), а Севар – за главния герой от „Портретът на Дориан Грей“ (ДТ „Н. Вапцаров“ - Благоевград). Подобно е положението и при дамите: за водещи роли са номинирани Елена Атанасова („Хаос“ в Театър 199), Елена Димитрова („Как е“ в ТР „Сфумато“) и Ивана Папазова („Слава“ в ДТ „Н. Масалитинов“ – Пловдив). Като най-добри в поддържащи мъжки роли са посочени Александър Хаджиангелов („Портретът на Дориан Грей“), Владислав Виолинов („Вкус на мед“ в театър „Българска армия“) и Димитър Банчев („Слава“). Само в аналогичната категория при жените са номинирани две актриси, които отдавна са пословични с таланта си да превърнат всяка поддържаща роля в главна – Станка Калчева („Най-бързият часовник във вселената“, Театър 199) и Петя Силянова („Развратникът“ в театър „София“). С тях ще се състезава Елена Кабасакалова от Пловдивския театър („Слава“). Прецедент е и номинацията за дебют – този път тя е само една, но колективна: за младия женски състав на спектакъла „Косвени щети“ на театър „Азарян“. Тройката на номинираните включва проф. Маргарита Младенова с поетичния й спектакъл по български автори „За светлото, което бе“ (ДКТ – Враца), Стайко Мурджев за „Слава“ от Питър Куилтър и Стилиян Петров с проекта по разкази на Чехов „За едно явление от електричеството“. Драматурзите, които ще си оспорват статуетката, са Боян Папазов с „13 преображения“, Лило Петров с „Добролюб“ и Мирослав Христов с „Цикадите“. Голямата награда „Икар 2020“ за изключителен принос към българския театър тази година се присъжда на актьора Марин Янев, призът за чест и достойнство – на режисьора Никола Петков. Снежина Петрова получава специална награда за проекта си „Медея“, приобщаващ деца от малцинствени групи към високия театър. Гилдията на музикалните творци пък премира Кирил Маричков. Преди да оповестят бъдещите отличници, организаторите поздравиха за 76-ия й рожден ден голямата актриса Цветана Манева, която е оглавявала Съюза на артистите от 1986 до 1989 г. Равносметката показва, че а Народният, ако не борим отличието на Марин Янев, има само една – за майсторско техническо осъществяване на спектакъла „Братя Карамазови“. Изобщо, листата с имената е пъстра и, за разлика от някои други години, в нея не преобладават кандидатури от големите столични театри. Столичната публиката ще има възможност да гледа всички спектакли с номинации по време на Софийския театрален салон в последните 10 дни преди връчването на наградите „Икар“ на Международния ден на театъра 27 март. Пълният списък на номинациите за наградите \"Икар 2020\" може да се види в сайта на САБ.", "date": "2020.01.30", "title": "Бойко Кръстанов се бори с връстници за мъжкия „Икар“  "}
{"url": "https://www.monitor.bg:443/bg/a/view/za-deveti-pyt-melnishko-vino-shte-se-lee-na-festivala-zlaten-grozd-187338", "text": "За девета, поредна година, вълшебен Мелник и фестивала „Златен грозд“ ще посрещне гости от близо и далеч с много музика, вино и традиционна кухня. Община Сандански и Сдружение „За Мелник“, освен най-доброто вино в категориите Широка мелнишка лоза и Букет, ще отличат и най-доброто вино,от личната колекция на винарите според посетителите на фестивала. Фестивалът тази година отново има и благотворителна кауза. Местните жители ще приготвят традиционни ястия и специалитети, които ще се предлагат. Всички събрани средства ще бъдат дарени на 4 – годишната Никол Дамбова от град Сандански. На двудневния фестивал жители и гости на най-малкия град в България ще се насладят на богата фолклорна програма, дегустирайки прочутото мелнишко вино, представено от винопроизводители от целия регион. Празникът започва на 8 февруари /събота/ в 12:00 ч.", "date": "2020.01.30", "title": "Мелнишко вино и традиционна кухня на „Златен грозд“"}
{"url": "https://www.monitor.bg:443/bg/a/view/germanska-medicinska-sestra-opitala-da-ubie-pet-bebeta-187333", "text": "Германска медицинска сестра е заподозряна, че е инжектирала с морфин пет преждевременно родени бебета, които са оцелели след този опит за отравяне, в болницата, предадоха днес германската полиция и прокуратура, цитирани от Франс прес. \"Издадена е заповед за арест на медицинската сестра по обвинение в пет опита за убийство\", каза Кристоф Лер - градски прокурор на южния германски град Улм. Лер уточни, че полицията е открила в шкафчето на заподозряната спринцовка с кърма и следи от морфин.", "date": "2020.01.30", "title": "Германска медицинска сестра опитала да убие пет бебета "}
{"url": "https://www.monitor.bg:443/bg/a/view/pravosydnoto-ministerstvo-podpisa-s-3-sindikata-za-ohrana-na-zatvorite-187337", "text": "За първи път министерството на правосъдието подписа общо споразумение с трите синдиката за охрана на затворите в страната и охрана на съдебната власт - синдиката на служителите в затворите, синдикат \"Охрана\" и синдиката на пенетенциарните служители. Министър Кирилов благодари на премиера Бойко Борисов за отпуснатите 200 бройки, които ще се запълват поетапно. Това ще бъде изпълнено по линия на бюджета за 2020 г. Споразумението с 3-те синдиката урежда сътрудничеството между министерството на правосъдието и синдикатите при осъществяването на социалния диалог с министерството на правосъдието, като целта е гарантиране и защита на социално-икономическите и професионални права и интереси на работещите в главна дирекция \"Изпълнение на наказанията\" и в главна дирекция \"Охрана\".", "date": "2020.01.30", "title": "Правосъдното министерство подписа с 3 синдиката за охрана на затворите"}
{"url": "https://www.monitor.bg:443/bg/a/view/revizoro-naredi-obshtinite-da-sledjat-za-nereglamtirano-izhvyrljane-na-bokluk-187335", "text": "Министърът на околната среда и водите Емил Димитров изпрати писмо до областните управители и Националното сдружение на общините в Република България за засилен контрол с цел предотвратяване на нерегламентирано съхранение на отпадъци и изхвърлянето им на нерегламентирани места, съобщиха от пресслужбата на МОСВ. Писмото е във връзка със зачестилите случаи с опити за изхвърлянето на отпадъци на неразрешени за целта места след въвеждане на засиления контрол и проверки на държавни институции, включително ДАНС, МВР и РИОСВ. МОСВ инициира редица мерки за подобряване на ефективността и координацията на контролните органи на границата на страната и общността, с цел предотвратяване на незаконен внос на отпадъци. Чрез своите контролни органи по места в лицето на РИОСВ са предприети допълнителни мерки за контрола на площадки и съоръжения за дейности с отпадъци. Писмото е насочено към местните власти, тъй като отговорността за недопускане изхвърлянето на отпадъци на неразрешени за това места и създаване на незаконни сметища на територията на общините е на кмета на съответната община. В правомощията на областните управители е да координират работата на органите на изпълнителната власт и техните администрации на територията на областта по отношение провеждането на държавната политика по опазване на околната среда. В случай на установено нерегламентирано съхранение или изхвърляне на отпадъци, следва да бъдат информирани незабавно съответното РИОСВ, на чиято територия са установени замърсяванията и да бъдат предприети действия по тяхното премахване и предаването им в съоръжения за законосъобразно третиране.", "date": "2020.01.30", "title": "Ревизоро поиска от губернаторите и общините да следят за незаконни сметища"}
{"url": "https://www.monitor.bg:443/bg/a/view/vandali-zaljaha-pak-aliosha-s-chervena-boja-187321", "text": "Вандали за пореден път заляха паметника на Альоша с червена боя. Гаврата с монумента била забелязана сутринта в четвъртък. Най-вероятно е станала през нощта. „Недопустимо е да се оскверняват исторически паметници, не можем да зачеркнем историята си“. Това коментира кметът на Пловдив Здравко Димитров във връзка с вандалския акт със заливането с боя на паметника „Альоша“ на Бунарджика. Той е бил информиран за случилото се на сутринта и веднага след получаването на сигнала е започнало почистване на паметника от служители на общинската фирма „Чистота”. „Разпоредил съм и на „Общинска охрана“ да засилят екипите си, за да не се допускат подобни вандалски прояви“, допълни кметът. С пясъкоструйка почти изцяло са отстранени драсканиците и петната с червена блажна боя. Съвсем малка част от северната страна на паметника остава да се изчисти в петък, тъй като се е наложило обработването ѝ с разтворител. снимки Община Пловдив", "date": "2020.01.30", "title": "Заляха пак Альоша с червена боя"}
{"url": "https://www.monitor.bg:443/bg/a/view/ceco-sokolov-pred-zavryshtane-v-italija-187319", "text": "Волейболният национал Цветан Соколов няма да остане в \"Зенит\" (Казан), твърди известен италиански журналист. Джан Лука Пазини пише в блога си в Gazzetta dello Sport, че бившият тим на диагонала \"Кучине Лубе\" (Чивитанова) иска да върне българина в редиците си и дори е подготвил споразумение. Според публикацията в италианската преса решението за раздялата на Соколов със \"Зенит\" вече е взето. В същото време Цецо Соколов и съотборниците му от руския гранд надвиха \"Грийнярд\" (Маасейк) с 3:0 (25:14, 25:10, 25:22) като домакини в среща от група \"С\" на Шампионската лига. Българинът бе на отлично ниво и реализира 16 точки. Друг национал Николай Пенчев и неговият \"Алурон Вирту Варта\" (Заверче) са на крачка от 1/4-финал в третия по сила европейски турнир - Купата на претендентите, след като надиграха \"Спор Тото\" (Анкара) с 3:0 (25:13, 25:11, 25:19) в първия 1/8-финален двубой. Пенчев бе титуляр и се отчете с 10 точки. Велизар Чернокожев пък ще доиграе сезона в шампионата на Оман, където ще носи екипа на \"Ал Салам\", а доскорошният селекционер на националния ни отбор Силвано Пранди продължи договора си с френския \"Шомон\" до лятото на 2022 година.", "date": "2020.01.30", "title": "Цецо Соколов пред завръщане в Италия"}
{"url": "https://www.monitor.bg:443/bg/a/view/v-azija-ima-poveche-represii-no-i-poveche-syprotiva-187363", "text": "Авторитарни правителства в Азия подкопават човешките права и демонизират критиците си, но се сблъскват с растяща вълна от протести на млади хора, които поемат сериозен риск протестирайки срещу подобни репресии. Това се казва в годишния доклад на \"Амнести интернешънъл\" за Азия, предаде АП. Според ежегодното изследване на организацията за Азиатско-тихоокеанския регион, публикувано вчера, Индия и Китай, двете най-многолюдни страни, се опитват да наложат своята \"мрачна, деспотична визия за континента, разглеждайки малцинствата като заплаха за \"националната сигурност\". Основният извод от доклада е, че в Азия \"се наблюдава изостряне на репресиите в много страни. Наблюдава се обаче и засилване на съпротивата и протестите, често пъти водени от млади хора от Хонконг до Индия, от Мианма до Тайланд\", каза пред Асошиейтед прес Никълъс Беклин, регионален директор на \"Амнести интернешънъл\". \"Станахме свидетели на засилена мобилизация сред младите хора в защита на правата им. Те искат отговорност, правосъдие, действия в областта на климата и права за всички\", заяви Беклин. Усилията да бъдат заглушени критиките и да не се допуска търсене на отговорност от хора на публични длъжности и от корпорации, са притеснителна тенденция. Антиправителствените протестиращи в Хонконг и на други места обаче показват твърда воля за съпротива срещу репресиите, се казва в доклада. В него се посочва, че кампанията на китайския президент Си Цзинпин да подчини инакомислещите и да наложи пълен контрол на управляващата Китайска комунистическа партия е довела до засилване на преследването на правозащитници и на други. Китайските власти са подложили уйгури, казахи и други мюсюлмански етнически групи в далечния западен регион Синцзян на интензивно наблюдение, произволни задържания и принудителна индоктринация. В Афганистан над 2500 души са загинали, а 5676 са били ранени между януари и септември, основно при нападения със самоделни взривни устройства, които често пъти са извършвани от талибаните срещу етнически малцинствени групи. Протестите са се увеличили на много места, но в най-голяма степен в Хонконг, където срещу участниците в продължаващите от месеци демонстрации, които са започнали мирно, но после са прераснали в насилие, е била използвана прекомерна сила. В доклада се отбелязва също, че има и много случаи, които говорят за подобряване на ситуацията с правата на човека в този регион. Като примерп е дадено решението на Международния наказателен съд за разследване на нарушенията, извършени от армията на Мианма срещу мюсюлманите рохинги, около 700 000 от които избягаха в Бангладеш.", "date": "2020.01.30", "title": "В Азия има повече репресии, но и повече съпротива"}
{"url": "https://www.monitor.bg:443/bg/a/view/trymp-moje-da-byde-opravdan-oshte-v-petyk-187324", "text": "Опитът на демократите да накарат републиканците да бъдат изслушани свидетели в процеса по импийчмънт срещу Доналд Тръмп в Сената удариха в сряда на камък. Това поражда възможност президентът да бъде оправдан още в петък, съобщи Ройтерс. Сенатор Джон Барасо, третият по старшинство републиканец в Сената, каза, че е възможно процесът да приключи в петък, без да успеят демократите да постигнат целта си да призоват свидетели.  \"Нещата ясно вървят към обявяване на финално решение в петък. Гласуването ще бъде в петък\", каза Барасо. Други сенатори републиканци предрекоха подобен изход в разговорите си с репортери в почивките на процеса. Въпреки че Сенатът се очаква да обяви Тръмп за невинен и той да остане на президентския пост, привикването на свидетели като Болтън може да нанесе големи щети в политическо отношение на президента, който ще се бори за преизбиране на изборите на 3 ноември.", "date": "2020.01.30", "title": "Тръмп може да бъде оправдан още в петък"}
{"url": "https://www.monitor.bg:443/bg/a/view/asovete-ni-v-djudoto-s-kontuzii-predi-tokio-187325", "text": "Двама от основните ни състезатели в джудото Ивайло Иванов и Янислав Герчев са с контузии и няма да участват в турнира за Европейската купа за мъже в София. Той ще се проведе през уикенда в „Арена Армеец“ при свободен вход. \"Янислав Герчев е със скъсан менискус, но до олимпийските игри няма време за операция, ще кара така. Ивайло Иванов има междуребрено захапване на кръста, лекува се усилено и има подобрение. Евентуално двамата трябва да участват на турнир в Париж следващата седмица\", каза старши треньорът на националния отбор Атанас Герчев. Около 250 джудисти от 36 държави ще участват на Европейската отворена купа, като у нас идват състезатели от Русия, Бразилия, Франция, Израел, Украйна, Саудитска Арабия и други. България ще бъде представена от 27 състезатели, които проведоха 3-седмичен лагер на Белмекен. От федерацията обявиха, че е направена доста натоварена програма с много състезания и всички усилия са насочени към олимпиадата в Токио, за където и двамата ни контузени джудисти имат големи шансове. До последно за олимпийска квота ще се бори и Даниел Дичев (кат. до 100 кг), който от години живее и учи в Токио. При жените квота почти сигурно ще вземе Ивелина Илиева. \"Тя сега се готви в Белгия и другата седмица ще участва на турнир в Париж\", разясни президентът на федерацията доц. д-р Румен Стоилов. Той съобщи, че федерацията прави малък център за женско джудо с нова зала на националния стадион \"Васил Левски\", която в момента се ремонтира.", "date": "2020.01.30", "title": " Асовете ни в джудото с контузии преди Токио"}
{"url": "https://www.monitor.bg:443/bg/a/view/promishlenata-konunktura-se-podobrjava-187327", "text": "През януари общият показател на бизнес климата се повишава с 1.4 пункта в сравнение с декември, което се дължи на подобрената стопанска конюнктура в промишлеността, съобщи Националният статистически институт (НСИ). Съставният показател \"бизнес климат в промишлеността\" се увеличава с 5 пункта в резултат на по-оптимистичните оценки и очаквания на промишлените предприемачи за бизнес състоянието на предприятията. Прогнозите им по отношение на износа и производствената активност през следващите три месеца са също благоприятни. През януари съставният показател \"бизнес климат в строителството\" намалява с един пункт, което се дължи на по-неблагоприятните оценки на строителните предприемачи за настоящото бизнес състояние на предприятията. Бизнес климатът в търговията на дребно се понижава с 1.9 пункта в резултат на по-резервираните оценки на търговците на дребно за настоящото бизнес състояние на предприятията. Прогнозите им за развитието на бизнес състоянието през следващите шест месеца се запазват, като и очакванията им за поръчките към доставчиците от вътрешния пазар през следващите три месеца са благоприятни. Бизнес климатът в сектора на услугите запазва нивото си от декември 2019 г. Оценките и очакванията на мениджърите за бизнес състоянието на предприятията се изместват към по-умерените мнения. Същевременно и прогнозите им за търсенето на услуги през следващите три месеца са по-неблагоприятни.", "date": "2020.01.30", "title": "Промишлената конюнктура се подобрява"}
{"url": "https://www.monitor.bg:443/bg/a/view/bojkov-predlagal-po-10-bona-na-den-rushvet-v-komisijata-po-hazarta-187317", "text": "Бизнесменът Васил Божков е предлагал всеки ден 10 000 лева на длъжностно лице от Комисията по хазарта, което да внася предложения за отнемане на лицензи на отделни дружества. Това съобщи на брифинг в четвъртък Сийка Милева, говорител на главния прокурор. Тя обяви, че в хазната липсват над половин милиард лева. И допълни: „Това е коледната надбавка за всеки пенсионер за 10 години”. При акцията в сряда от жилището на Божков са иззети множество картини. При претърсване на казино пък са намерени 400 000 лева. „Петима души са привлечени в качеството им на обвиняеми, като четирима от тях се намират извън пределите на България. По отношение на петото лице е повдигнато обвинение за длъжностно престъпление – това е бившият председател на Комисията по хазарта”, съобщи Милева. Повдигнатото на Божков обвинение е за организиране на престъпна група, действала на територията на цялата страна от 2014 г. Групата е давала подкупи, извършвала е принуда, пране на пари и други престъпления, изброи говорителят на главния прокурор. Властите разследват и вероятността много от хората, печелили лотарийни игри, изобщо да не съществуват. „Прокуратурата знае срещу кого се изправя. Знаем, че са огромна хазартна империя, че разполагат с огромна финансова мощ и ще се защитят”, посочи още Милева. „Това е най-мащабната операция, която сме провеждали досега”, заяви вътрешният министър Младен Маринов. От МВР съобщиха, че към момента общо петима са с обвинения по аферата с хазарта. От тях обаче четирима, в това число и самият Божков, са извън територията на страната и се издирват. Това стана ясно от съобщение на сайта на МВР. Петият обвиняем от длъжностно лице от Комисията по хазарта. От МВР посочват, че и е създадена с користна цел – принуда, изнудване, длъжностни престъпления и пране на пари. \"От обитаваното от ръководителя на групата жилище са иззети множество картини, а от казино, негова собственост – голяма сума пари\", пише в съобщението си МВР. В хода на разследването са разпитани голям брой лица, които свидетелстват за престъпната дейност на групата. Има данни, че ръководителят е предлагал дар под формата на парична сума на служител от Комисията по хазарта, за да внесе предложения за отнемане на лицензи на конкуренти дружества. За всичко това са уведомени КПКОНПИ, НАП и Министерството на финансите. Установява се дали са реални всички печалби от лотарийните игри и дали са изплащани в действителност сумите. От извършените проверки на АДФИ се установява, че е налице нарушение на закона и неупражняване на ефективен контрол от страна на Комисията по хазарта, в резултат на което в държавния бюджет не са постъпили повече от половин милиард лева. Събраните множество доказателства се анализират и предстои установяване на съпричастността на задържаните вчера 19 души, както и са предприети действия по повдигането на обвинения. Процесуално – следствените действия продължават и в момента.", "date": "2020.01.30", "title": "Божков предлагал по 10 бона на ден рушвет, петима с обвинения (ОБНОВЕНА+СНИМКИ и ВИДЕО)"}
{"url": "https://www.monitor.bg:443/bg/a/view/papi-hans-otrjaza-kosata-i-nagrabi-top-model-187311", "text": "Чисто нова визия – няма я вече знаковата руса опашка, която е заменена от къса, тъмна коса и още по-големи мускули на показ. Така изглежда Папи Ханс в клипа към песента си „Стига“, която направи премиерата си снощи. Парчето е далеч от закачливите му пародии като „Какс“ и „Супер палав“, и по-скоро навлиза в сериозната тематика на „Твой“, която преди няколко месеца, още с излизането си, раздели феновете на Папи на два лагера - „за“ и „против“ сериозните песни. Със „Стига“, Константин Трендафилов явно заявява, че тенденциозно ще развива музиката си и в двете направления и баладите не са единични изключения. Музиката, текстът и аранжиментът на новото парче са на Папи Ханс, а видеото, за което получи само положителни отзиви в интернет, е дело на Бойко Щонов. Клипът е изчистен, като в тъмнината действието се развива само между певецът и красивата Олга Модева, един от най-успешните ни модели и втора подгласничка на „Мис България 2011“. Брюнетката влиза в ролята на „любовницата“ от която Папи „трябва“, но „не иска“ да си тръгне. Клипът вече е изгледан на 130 000 пъти, което означава че по 120 човека са го завъртели в минута. За разлика от друг път, коментарите са почти еднозначни – Папи е направил добра песен. Много от феновете му обаче сравняват новата му визия с тази на фолк певеца Фики Стораро. Факт е, че за всяка нова песен Константин сменя и имиджа си, което до момента му носи повишен интерес от феновете. За промяната си Папи сам коментира в Инстаграм: „Промяната е единственото сигурно нещо. Та, реших да го подсигуря. Лице - отдавна не сме се виждали така ? “Защо се подстрига!?”... защото И честно казано... защото си е гъдел да променяш неща.\"", "date": "2020.01.30", "title": "Папи Ханс отряза косата и награби топ модел (ВИДЕО)"}
{"url": "https://www.monitor.bg:443/bg/a/view/v-41-obshtini-dyrjavata-ne-finansira-socialni-uslugi-187318", "text": "В 41 общини държавата не финансира  социални услуги ,а там със сигурност има нуждаещи се от такива,  това ще бъде отчетено при изготвянето на предвидената в закона национална карта, която трябва да бъде готова в края на тази година, съобщи при посещението си в Стара Загора министър Деница Сачева. Тя посети дневен център за деца и възрастни с увреждания, където  различни услуги ползват 72 души на възраст от 3 до 35 години.Сред тях има както страдащи от аутизъм така и мъже и жени с различни ментални проблеми.За тях се грижат 24 специалисти и помощен персонал, част от децата на практика са тук почти през целия ден.Услугите до 18-годишна възраст са безплатни за семействата, по-възрастните ползват дома срещу определена такса, центърът съществува от 1998 година . През следващите 6 месеца екипът на социалното министерство ще направи всичко възможно да убеди обществото че никой не възнамерява да отнема децата от сеемйствата. „Нашият модел предвижда да се работи със семействата. Извеждане на деца, става само когато има риск за насилие спрямо тях или има риск за живота и здравето им! Към крайната мярка се преминава, едва след като преди това се е работило с разширения семеен кръг : баби,дядовци, лели и чичовци…Моделът ни е семейно ориентиран и няма за цел да разрушава традиционната ценностна система.Трудно ми е да кажа накратко, кои са причините, довели до неразбирането и напрежението срещу новия закон. Може би една от причините , е че има наши сънародници, които имат едни или други проблеми с чужди социални служби, които така или иначе бяха представени на медиите. Има и хора, които с несъществуващи съмнения и подозрения използваха страховете на обществото.“, коментира министър Сачева. От министерството признават, че все още липсват достатъчно стабилни и ефективни връзки с общините за изграждане на услуги за възрастните. Много остър е проблемът с кадрите, сериозен недостиг има на подготвени кадри в тази област, липсва национална стратегия за привличане на младите, които да се обучават и да прилагат уменията си в практика.Една от целите на дискусиите относно новия закон е да бъде показано и истинското лице на българския социален работник. 1356 са социалните услуги, предлагани на територията на цялата страна, по-голямата част от тях са насочени към децата. 274 млн лв са предвидени в бюджета за тази година, но е необходим далеч по-добър регламент при контрола за качеството и стандартите.Министър Сачева подчерта , че чрез националната карта ще бъде гарантирано регулирането и насочването на средствата от бюджета там където  има необходимост от предоставянето на различни услуги.Ще бъдат финансирани дейности, а не структури. Предвидено е създаване на агенция за качество на социалните услуги. В момента неправителственият сектор  е ангажиран с едва 15 на сто от тези дейност, всичко останало е в ръцете на държавата, припомни тя.Една от новостите е, че освен рехабилитация и лекарско наблюдение нуждаещите  се, които посещават заведения като  старозагорския дневен център ще могат да получават и образование. По този начин ще бъдат облекчени родителите, на които ще бъдат спестени усилията да водят децата си на няколко места за да получат необходимите услуги..", "date": "2020.01.30", "title": "В 41 общини държавата не финансира социални услуги"}
{"url": "https://www.monitor.bg:443/bg/a/view/nikoj-njama-da-otneme-dete-ako-to-se-gleda-normalno-i-e-cennost-za-roditelite-si-187303", "text": "Ако едно дете се гледа добре и е приемано за ценност от своите родители, то в никакъв случай няма да бъде отнето. Това заяви в интервю за \"Монитор\" Мирослав Долапчиев, Председател на Националната асоциация за приемна грижа. Българите са добри родители, понякога е въпрос на малко помощ и подкрепа, за да могат пълноценно да си отглеждат малките. Има приемни семейства, които гледат всичките 10 отрочета на една майка, коментира още експертът. -От тази психоза страдат най-вече децата. Свидетели сме на това социалните служби дори да знаят, че едно дете е в риск или беда, да не го извеждат, защото обществото ще крещи и ще ги линчува. До там стигнахме да се питат всички роднини без значение от възраст и възможност за отглеждане на дете, и след като всички се откажат, чак тогава се мисли къде и как да му се помогне. Е, представете си как се питат всички роднини на бебе в ромската махала. Тази психоза създаде страх и в самата социална система, където освен липсата на добре подготвени кадри има и друг парадокс – социалните работници, закрилящи децата, живеят в бедност и сами се справят както могат. Отложи се и Законът за социалните услуги, който можеше да допринесе за качеството на приемната грижа и на останалите услуги в общността. Освен това, масово деца започнаха да се връщат от социалните в родните им семейства – в условия, по-лоши, от които са били изведени. Така, че обществото трябва да се успокои – и в България, и в Норвегия, и в цяла Европа извеждането на деца от родните им семейства е временно, винаги е със съдебно решение, като за това време семейството трябва да се справи с трудностите си. Никой няма да отнеме дете, ако то се гледа нормално и е ценно за родителите си. А и у нас няма достатъчно приемни семейства и социални работници, за да изведат всички деца нуждаещи се от закрила, камо ли да изведат и тези които не са в опасност. -Това, което знаем ние, е че не става дума за невъзможност или не полагане на грижа, а заради съмнение или при доказано насилие над деца. Такъв е казуса с бебето в Германия. Чуждите социални служби правят обстойни проверки и винаги работят екипно с медици, така че преценката им е адекватна. Каквото и да си говорим според мен няма служба в която и да е страна, която да иска насила да отнеме дете от семейството му и да го отглежда, просто защото трябва да поддържа приемните си родители. За България важи същото – няма да има нужда от приемни семейства, ако българите гледат и обичат децата си. -Приемните родители намаляват по три причини. Първата е, че емоционално се изчерпват. Все пак полагат грижи за деца, които са преживели ужасии. Втората причина е обществото, нагласата и критиките, които се отправят към приемните родители. И третата причина, е че няма социална сигурност за приемните родители, затова и те са основно пенсионери и възрастни хора. Те 24 часа работят на граждански договор. Младите не искат да стават приемни родители, а на тези, които ни плюят ще кажа, че ги каня да станат приемни родители и да видим тогава колко лесно е да си платен детегледач. В началото на февруари имаме уговорена среща с министър Сачева, на която ще повдигнем 3 основни проблема – кой и как става приемен родител и къде е отговорността на държавата, ако този човек се провали. Вторият ни проблем, който ще повдигне, е въпроса със социалната сигурност. В България има около 2000 приемни семейства, тези семейства няма да изхарчат много голяма бюджетна сума, за да им се гарантират осигуровки, стаж, безработица. И третото – е бъдещето на приемната грижа и това как да се привлекат млади хора желаещи да бъдат в помощ на децата, защото това е важно за самите деца. -Приемните родители у нас са най-обучаваните, контролирани и наблюдавани професионалисти, които се грижат за деца. Такъв контрол не се осъществява нито над близките и роднините, които полагат грижи за децата си, нито за осиновителите. В същото време знанията, които приемните родители имат и техните умения не се използват напълно. Обученията, през които приемните родители са преминали в началото, както и поддържащите обучения, които редовно преминават, ги правят по-компетентни. И ние искаме да използваме тази компетентност. 10 приемни родители, които са преминали и допълнително професионално обучение за социални сътрудници, ще помагат на семейства, при които има реална опасност да се разделят с децата си и то не заради бедност, а заради неумение да се грижат за тях. Програмата ще е полезна на децата, защото ще помогне на родителите им по-добре да разбират нуждите им, както и да се грижат по-добре да тях. -Да, точно така, но тук специалното е, че родители помагат на родители. Когато един социален работник влезе в семейството, често неговият подход е административен, много пъти – наказателен. И създава страх. Ние вярваме, че когато родители помагат на родители е друго. Важно за нас е децата да останат в семействата си, а родителите им да полагат по-добри и качествени грижи за тях. -Помощта ще е от хора за хора. От родители за родители. Приемните родители ще помагат чрез обучение в конкретни умения, ще учат родните семейства да разбират по-добре децата си и техните потребности, включително, как да управляват скромния си бюджет ефективно, така че от това да е добре детето. Помощ ще им се оказва и чрез посредничество, оформяне на документи за бюрата по труда, за да започнат работа, към социални служби, за да бъдат подпомогнати и от държавата. По този начин семейството ще се почувства сигурно и стабилно. Ние много вярваме в родителската взаимопомощ. Познаваме семейства, които отделят по 1,50 или 2 лева на ден, за да хранят бебетата си – с боза и салам. Да, парите са малко, но с тях може да се купи нещо, което хем да нахрани бебето, хем да не му вреди. Има и семейства, които хранят децата си с брашнена каша и кисело мляко, въпреки че имат повече възможности. Това не ги прави лоши родители, а незнаещи. В такива случай нашите приемни родители ще обучават родните семейства и за това как да се пазарува приоритетно, кое и в какви граници би било полезно за децата на база тяхната възраст. -И досега в Националната асоциация за приемна грижа сме помагали на уязвими семейства. Нашите приемни родители, които са координатори на асоциацията, познават семействата, защото живеят заедно в един град. Разчитаме и на общността да ни помага с информация за семейства в нужда. Ще предоставяме и финансова подкрепа, имаме паричен фонд, осигурен от А1 България. Ние, обаче, няма да даваме пари на ръка, а на базата на оценката от потребностите на детето и семейството, ще закупуваме храни, памперси, ще плащаме детски градини, където и колкото е необходимо. Искам да подчертая, че българите са добри родители, понякога е въпрос на малко помощ и подкрепа, за да могат пълноценно да си отглеждат децата. -Държавата ще бъде с нас, тогава когато има нужда от нея, когато нашите приемни родители в ролята на социални сътрудници, установят че органите на АСП, ДАЗД и социалното министерство могат да помогнат за достъпа до услуги и помощи на родителите в нужда. Нашите приемни родители ще посредничат между държавата и семействата. Така хем улесняваме държавата, хем помагаме на семействата. Без да търсим вина у никого. -Аз съм приемен родител на две деца. Едното беше разделено от майка си, защото никой не искаше да полага грижи за хлапето, което беше родено от майка с психична болест. Никой от роднините не пожела детето. Второто ми дете беше от заможно семейство, но след като майка му направи два опита за самоубийство, детето дойде у дома. Отново никой от богатите му роднини не го поиска. Истината е, че децата не са в приемна грижа основно заради бедност. Бедността може да е съпътстваща, но не е водеща. 80 % от децата в приемни семейства по официална статистика, са изведени заради насилие или живот в толкова рискова среда, че това да е опасно за тях. У нас е създадено усещането, че, видите ли, приемните родители изтръгват от ръцете на плачещата майка нейното ѝ бебе и го гледат заради парите – искам да уверя, че това са абсолютни лъжи. Погледнете съдебната практика на Върховния административен съд за отнети деца – майка искала да изхвърли детето си от 5-я етаж, дете правило три опита да се самоубие, дете с множество синини по тялото и разкъсан далак, преминало животоспасяваща операция. И още – новородено с вроден сифилис, с бронхиален пристъп и пневмония, в което състояние и при назначено антибиотично лечение то и майка му избягали от болницата, като това не е първо бягство. Или случая на „нормалното“ семейство, в което бащата отвлякъл децата и ги затворил за година и половина, без да ходят на училище или лекар, не са виждали други хора. А след като властите ги намерили и настанили в приемни семейства, бащата настроил децата да не излизат от стаята си, да не се къпят, да не си сменят дрехите и да не се хранят, за да не бъдат отровени. -Да, има няколко случая. Момиче на 14 години, което прави секс не е изведено от семейството, дадени са насоки на социалните да работят с родителите. И още социалните са принудени да работят със семейството, а детето да не бъде изведено в случай при който бебето не ходи на ясла, както и на семейство, което няма пари за храна, дрехи памперси. Бедността не е порок, както казах, а неумението да се гледат деца или пък детето в семейството не е ценност. Има приемни семейства, които гледат всичките 10 деца на една майка.", "date": "2020.01.30", "title": "Никой няма да отнеме дете, ако то се гледа нормално и е ценност за родителите си"}
{"url": "https://www.monitor.bg:443/bg/a/view/goranov-tekat-danychni-revizii-na-firmite-na-bojkov-187309", "text": "Попитан дали могат да се събират такси със задна дата, Горанов отговори:  \"Много вероятно е да се издаде акт за установяване на публични държавни вземания, който да бъде връчен на хазартните оператори и Иначе Горанов даде да се разбере, че МФ има правомощия само по назначаването на членовете на комисията по хазарта. Самата комисия била тази която контролира и лицензира хазартните оператори.  Междвуременно депутатите от  НФCБ внecoхa иcкaнe до пефа на КПКOНПИ Coтир Цaцaрoв дa бъдaт прoвeрeни имущecтвoтo и прихoдитe нa cъcтaвитe и ръкoвoдcтвaтa нa Държaвнaтa кoмиcия пo хaзaртa прeз пocлeднитe 5 г.  По-рано през деня пред Нова телевизиа лидерът на НФСБ Валери Симеонов заяви, че големите злоупотреби в частната лотария идват от безконтролната продажба на талоните, а неот неплатените данъци. По думите му не е правена проверка колко талони , които представлявали ценни книжа, са били отпечатани в Индия и колко са продадени. Той припомни, че става дума за злоупотреби в размер на 600 млн. лева.", "date": "2020.01.30", "title": "Горанов: Текат данъчни ревизии на фирмите на Божков"}
{"url": "https://www.monitor.bg:443/bg/a/view/varna-investira-v-prerabotkata-na-bitovi-otpadyci-187306", "text": "Община Варна ще инвестира в ново съоръжение за преработка на твърди битови отпадъци. За тази цел в местната хазна за 2020 г. са заделени над 3,14 млн. лева. В тази сума влизат разходите за закупуване на земя, извършване на предпроектни проучвания, както и изграждане на съоръжението. Бюджетът за чистотата на Варна за 2020 г. е в размер на 40,5 млн. лева, или с 3,3 млн. лева повече, спрямо средствата за 2019 г., при това без увеличение на таксата за битови отпадъци. За жилищни имоти тя е 0,98 промила от данъчната оценка и е една от най-ниските в страната. Очакваните приходи от такса смет са 29 млн. лева., което е с 1 млн. лева повече от планираните за миналата година. Около 2,5 млн. лева се предвижда да влязат в хазната от РИОСВ-Варна. Преходният остатък от преизпълнение на приходите от такса смет и неразплатени разходи към края на 2019 г. е над 9 млн. лева. Основно перо в план-сметката остават разходите за обезвреждане, рециклиране и оползотворяване на битовите отпадъци в завод и инсталации за преработката им. За тази дейност са предвидени близо 16,3 млн. лева, като 9,3 млн. лева ще струва преработката на боклука в завода край с. Езерово. В тазгодишния бюджет са заделени също средства за закриване и рекултивация на депо за неопасни отпадъци в землището на с. Въглен. За почистване и поддържане на чистотата на обществените места Община Варна е предвидила 14,6 млн. лева, с около 2 млн. лева повече спрямо 2019 г. От тях 8,1 млн. лева са за ръчно и механизирано почистване и миене на улични платна, спирки, площади, тротоари, подлези, пешеходни зони и др. Планираните разходи за чистотата на Морската градина са близо 1,3 млн. лева. От тях около 1,1 млн. лева ще бъдат вложени в нова специализирана техника – мотометачни машини, цистерна за измиване на улици, вакуумни почистващи машини и др. В местната хазна за сметосъбиране и сметоизвозване са заделени 9,6 млн. лева. В тази сума са включени близо 394 хил. лв. за изграждане на джобове за контейнери по улиците в града. Други 72 хил. лв. ще бъдат инвестирани в надграждане на системата за контрол на дейностите по сметосъбиране, сметоизвозване и почистване. По време на днешното заседание беше обсъден и въпросът за изграждането на подземни контейнери за смет. Съветниците решиха да възложат на районните администрации в 6-месечен срок да посочат места, на които биха могли да се поставят такива съоръжения. След това ще се направи обследване и ще се проучи опитът на други градове, за да се реши какви стъпки ще предприеме общината. По време на заседанието стана ясно още, че само за 2019 г. санкциите, които са наложени от общината на сметопочистващите фирми, са над 300 хил. лева.", "date": "2020.01.30", "title": "Варна инвестира в преработката на битови отпадъци"}
{"url": "https://www.monitor.bg:443/bg/a/view/varna-investira-1-mln-lv-za-proektirane-na-krystovishta-na-dve-niva-187308", "text": "1 млн. лева са заделени в бюджета на община Варна за 2020 г. за разработка на идейни проекти за изграждане на две детелини на ключови места в града. Единият пътен възел ще бъде на бул. „Васил Левски“ и бул. „Осми Приморски полк“,  до спирка „Явор“, а другият – на кръстовището на бул. „Цар Освободител“ и бул. „Христо Смирненски“. Средствата са заложени в Програмата за проектиране на обекти по бюджета за 2020 – 2022 г., одобрена днес от ПК „Архитектура и градоустройство“ към Общинския съвет. „Пътният възел на бул. „Васил Левски“ и бул. „Осми приморски полк“ е изключително важен за спокойното и правилното функциониране на двата булеварда, които са от първостепенната улична мрежа на града. Още през 1971 г. е било планирано той да е на две нива, но вероятно не са стигнали средствата за изпълнението му. Надявам се да бъде проектиран и изграден в обозримо бъдеще“, каза главният архитект на Варна, Виктор Бузев. Другата детелина на кръстовището на бул. „Цар Освободител“ и бул. „Христо Смирненски“, арх. Бузев окачестви като изключително сложен пътен възел. „Ще се търси оптимално геометрично решение, което да засегне възможно най-малко имоти частна собственост. „Целта е да се минимизират разходите за отчуждаване на имотите“, поясни главният архитект и допълни, че там ще бъде началото на бул. „Варна“, за който също са предвидени средства в тазгодишния бюджет. 300 хил. лева от местната хазна ще бъдат вложени в ПУП-ПРЗ за прилежащите територии към булеварда, който е от изключително значение за развитието на града. „Идеята на този проект е да се види каква територия ще бъде обхваната от строителните работи и предвидена за отчуждаване, тъй като районът там е наситен с частни имоти“, обясни арх. Бузев. Той допълни, че кръстовищата на булевард „Варна“ с улици като „Подвис“, „Роза“, Мир“ също ще бъдат на две нива. Програмата за проектиране на обекти е на обща стойност от близо 5,5 млн. лева. Сред акцентите в нея е и провеждането на международен конкурс, който да реши визията на „Дупката“ в центъра на града. „Амбицията ни е да организираме конкурс, в който да участват световноизвестни имена. Заложените в бюджета 150 хил. лева са съобразени със сумата, изразходваната за конкурса за нова сграда на библиотеката, който  премина с невероятен успех и голямо участие“, добави арх. Бузев. В програмата фигурира също разработването на Общински план за развитие и Интегриран план за градско възстановяване и развитие на община Варна за периода 2021 -2027 г., за което са заделени 600 хил. лева. Предвижда се също актуализация на Общия устройствен план, която ще струва на бюджета 60 хил. лева. 55 хил. лева пък са заложени за изработване на паркоустройствен план за Аспарухов парк. Опазването на сградите паметници на културата във Варна също остава сред приоритетите на общината. За обследване на недвижими културни ценности са заложени 310 хил. лв. Близо 100 хил. лева са планирани за изработване на проекти за реставрация и консервация на ценни обекти.", "date": "2020.01.30", "title": "Варна инвестира 1 млн. лв. за проектиране на кръстовища на две нива  "}
{"url": "https://www.monitor.bg:443/bg/a/view/djeraldin-chaplin-idva-u-nas-s-bosijat-imperator-187307", "text": "Най-голямата дъщеря на Чарли Чаплин от последната му съпруга Уна О'Нийл – Джералдин Чаплин, ще се поклони пред българската публика. Повод за това ще даде родната премиера на филма „Босият император“, която ще се състои на 20 март в зала 1 на НДК в рамките на София Филм Фест. Заглавието е продължение на „Белгийският крал“, където с участие се разписа Нина Николина и е българска копродукция. Самата Чаплин е дългогодишен приятел на родното кино. Още през 2011 г. тя премина по червения килим на феста в Москва с кецове. Причината за това решение на Джералдин, която по това време оглавяваше журито, бе отказът на ръководството на форума да се даде специална награда на Валери Йорданов и Иван Владимиров „Кецове“. В „Босият император“ - подобно на легендарния си баща във „Великият диктатор“, Чаплин изпълнява две роли – на симпатичната и ранима лейди Лиз и зловещата и авторитарна Илзе фон Щрохайм. Официалното откриване на София Филм Фест ще се състои на 12 март с прожекция на родното заглавие „Петя на моята Петя“ (реж. Александър Косев). Българското кино ще бъде във фокус на кинофорума тази година, като ще бъдат представени 22 игрални продукции, с което СФФ почти изравнява личния си рекорд от преди две години. Цели 8 филма ще направят софийски премиери на форума. Това са „Петя на моята Петя“, „Сестра“, „Бащата“, „Пътуващо кино“, „Не влизайте в пререкание с персонала на банята“, „Пепел върху слънцето“, „Дани. Легенда. Бог“ и едно все още необявено заглавие. С фокуса си върху българското кино, организаторите искат да направят преглед на изминалото десетилетие – нещо, което се случи и през 2010 г. категоричен е Стефан Китанов, шеф на фестивала. Два родни филма ще се състезават и в международния конкурс на СФФ - „Сестра“ и „18% сиво“. „Бащата“ ще премери сили в балканския конкурс, а „Пасажери“ ще участва в международния конкурс на форума за документално кино.", "date": "2020.01.30", "title": "Джералдин Чаплин идва у нас с „Босият император“"}
{"url": "https://www.monitor.bg:443/bg/a/view/madona-podnovi-svetovnoto-si-turne-187289", "text": "Кралицата на попа Мадона поднови световното си турне с концерт в Лондон в подкрепа на студийния си албум Madame X. Това се случва, след като певицата отмени редица концерти, включително тези  в Маями Бийч, Бостън и Лисабон и на 27 януари в британската столица поради здравословни проблеми. По-рано бе обявено, че европейската част от обиколката й трябва да стартира на 12 януари в Португалия и да приключи на 11 март във Франция. 61-годишната звезда сподели, че е получила контузия в коляното, разкъсала е връзки и затова изпитва непоносима болка. В Лондон са планирани още 13 концерта на Мадона, но не е напълно сигурно, че всички те ще се проведат, предвид здравословното състояние на певицата. Досега тя трябваше да отмени по препоръка на лекарите 10 от 93 изяви в рамките на световното турне.", "date": "2020.01.30", "title": "Мадона поднови световното си турне"}
{"url": "https://www.monitor.bg:443/bg/a/view/instituciite-v-ruse-se-zadejstvaha-sled-katastrofata-sys-zaginalite-uchenici-187314", "text": "Институциите в Русе се задействаха след катастрофата във вторник вечерта, при която загинаха двама ученици. На днешното си заседание общинската комисия по организация и безопасност на движението взе решение скоростта в участъка от Русе до Мартен, където стана произшествието, да бъде ограничена до 50 километра в час, а не до 80 километра в час, както беше досега. Освен това на местата, където тировете правят непозволени обратни завои, ще се поставят мантинели. „Ще има само просветен участък от 2,75 м, за да могат да преминават линейки и леки автомобили, които излизат от пункта за технически преглед“, обясни ръководителят на общинската дирекция „Екология и транспорт“ Георги Игнатов. Ще се ускори търсенето на място за обособяване на общински паркинг за отклоняване на тировете, за да не се образуват опашки, докато чакат да преминат ГКПП „Дунав мост“. От Областната управа пък предлагат да се върне старата организация на движение на тежкотоварните камиони, когато те изчакваха на булевард „България“. Предложението ще бъде разгледано на среща на 5 февруари с участието и на Общината, Областното пътно управление, Митницата, Гранична полиция и други институции. Тежката катастрофа, при която загинаха двамата ученици, а други трима се борят за живота си в болница, стана в участък от пътя Русе – Мартен. До произшествието се стигна, след като тежкотоварен камион се опитал да направи обратен завой на непозволено място и не пропуснал автомобила с петимата пътници, в резултат на което последвал сблъсък. Пътуващи по пътя Русе – Мартен твърдят, че точно на мястото на катастрофата редовно се случва тирове да правят непозволен обратен завой и въпреки че се знае за тези нарушения, е липсвал контрол. Разследването ще установи и дали водачката на лекия автомобил е шофирала с висока скорост и това е една от причините за фаталния сблъсък.", "date": "2020.01.30", "title": "Институциите в Русе се задействаха  след катастрофата със загиналите ученици"}
{"url": "https://www.monitor.bg:443/bg/a/view/obzavedoha-s-meka-mebel-avtobusna-spirka-mejdu-dve-sela-187315", "text": "Автобусната спирка между варненските Константиново и Звездица вече е 5 звезди, след като варненец я оборудва с меки мебели. Друг, който пътува с автобус до големия град пък пусна във Фейсбук снимка от заслона с шеговит коментар, последван от много други. На кадъра, събрал много реакции в популярната група „Забелязано във Варна“ се вижда, че спирката е оборудвана с канапе, две кресла, масичка и столове. Мебелите вероятно са излезли от домашна употреба и вместо да ги изхвърлят на боклука, стопнинът им е решил да ги остави в услуга на чакащите на спирката. Някои варненци се присмиват на необичайната гледка, други обаче отбелязват, че старите соц заслони са били по-удобни и функционални от съвременните. Други пък предлагат към меките мебели да се прибави и телевизор, което ще направи чакането още по-комфортно. Песимисти обаче коментират, че радостта на пътуващите в района ще бъде кратка. Те прогнозират, че много скоро мебелите могат да бъдат задигнати и да станат част от обзавеждането в бърлогата на някой от скитащите из района бездомници. Най-крайните мнения са, че скитниците може да се настанят в оборудвания заслон и много скоро да го превърнат по свой образ и подобие в миризливо свърталище.  ", "date": "2020.01.30", "title": "Обзаведоха с мека мебел автобусна спирка между две села  "}
{"url": "https://www.monitor.bg:443/bg/a/view/borisov-sled-sreshta-s-konte-shte-smajem-vinovnicite-za-nelegalnija-bokluk-187313", "text": "Ще смажем виновниците за внасянето на нелегалния италиански боклук в България. Това обяви премиерът Бойко Борисов след среща с италианския си колега Джузепе Конте в Министерския съвет, която съвпада с 140 годишнината от установяването на дипломатическите отношения между двете страни. В борбата срещу виновниците за внасянето на нелегалния отпадък ще си сътрудничат вътрешните министри на двете страни, както и правосъдните органи. “Ако има такива, които се възползват от свободното движение на товари и всеки който се е опитал да заобиколи закона, ще бъдат наказани. В рамките на седмици от двете страни да се разбере имало ли е такъв проблем”, заяви Борисов и допълни, че в началото разкриването на българската и италианската организация внесли боклука изглеждало невъзможно, но след срещата с Конте станало ясно, че бързо може да бъдат хванати. „И днес има 100 контейнера на пристанището във Варна. Ако отпадъка отговаря на законите на двете държави - добре. Ако не отговаря - всеки ще си понесе отговорността“, заяви Борисов. От своя страна Конте бе категоричен, че принципът на свободния пренос на стоки не означава, че трябва да циркулират незаконно. “Италия ще бъде в началото на тази битка, за да се бори с нелегалния трафик. И сътрудничеството по тази тема с България смятам, че ще доведе до много скорошни резултати, да не кажа внезапни. Всеки стрък на нелегалност трябва да бъде изкоренен”, категоричен бе италианският премиер. Конте заяви, че застава зад България за приемането й в Шеген и Еврозоната. Той поздрави българската страна за всичко, което прави за развитието на Западните Балкани и изтъкна важната роля на България за евроинтеграцията на Македония и Албания. Договорът ни за добросъседство със Скопие Конте определи като “пример за региона”. Конте подчерта и, че именно България и Македония са председателстващи Берлинския процес тази година. Борисов отвърна, че в инициативата Италия е водеща държава. „Това, че на България и Македония бе дадена възможност да са домакини, означава много. Именно за това действаме много активно за Коридор 8, който свързва Черно море и Истанбул“, подчерта Борисов. Конте е на мнение, че България все повече израства в енергийни сектор, чрез хъбовете, който изгражда и изрази задоволство, че в тези процеси работят и италиански дружества. Борисов разкри пък, че го е запознал и с интерконектора от Александруполис до България, защото той ще се свързва с Южния газов коридор. „В бъдеще време може и от Кипър да идват допълнителни количества природен газ. Ние сме способни да вдигнем капацитета с още 3-4 млрд. куб метра и да го прекараме за Европа“, каза българският премиер. Освен в енергетика двамата отбелязаха и доброто сътрудничество между страните в отбраната и туризма. „С близо 5 млрд. евро е нараснал стокооборотът. Ръст се отчита и в текстилната, кожухарската, обувната, винарската и много други промишлености. Има повишение на инвеститорите“, посочи Борисов. Премиерите коментираха и разпространението на коронавируса. За нашата страна Борисов заяви, че властите са в постоянен контакт с българите живеещи в Китай. „Имаме готовност да си приберем гражданите. В различни държави започват да се появяват заразени хора, което значи че тази епидемия ще нарасне много. Трябва сериозно европейско решение, защото никоя държава не е в състояние да се бори сама“, коментира българският министър-председател. Италианският му колега също изрази безпокойство от случващото. „Италия е на едно от първите места от страните, които се борят с това“, посочи Конте. На срещата на четири очи двамата премиери си размениха футболни тениски с номер 10 на националните отбори на двете страни. Конте получи за спомен от България и реплика от Триделния съд от Вълчитрънското съкровище. Двамата разгледаха и изложба с непубликувани досега исторически снимки по случай 140 години от установяване на дипломатическите отношения между двете страни. По-късно посетиха и базиликата „Света София“.", "date": "2020.01.30", "title": "Борисов след среща с Конте: Ще смажем виновниците за нелегалния боклук (ОБНОВЕНА)"}
{"url": "https://www.monitor.bg:443/bg/a/view/po-zapoved-na-karakachanov-proverjavat-kril-li-e-shefyt-na-vss-dokumenti-187328", "text": "Служебна проверка във ВВС, която да установи дали командващият ген. Цанко Стойков е дал всички документи, поискани от КПКОНПИ, за съпругата на президента Десислава Радева, разпореди военният министър Красимир Каракачанов. Заповедта той е издал на началника на отбраната ген. Андрей Боцев. Проверката трябва да даде яснота какво точно е искала комисията във връзка с назначението на Радева като пиар на ВВС и дали генералът и укрил документи. Докато на ген. Стойков не бъде повдигнато обвинение, той остава командващ на ВВС стана ясно от думите на Каракачанов. Вицепремиерът подчерта важната роля на генерала при договарянето на сделката за самолетите F-16.", "date": "2020.01.30", "title": "По заповед на Каракачанов: Проверяват крил ли е шефът на ВВС документи"}
{"url": "https://www.monitor.bg:443/bg/a/view/46-sa-svobodnite-mesta-v-evroparlamenta-sled-napuskaneto-na-london-187312", "text": "Четиридесет и шест свободни места останаха в Европейския парламент, след като депутатите одобриха с 621 гласа \"за\", 49 \"против\" и 13 въздържали се споразумението за оттеглянето на Великобритания от ЕС. В пленарната зала председателят на ЕП Давид Сасоли подписа документа, с който парламентарната процедура се изчерпва. След като споразумението, влезе в сила в полунощ на 1 февруари централноевропейско време, европралмента ще напуснат 73-ма британски евродепутати. 27 от местата им ще бъдат преразпределени сред 14 държави членки, а останалите ще са заделени за потенциални разширявания на ЕС и за евентуално създаване на транснационални листи. Новият Европарламент от 1 февруари ще има общо 705 евродепутати. На изпроводяк Сасоли благодари на британските евродепутати за приноса към институцията. След гласуването повечето евродепутати станаха на крака, хванаха се за ръце и изпяха шотландската песен Auld Lang Syne, известна на френски със заглавието \"Това е само довиждане\", а на български изпята от група \"Тоника\" (\"За старата любов\"). Камерите показаха отблизо много разплакани лица. Един от идеолозите на Брекзит Найджъл Фараж и неговите сподвижници пък развяха британски знаменца, докато на мониторите в европарламента пишеше „It's not Goodbye, it's aurevoir“ - или не е сбогом, а е довиждане. Малко по-рано еврокомисията прие работната си програма за 2020 г., сред чиито приоритети е и започването на преговори за членство със Северна Македония и Албания. Работната програма на ЕК включва конкретни стъпки, които изпълнителната власт на ЕС ще предприеме през годината за постигане на политическите ангажименти, формулирани в началото на мандата. Това са екологичен преход, дигитално общество, по-голяма устойчивост на икономиката и по-силната роля на Европейския съюз на световната сцена. Именно в тази област е споменато разширяването на Евросъюза и по-специално започването на преговорите със Северна Македония и Албания през 2020 г. „Европейският съюз се ангажира да задълбочи партньорството си със Западните Балкани, регион, с който споделя много. Надеждната перспектива за присъединяване на региона е от първостепенно стратегическо значение за Европейския съюз и за самия регион, което ще бъде потвърдено от приноса на Комисията за срещата на върха ЕС-Западни Балкани в Загреб през май 2020 г.“ Европейската комисия обещава “да продължи да настоява за започване на преговори за присъединяване със Северна Македония и Албания”, като същевременно ще се посвети на подобряване на процеса на присъединяване към ЕС чрез нова методология и по-силна инвестиционна рамка. Западните Балкани и Африка са основните приоритети на Европейската комисия по отношение на външната политика и ролята на ЕС в света. ЕС ще “продължи да се бори” за “ред, основаващ се на правила” и всички инициативи на работната програма ще имат силно външно измерение за засилване на геополитическата роля на Европейската комисия.", "date": "2020.01.30", "title": "46 са свободните места в европарламента след напускането на Лондон "}
{"url": "https://www.monitor.bg:443/bg/a/view/zapochna-ogled-na-oshte-102-kontejnera-s-bokluk-na-pristanishte-varna-zapad-187298", "text": "Районната прокуратура във Варна започна проверка и оглед на още 102 контейнера с отпадъци от Италия, които са складирани на  пристанище Варна-Запад. В огледа участват и разследващи полицаи от ОД на МВР-Варна и представители на ДАНС, митница и РИОСВ. Новите 40-футови контейнери са установени на 16 януари, тази година, в хода на разследването по образувано предходно досъдебно производство. Тогава от Районната прокуратура във Варна съобщиха, че делото се води по член 353г, ал. 1 от НК и е по повод разтоварените на 9 октомври м.г. 25 контейнера. Този текст визира наказателната отговорност на всеки, който в нарушение на установения ред, пренася отпадъци през границата. Изпращачът и на тези 102 контейнера е същата фирма „Дентиче пантелоне“  от град Салерно. Същият е и получателят на товара - фирма „Блацион“ ООД, която е регистрирана  в София. Огледът, който започна днес, трябва да установи дали отново е налице разминаване между посоченото в митническите документи съдържание и реалното, намиращо се в контейнерите. Според информацията от Апелативната прокуратура, товарът е манифестиран като пластмаса и каучук. И тези 102 контейнера са с режим на временно съхранение до 90 дни, както и първите 25. Срокът на временното съхранение обаче е изтекъл. Постъпило е и искане от транспортиралия контейнерите до Варна превозвач „Maersk“ за реекспорт на 28 от тях. Втората пратка с италиански отпадъци започва да пристига на 21 октомври, миналата година. Тогава на пристанище Варна-Запад са разтоварени 29 контейнера. На 6 ноември – други 28, на 22 ноември – 20, а на 29 ноември – още 25 контейнера. При отварянето на част от първата пратка с италиански боклук в присъствието на наблюдаващия делото прокурор от Районната прокуратура във Варна, представители на РИОСВ, митница и МВР се оказа, че съдържат текстилни, стъклени и дървени боклуци, а не декларираните пластмаса и каучукови отпадъци за преработка. Тогава беше установено също, че италианският боклук не е транспортиран във вакуумирани бали, както се изисква по закон. Досъдебното производство за контейнерите с отпадъци от Италия, което се ръководи от Районната прокуратура във Варна, е взето на специален надзор от Апелативната прокуратура, в изпълнение на разпореждане на главния прокурор на Прокуратурата на Република България, Иван Гешев. След разпореждането, административният ръководител на Апелативната прокуратура във Варна определи надзорен прокурор, който  оказва методическа помощ и следи за срочното и качественото изпълнение на разследването. Представителят на Апелативната прокуратура във Варна днес също участва в огледа на 102-та контейнера.", "date": "2020.01.30", "title": "Започна оглед на още 102 контейнера с  боклук на пристанище Варна-Запад "}
{"url": "https://www.monitor.bg:443/bg/a/view/pernik-dyrpa-sofija-napred-kyrdjali-vse-po-privlekatelen-187293", "text": "София, Пловдив и Варна заедно с перифериите им дърпат икономическото им развитие нагоре. Най-богата остава столицата с брутен вътрешен продукт (БВП) на човек от населението 30 295 лева, което е далеч пред втория – Стара Загора с 17 550 лева. София доминира по всички икономически показатели. Но образованието има различни лидери, като Габрово, Търговище и Добрич – висок процент на обхванатите и записани да учат. Кърджали успява да привлича все повече хора, отколкото губи. Изводите са на проучване на регионалното развитие у нас на Института за пазарна икономика. Подемът у нас остава осезаем, въпреки анемичния растеж в Европа. През последните две години реалният растеж на брутния вътрешен продукт у нас се запазва над 3 на сто на годишна база, активността на населението се повишава, безработицата спада до 3,7% през третото тримесечие на 2019 г. През последните пет години се наблюдава бърз ръст на възнагражденията – по 10 на сто средно на година, коментира икономистът Лъчезар Богданов. Водеща в икономиката ни остава експортно ориентираното промишленост с по-висока добавена стойност, подкрепена от технологичния сектор. За десетилетие са създадени 52 000 нови работни места в ИТ и аутсорсинг сектора неравномерно разпределени, основно и в София, но има и други центрове. Столицата се откъсва и е далеч напред, близо два пъти по-високо е БВП-то в областта на човек от населинието от всички останали области. Стара Загора се развива възходящо заради силната индустрия, но е два пъти назад от столицата. София-област произвежда БВП почти наполовина от столицата. Бурното развитие на периферията около столичния град е впечатляваща, коментира Богданов. Това се наблюдава и при Пловдив и Варна. В столицата са концентрирани и най-много чуждестранни инвестиции – 12,3 млрд. евро за 2017 г., докато във Варна, Бургас и Пловдив поотделно те са в рамките на 1,9 млрд. лева. София, която е и с най-много индустриални зони, е сред лидерите по привлечени чужди инвестиции и заема втора по произведена продукция в страната. Кърджали успява да привлича все повече хора, отколкото губи. Има ясна индикация, че този процес е и икономически обвързан. Връзката с Турция дава своето отражение не само за града, но и за Харманли, където се появи нов квартал, коментира икономистът Петър Ганев. Но профилът на областите предопределя някои ключови процеси в промишлеността – растящата цена на труда насочва нискотехнологичните прооизводства към вторичните центрове, като Хасково – Кърджали и Плевен – Враца. Повечето области поставят рекорди на пазара на труда – лоша образователна структура на населението дърпа някои по-бедни области назад, като Монтана. Образованието чертае много разнообразна картина и насочва вниманието към Велико Търново, Габрово и Смолян. Различията в регионите са силно изразени в данните за пазара на труда, заетостта за лицата между 15 и 64 години през 2018 г. нарира от над 75 на сто в столицата до около 52 на сто в Монтана. При заетостта най-ясно се вижда изоставането при Северозападния регион, като Враца и Видин също са под 60 на сто заетост. В региона са и най-много малки обезлюдяващи се общини с над 25% нива на безработица. Влошена картина на пазара на труда има пет области – Разград, Кърджали, Търговище, Силистра и Сливен. В тях с над 30 на сто дял на населението между 25 и 64 години е с основни или по-ниско образование през 2018 г. Докато в тези обласи на един човек с висше образование се падат двама с основно или по-ниско, то в повечето други области висшистите са повече от тези с основно или по-ниско образование, а в столицата съотношението е 12 висшисти на един с основно или по-ниско образование.", "date": "2020.01.30", "title": "Перник дърпа София напред, Кърджали все по-привлекателен (ОБНОВЕНА)"}
{"url": "https://www.monitor.bg:443/bg/a/view/nole-ne-ostavi-shans-na-rodjyr-i-stigna-finala-v-melbyrn-187297", "text": "Световният номер 1 Новак Джокович се класира за осми път за финал на Откритото първенство на Австралия по тенис след победа със 7:6(1), 6:4, 6:3 над швейцареца Роджър Федерер. Двубоят продължи 2 часа и 18 минути, а сърбинът, който се стреми към осмата си титла в Мелбърн, имаше затруднения само в първия сет. Федерер бе този, който започна по-добре мача и поведе с 3:1 гейма. Швейцарецът запази аванса си от пробив до 5:4, когато сервираше за първата част, но тогава бе пробит на нула от съперника си. Това доведе до изиграването на тайбрек, в който Джокович бе безмилостен и спечели със 7:1 точки. Във втория сет решителният гейм бе десетият. След девет последователни, в които сервиращият печелеше, в десетия пред Джокович се отвори възможност за пробив и той моментално я използва, за да поведе с два сета. Това изглежда пречупи Федерер и тонусът в играта му рязко спадна. В третия сет Ноле бе този, който диктуваше темпото и след пробив в шестия гейм си подсигури победата, а с нея и място в спора за титлата в неделя. Съперник на Джокович, който преследва 17-а титла от \"Големия шлем\", ще бъде победителят от втория полуфинал между австриеца Доминик Тийм и германеца Александър Зверев, които играят утре.", "date": "2020.01.30", "title": "Ноле не остави шанс на Роджър и стигна финала в Мелбърн"}
{"url": "https://www.monitor.bg:443/bg/a/view/19-godishna-izpja-gadjeto-si-na-37-za-droga-187296", "text": "19-годишна девойка изпя на полицията приятеля си на 37г., че разпространява наркотици. Младата жена била арестувана, но след това била освободена в качеството си на свидетел, съобщиха от полицията в Пловдив. Момичето е от Асеновград, но живеело на ул. „Сполука” в Пловдив. То било арестувано първо, уточниха от „Криминална полиция” и Шесто районно, откъдето извършили задържанията. Полицаите намерили в жилището и иззели два найлонови плика със суха растителна маса, 1 найлонова торба със 6 броя найлонови ъгълчета, завързани на възел, съдържащи бяло прахообразно вещество и 28 броя найлонови ъгълчета съдържащи суха зелена листна маса и сума пари. От извършената ескпертна справка било установено, че сухата зелена листна маса във е марихуана с тегло 21 грама, а бялото прахообразно вещество не съдържа наркотични вещества. На 28 януари жената била задържана в арестните помещения за срок до 24 часа. В сутрешните часове на следващия ден бил закопчан и 37- годишен мъж от Пловдив, който живеел на семейни начала с 19 годишното момиче на същия адрес. Мъжът е криминално проявен и осъждан. От проведените оперативно- издирвателни мероприятия и процесуално- следствени действия е установено, че мъжът е съпричастен към съхранението на иззетите наркотични вещества. Той бил задържан в арестните помещения на Шесто РУ за срок до 24 часа, а момичето било разпитано в качеството му на свидетел и освободено. След доклад на случая в прокуратурапа е започнато бързо производство за престъпление по чл . 354 А ал 1 от НК.     Снимки МВР", "date": "2020.01.30", "title": "19-годишна изпя гаджето си на 37 за дрога"}
{"url": "https://www.monitor.bg:443/bg/a/view/chovek-zagina-na-gkpp-lesovo-187294", "text": "Лек автомобил блъсна смъртоносно пешеходец на 2 км преди ГКПП \"Лесово\", съобщи говорителят на МВР - Ямбол Татяна Павлова. Управляваната от 21-годишен жител на община Котел кола е ударила 62-годишен чужд гражданин, който стоял до паркиран на платното ТИР. Пострадалият е транспортиран до Спешно отделение на МБАЛ \"Св.Пантелеймон\" в Ямбол с черепно-мозъчна травма, където по-късно е починал. Пробата за алкохол на водача на лекия автомобил е отрицателна.", "date": "2020.01.30", "title": "Човек загина на ГКПП Лесово"}
{"url": "https://www.monitor.bg:443/bg/a/view/sydjat-rusnak-za-falshivi-dokumenti-187299", "text": "Районната прокуратура във Варна предаде на съд руския гражданин Маирбек К. за използване на преправен документ за самоличност, за незаконно влизане в България, както и за опит да напусне страната ни. В периода от 28 септември до 1 октомври, миналата година, в условията на продължавано престъпление 28-годишният жител на руския град Грозни представил пред служител на ГКПП -Лесово и във Варна паспорт по образец на Република Румъния. Преправеният документ бил издаден на името на румънски гражданин. Със същия документ Маирбек се легитимирал и пред служител на ГКПП - Летище Варна при опит да напусне страната ни. С това извършил продължавано престъпление по член 316, във връзка с член 308, ал. 2 от НК. Това деяние се наказва с лишаване от свобода до 8 години, уточняват от Прокуратурата. На 28 септември, 2019 годин подсъдимият преминал границата на Република България в село Лесово, без разрешение на органите на властта. На 1 октомври м. г. направил опит да премине и през ГКПП на Летище Варна. Продължаваното престъпление по член 279, ал. 1 от НК останало недовършено, след като се установило, че документът е фалшив. Престъплението по този член на НК се наказва с лишаване от свобода до 5 години и глоба до 100 до 300 лева.", "date": "2020.01.30", "title": "Съдят руснак за фалшиви документи"}
{"url": "https://www.monitor.bg:443/bg/a/view/blysnaha-uchenik-na-peshehodna-pyteka-187300", "text": "13-годишно момче е блъснато от автомобил на пешеходна пътека в Горна Оряховица. Сигнал за случая е получен днес около 13,00 ч. По първоначална информация „Тойота”, управлявана от 66-годишен мъж е блъснала момчето, пресичащото пътното платно на обозначено за целта място. Тепърва ще се изяснява състоянието на пострадалия. Местопроизшествието е запазено от служители на РУ - Г. Оряховица. Причините за инцидента са в процес на изясняване.", "date": "2020.01.30", "title": "Блъснаха ученик на  пешеходна пътека"}
{"url": "https://www.monitor.bg:443/bg/a/view/bylgarija-sred-stranite-s-naj-goljam-spad-na-bezraboticata-187301", "text": "През декември 2019 година България е била сред страните в ЕС с най-голям спад на безработицата на годишна основа, сочат данните на Евростат. В България безработицата е намаляла от 4,7% на 3,7% през декември 2019 г., следвана от Хърватия (от 7,3% на 6,4%). По-силно е понижението само в Гърция (от 18,5% на 16,6% между октомври 2018 г. и октомври 2019 г. Равнището на безработицата в еврозоната през декември е достигнало най-ниското си равнище от май 2008 г. - 7,4%, съобщиха агенциите, цитирайки данните на Евростат. То се е понижило спрямо ноември (7,5%) и спрямо декември 2018 г. (7,8%). Резултатът е по-добър от прогнозирания от анализаторите, анкетирани от компанията за финансови услуги Фактсет (Factset), които залагаха на 7,5%, уточни АФП. След като спадна под символичния праг от 10% през септември 2016 година, безработицата в еврозоната не спира да се понижава. В разгара на дълговата криза безработицата в зоната на единната европейска валута достигна рекордно високо равнище от 12,1% през април, май и юни 2013 година. В целия ЕС показателят е бил 6,2% през декември 2019 година и бележи понижение спрямо предходния месец (6,3%) и спрямо декември 2018 година (6,6%). Като цяло през декември равнището на безработицата се е понижило в 21 страни членки, останало е стабилно в Дания и се е повишило в Кипър (от 7,4% на 7,6%), Словения (от 4,4 на 4,6%), Литва (от 5,8 на 6,1%), Португалия (от 6,6 на 6,9%), Люксембург (от 5,2 на 5,6%) и Швеция (от 6,5 на 6,9%). Сред младежите безработицата през декември 2019 г. е била 14,1% в ЕС и 15,3% в еврозоната спрямо съответно 14,6% и 16,2% през декември 2018 г.", "date": "2020.01.30", "title": "България сред страните с най-голям спад на безработицата"}
{"url": "https://www.monitor.bg:443/bg/a/view/ozi-ozbyrn-ne-rejete-noktite-na-kotkite-si-187287", "text": "Легендарният рокаджия Ози Озбърн обедини усилията си с организацията „Хора за етично отношение към животните“ (PETA) в нова кампания, насочена към собствениците на котки, чиито нокти са ампутирани. В изявление 71-годишната звезда казва: Ако вашият диван е по-важен за вас от здравето и щастието на вашата котка, не заслужавате да имате животно! Вземете на котките си стойка за точене на нокти – не ги осакатявайте цял живот”. Фронтменът на Black Sabbath се снима на плакат за въпросната кампания на благотворителната организация за правата на животните, на който изглежда сякаш част от пръстите му са отрязани и кръв се стича по ръцете му. Текстът към него гласи: „Никога не режете ноктите на котката си. Това е ампутация, а не маникюр”.  ", "date": "2020.01.30", "title": "Ози Озбърн: Не режете ноктите на котките си!"}
{"url": "https://www.monitor.bg:443/bg/a/view/proizvodstvoto-na-tok-prez-noemvri-nagore-s-11-6-187302", "text": "През ноември 2019 г. спрямо октомври 2019 г. нараства производството на: електроенергия - с 11.6% до 3 785 ГВтч., съобщи Националният статистически институт (НСИ). Намалява производството на: твърди горива - с 14.5% до 2,383 млн. т., на пропан-бутанови смеси - със 7.7% до 12 хил. т; безоловен бензин - с 6.4% до 147 хил. т; дизелово гориво - с 9.5% до 276 хил. т; природен газ - с 50% до 1 млн. куб. м. През ноември 2019 г. спрямо същия месец на предходната година нараства производството на: пропан-бутанови смеси - с 20%. Намалява производството на: твърди горива - с 21.2%; безоловен бензин - с 6.4%; дизелово гориво - с 1.8%; природен газ - с 50%; електроенергия - с 14.4%. През ноември 2019 г. спрямо октомври 2019 г. нарастват доставките на: безоловен бензин - с 11.1% до 40 хил. т; природен газ - с 41.5% до 259 млн. куб. м; електроенергия - със 7.8% до 2 856 ГВтч. Намаляват доставките на: твърди горива - с 14.5% до 2 440 хил. т; пропан-бутанови смеси - с 10.3% до 35 хил. т; дизелово гориво - с 14.8% до 178 хил. т. През ноември 2019 г. спрямо същия месец на предходната година нарастват доставките на: пропан-бутанови смеси - с 6.1%; безоловен бензин - с 48.1%. Намаляват доставките на: твърди горива - с 21.6%; дизелово гориво - с 0.6%; природен газ - с 15.9%; електроенергия - с 6.8%.", "date": "2020.01.30", "title": "Производството на ток през ноември нагоре с 11.6%"}
{"url": "https://www.monitor.bg:443/bg/a/view/sovalki-za-precizirane-na-zakona-za-bnb-187280", "text": "Продължават парламентарните совалки на финансовия министър Владислав Горанов за прецизиране на поправките в Закона за БНБ, свързани с влизането на България в Еврозоната и курса на лева към еврото. Заедно с финансовия министър в парламента е и управителят на БНБ Димитър Радев. Първо финансовият министър влезе на консултации при ДПС, а след това проведе и разговор с парламентарната група на БСП. В момента е на среща в кабинета на председателя на Народното събрание Цвета Караянчева. Малко след старта на днешното пленарно заседание бе обявена почивка, която все още не е приключила. Вчера финансовият министър и управителят на БНБ пак бяха в парламента на председателски съвет. След срещата Горанов обяви, че има подкрепа и единомислие, че България трябва да се присъедини към еврото с курс 1,95583, тоест действащия. Той обясни, че на председателски съвет са били поканени заедно с управителя на БНБ, за да докладват степента на напредъка към включването на България в чакалнята на еврозоната.", "date": "2020.01.30", "title": "Совалки за прецизиране на закона за БНБ"}
{"url": "https://www.monitor.bg:443/bg/a/view/s-reshenie-na-ns-zadyljavat-vlastta-da-pregovarja-za-evroto-samo-s-fiksiranija-kurs-187284", "text": "НС задъжава кабинета да преговаря за еврозоната само и единствено с действащия фиксиран курс евро - лев от 1,95583 лв. Това е записано в нарочно решение на НС, което бе внесено в деловодството на парламента, подписано от почти всички групи, с изключение на БСП и гласувано още днес в пленарна зала. Това стана ясно след продължителни совалки няколко часа в НС между финансовия министър Владислав Горанов и шефа на БНБ Димитър Радев с всички парламентарни групи.  Решението бе вкарано като извънредна точка в дневния ред, а на ГЕРБ, ДПС, \"Обединени патриоти\", както и 'Воля\",  66 от БСП се въздържаха, а двама независими от \"Атака\" бяха категорично \"против\".  Повод за него бяха поправките, внесени между първо и второ четене от шефката на бюджетата комисия Менда Стоянова, според които фиксираният курс „лев – евро” ще се равнява на курса, договорен между ЕЦБ и държавите от еврозоната, плюс Дания. Поправките се във Валутния закон, с който на свой ред чрез допълните разпоредби се изменя закона за БНБ. Това предизвика опасения, че ЕЦБ може да поиска промяна на настоящия курс и че има заплаха за Валутния борд. В резултат в сряда се проведе извънреден председателски съвет, където бе договорено текстовете да се презизират и към тях да се направи добавка. Днес сутринта се е провел нов председателски съвет, след който стана ясно, че текстовете няма да се пипат и ще бъдат гласувани днес следобед от бюджетната комисия, както са внесени. За сметка на това обаче ще има решение на НС, което ще се състои от два текста. В единият ще е записан настоящият фиксиран курс \"лев - евро\". Във втория -  правителството, в лицето на МФ и БНБ, да има твърд мандат за преговори, за да се гарантира, че България ще се присъедини към еврото с този обменен курс от 1,95583 лв.  Горанов и Радев проведоха среща с първо с ДПС, после с БСП, а след това текстовете бяха обсъждани и на среща в кабинета на Цвета Караянчева. През това време депутатите бяха в поричка проточила се почти 2 часа. След совалките с групите Горанов разясни, че в решението не само се дават гаранции, че трябва да се придържаме към този курс  в преговорите, а се стига и по-далеч. увери Горанов. На въпроса, ако все пак другите държави поискат промяна на курса, а ние не можем да ги убедим той да остане същия, това означава ли ще се отказваме от еврозоната, Горанов отговори така: \"Точно така. България ще влезе в еврото, но само при сегашния курс\". Иначе той разясни, че поправките във Валутният закон ще се гласуват както са внесени, за да гарантира възможността за продългавжане на процеса на преговори. \"Ако нашето законодателство не бъде хармонизирано с европейското, ние трябва въобще да се откажем от процеса\", разясни той.  На свой ред шефът на БНБ увери,че официалната комуникация по темата ще бъде публикувана от ЕЦБ. Иначе по време на дебатите БПС и ГЕРБ взаимно се обвиняваха, че се всява паника и така се срива доверието в лева.  Според социалистът Кристиян Вигенин начинът, по който се вземат решенията, рушали въобще доверието на гражданите в този процес. Според него се създава впечатление, че решението е за вътрешна употреба, а законът - за европейските партньори. Заради което предложи и двата текста  - на промени в закона и на решението, да бъдат оттеглени за няколко дни, а текстовете от тях да се запишат в законопроект, който БСП ще подкрепи. \"Създавте страхове, а паническите действия днес са опит да потушите това напрежение\", каза той. \"Потапяте държавата\", заяви пък неговия колега Иван Иванов. Според БСП ЕЦБ и членовете на еврозоната имат право да започнат конфиденциална процедура  за прераглеждане на централния курс на еврото. Важно било не ка се влиза, а как се излиза от чакалнята на еврозоната. ГЕРБ на свой ред пък обвиниха БСП, че се опитват да спекулурат с темата и успокоиха, че Валурният борд няма да пада.Имало тълкувателно решение на ЕЦБ от 2003 г., според което странит, които се присъединяват към ERM II, може едностранно да запазят фиксирания си курс. Според Тома Биков пък хората нямали доверие в лева заради БСП и ги обвини, че социалистите са на път да разрушат политическия консенсус , който има за влизане в еврозоната. \"Опитвате да паникьосате хората\", каза той.  ДПС също упрекна БСП и защити решението, предлгано от мнозинството.  Без нов акт на Народното събрание никой не може да промени курса\", аргументира се Йордан Цонев. Въпреки това разкритикува леко властта, че по начина, по който се действало тези дни, се създали условия за съмнения за стабилността на лева. Решнието на НС обаче разсявало тези съмнения. Той обясни, че няма колизия между решението и текстовете на закона. Ако послендите бъдат оттгелени то ние бихме си прекратили пътя към еврото и валутния маханизъм. Условието на ЕЦБ за влизането в EMR II пък било да няма фиксиран курс , а плаващ. Та със закона се махали противоречията , които ни пречат за ERM II, а с решението  се давало мандат управлявашите, независимо кой е финансов министър или шеф на БНБ, да не се отклоняват от курса.  За да се премахнат спекулациите, че решението на НС би могло да се промени от следващо мнозинство, от патриотите предложиха изменението му да става само с 2/3 гласа. То обаче не срещна нужната подкрепа.  Атакистите пък призоваха темата в слизането на еврозоната да бъде решана на рефрендум. ", "date": "2020.01.30", "title": "С решение на НС: Задължават властта да преговаря за еврото само с фиксирания курс (ОБНОВЕНА)"}
{"url": "https://www.monitor.bg:443/bg/a/view/teglim-naj-golemi-zaemi-za-pokrivane-stari-borchove-187281", "text": "Българите теглят повече и по-големи суми за рефинансиране на стари задължения, отколкото за дома или покупка на автомобил. Това сочат данните от национално представително онлайн проучване, направено от социологическа агенция по поръчка на една от банките у нас. Средният размер на кредитите за обединяване на стари задължения според проучването е най-голям – близо 13 000 лв., в сравнение със сумите за ремонт на дома или покупка на автомобил - съответно по 12 800 лв., или за обзавеждане - 9 400 лв. Отчита се също засилен интерес към потребителските кредити за рефинансиране.     като почти 50% от получените заявки за нови потребителски кредити са от този тип. Данните потвърждават тенденцията от последните години, че потребителските кредити за обединяване на стари задължения все повече се предпочитат, тъй като позволяват значително оптимизиране на месечните разходи на домакинствата. Рефинансирането е водеща причина за теглене на кредит за 34% от хората. Голяма част от клиентите ползват едновременно няколко кредитни продукта като потребителски кредит, кредитна карта, овърдрафт, лизинг или стоков кредит. С обединението им те могат да намалят значително ежемесечните си разходи, да спестят време и усилия, като плащат само една вноска, към една институция. Повечето от хората изтеглили потребителски кредит -     като почти 45% от тях са с месечен доход между 900-2000 лв. Te отделят между 400 и 800 лева на месец за свободното си време, позволяват си две пътувания в чужбина за година (10%) и едно в България (11%), ходят на ресторант поне веднъж в месеца (24%). Ползвателите на потребителски заеми от въпросната банка посещават нощен клуб поне веднъж на няколко месеца (16%), кино - веднъж на 2-3 седмици (13%) и театър – веднъж седмично (13%), сочи още проучването, поръчано от Пощенска банка.", "date": "2020.01.30", "title": "Теглим най-големи заеми за покриване на стари борчове"}
{"url": "https://www.monitor.bg:443/bg/a/view/nemci-ludnaha-po-telenceto-na-penka-186982", "text": "  Немци луднаха по рожбата на международно известната крава Пенка.  До ден днешен интересът към нея не стихва, особено след появата на бял свят на нейното теленце. През месец август миналата година Пенка стана горда майка, а стопанинът й кръсти новороденото на бившия британски евродепутат Джон Флак. „Нашенци много бързо забравиха за Пенка, Джон и мен. Отдавна никой не го интересува тяхната съдба. Факт е обаче, че продължавам да получавам писма от чужбина и то най-много от Германия. Имам по някое и от Англия. В последните писма ми изпращаха малки суми, за да зарадват Пенка и Джон, а най-интересно е, че всички ме молят да им изпратя снимка на нейната рожба. Даже като нося писмата на преводач и там ми пишат, че са ми благодарни за моята борбеност и винаги ще ме подкрепят. Поканил съм няколко семейства от Германия и вероятно ще ни дойдат на гости това лято”, обяснява собственикът на Пенка – Иван Харалампиев. Той вече е успял и да се пребори в съда с наложените му 9 акта, като казва, че не е имало причина да го глобяват. 8-годишната крава стана международно известна, след като изчезна от животновъден обект в село Мазарачево на 12 май 2018 г. Две седмици по-късно тя беше открита в Босилеград в съседна Сърбия, а връщането й отново в България беше равносилно на смъртна присъда. По пътят към България кравата беше бременна, но загуби теленцето си, припомни Иван Харалампиев. Първоначално властите обявиха, че Пенка трябва да бъде умъртвена заради това, че е пребивавала в страна, която не е членка на ЕС, но след като беше дадена гласност на случая, властите я помилваха.  Първи за Пенка се застъпи тогавашният британския депутат Джон Флак, който през лятото на 2018 г. я посети лично в село Мазарачево. „Почти веднага разбрах за случващото се с Пенка от българските медии. Аз съм голям любител на животните, семейството ми е 12-то поколение фермери. Нямаше как да остана равнодушен на случващото се.  Има толкова много крави в България, които преминават през границите. Аз съм тук, за да видя какво точно се случва. Смятам, че е абсолютно нелепо да има такъв закон, който да убива кравите, въпреки че те са здрави. Според мен трябва да се върви към промяна”, обяви тогава Джон Флак, който пристигна в България, за да се запознае с Пенка.  Стигна се до там, че той предложи лично да заплати изследванията на животното, само и само то да бъде спасено. Не бяха малко и петициите, които стартираха, като крайният резултат беше налице. „Не може само затова, че едно животно е преминало граница, да се иска да се умъртви. Даже не искаха да я изследват тогава, това не е справедливо. Защо да се убива животното като то е напълно здраво”, коментират и сега съселяни на Харалампиев. Към този момент Пенка се радва на 5-месечния Джон и продължава да обитава животновъдния обект в село Мазарачево, откъдето изчезна преди 2 години. Нашенци пък предлагаха какви ли не суми само и само да закупят Пенка с цел да привличат чуждестранни туристи. Харалампиев обаче е категоричен, че каквато и сума да му предложат Пенка и Джон не би продал никога. А за да е сигурен, че няма отново да се сблъска с тези перипетии, той е взел строги мерки, за да запази животните си и те да няма как да избягат зад граница. „Имам си пастир, както и момче, което ми помага. Сега имам общо 25 крави и 10 коня. До два месеца очаквам още едно ново попълнение от най-добрата приятелка на Пенка. Няма как да не съм благодарен за всичко, което направи за мен Джон Флак. Затова и на него кръстих теленцето”, обяснява с усмивка Иван Харалампиев. Той дори успял да се чуе със спасителя на Пенка, който разбрал от български медии, че теленцето е кръстено на него. „Джон вече не е евродепутат. Обеща ми обаче в най-скоро време да дойде и да види съименника си. Прекрасен човек е, а сега се е отдал изцяло на животновъдството. Той има страхотна модерна ферма”, разказа още Харалампиев. Към този момент неговата най-голяма мечта е и той да изгради ферма по подобие на тази на Джон Флак. Харалампиев отглежда животните си в животновъден обект в Мазарачево, но се надява да си върне наследствени земи, където да изгради своята ферма. „Някога тези земи са били на моя дядо, след това станаха държавни, а сега едно лице ги взе. Водим дела и чакам крайното решение на Върховния касационен съд. Надявам се да спечеля делото и най-накрая да сбъдна тази моя дългогодишна мечта. Най-малкото пространството ще е още по-голямо и моята най-голяма любов – животните, ще се чувстват още по-добре“, категоричен е Иван Харалампиев, който посвещава всяка свободна минута на кравите и конете си.", "date": "2020.01.30", "title": "Немци луднаха по теленцето  на Пенка"}
{"url": "https://www.monitor.bg:443/bg/a/view/britanskijat-bejanec-i-buda-ne-moje-da-ti-pomogne-za-avtokaskoto-187282", "text": "Здравейте mates! Аз съм Конан Дъфи от „Овча купел“ известен още като Кънчо от Лондон, Кондьо Дафинов, Конан Варварина и what else могат да измислят съседите ми от блока. Но преди всичко съм известен като Конан Оптимиста. I know, че тази зима ще намеря сняг и ще се забавляваме правейки си снежен човек с моята любима Додо (тя самата все повече започва да look alike снежен човек if you know what I mean). Тази година, обаче зимата или more specific липсата й, изненада не само ВиК Перник, а и всички  нас любителите на снежни човеци. Поради тази причина реших, че след като снегът не отива при Конан, Конан ще отиде при снега. Nothing easier than this, ще си кажете вие, които знаете, че София има уникалния шанс да се намира до една от най-прекрасните и високи планини - Витоша. Само, че ако си спомняте в предишните ми истории ви разказах, че от новогодишната баница ми се падна късмет бебе. А, според капризите на майката природа, този мой късмет има честта да го носи съпругата ми Додо. И тя започна да го носи все по-видимо. Затова и маршрутите ни за разходка леко се ограничиха. Even more, както знаете пътищата към Витоша зимата се третират само с пясък, съответно ледът по тях се превръща в едни такива гадни ръбести буци, които могат да накарат автомобила ви да поиска да се обади на Норвежките социлни служби и да подаде сигнал срещу вас за abuse. Затова и разходка до Витоша is not option anymore. В същото време, обаче ние търсим сняг, а сняг както знаете в Борисовата градина няма как да намерим (макар че, ако серазходите нощем такива оферти можете да получите, че ..whatever), затова хем търсим планина, хем да е достъпна с кола, хем пък и да не се ходи много пеша. Причината за последното не е само бременноста на Додо, а и моят солидарно растящ бирен корем. Meanwhile, вашият верен слуга Конан стана доста взискателен спрямо това какви интересни touristic обекти иска да посещава. Както казва моят съсед Бай Стоян: „С хубвото лесно се свиква“. Well, той го казва като повод да си изпроси още един буркан от моите запаси ирландско уиски, които предпочита пред наливната водка, дето я продават в едно мазе в съседния блок, but that’s not the point. Мисълта ми е, че доста stunning места видях при обиколките ми в България, докато събирам печати от 100-те национални туристически обекта, и вече не съм склонен да замъкна стария си британски задник на някоя random планински връх. Трябва да има и нещо оригинално в него. That’s why my fellows избрах разходка до село Плана. Ако, случайно не сте ходили в Плана планина, go there immediately! А, ако никога не сте чували за село Плана - wait for it. Плана планина е една от по-малките mountains около Витоша, които остават малко засенчени от нейната fame. Намира се между източния склон на Витоша и язовир Искър. Формата й е кръгла just like Витоша, диаметърът и е около 20км. а най-високата й точка е на 1337м. надморска височина. The best thing about Плана планина е, че само за половин час път с кола до нея можете едновременно да видите breathtaking гледка, да се поклоните в древен параклис, да се отбиете в легендарна кръчма, да видите sci-fi космическа наблюдателница и да посетите будистко светилище. Yes, you heard me correct. В България има едно-единствено будистко светилище, част от Диамантения път на будизма и то се намира в Плана планина. Светилището се нарича Ступа и на всичкото отгоре е най-тежкарския от 8-те вида ступи, които съществуват. Ступата е каменен монумент, нещо като пирамида, който символизира тялото на Буда в медиатация. Според традициите ступите носят щастие и изпълняват желания, also защитават света от бедствия и конфликти. Има 8 вида ступи, като тази в Плана е най-важната – Ступа на Просветлението. Тя отбелязва постигнатото от 35-годишния принц Сидхарта Гаутама (you know who is he) просветление под дървото Бодхи в Бодх Гая. Казва се, че той победил изкушенията и атаките, с които демонът Мара се опитал да го отклони от целта му. Well и аз имам една съседка Марчето, от 3-тия етаж, която колкото пъти ме засече във входа поставя волята ми на изпитание, така че не само Буда е имал проблеми с демони called Мара. The point is, някакъв famous Лама, който обикаля и пръска будизъм по света е преценил, че че точно в шопския край е важно да се построи Ступа. Към тази невиждана забележителност се отправихме ние с Додо, надявайки се also да намерим сняг. Поради тази причина хванахме пътя за Железница и след половин час по приятния планински път стигнахме до това село, подминахме го успешно и когато любезната lady от навигацията ни посъветва с нетърпящ възражение тон „завийте наляво“, подминахме митичното ханче „Брезите“ и тръгнахме по пътя за село Плана. After 20 minutes (или както беше написала една продавачка в Приморско “after 20 minets“) се озовахме в красивото планинско селце. What can I tell you about it – много красиви къщи и много грозни пътища.  Стигнахме до най-високата точка на селото до параклиса „Свети Киприян“. Well, параклисът се оказа заключен, а снегът не беше enough да си направиш снежен човек. Може би да си направиш снежна хлебарка или максимум да си направиш снежно канарче, но definitely не за цял човек. Обаче гледката! Гледката, mates може да те накара не само да забравиш за bloody параклис и за това, че си дошъл да търсиш сняг. Гледката може да те накра да забравиш, въобще кой си и какво правиш тук. Or actually да спре да ти пука за това. И за всичко на света. В сравнение с гледката от будистката „Ступа“, тази от параклиса е като ТВ предаване с говорещ робот сравнена с... ами с нещо, което е actually смешно. Когато намерихме пътя за Турмачка махала в Плана и стигнахме на върха, където е будисткото светилище, дъхът ни буквално секна. Буквално, заради frightful wind, но също така и на метнално ниво. Разбираш ли mate, будистите определено не са глупави. Знаят къде да си направят светилище. От площадката пред статуята на малкия позлатен Буда можеш да си направиш истински урок по geography на България. Виждат се планините: Витоша, Стара планина и Рила. Много се чудех с какво да compare-на гледката от Плана. Звучи тъпо, но тя не може да се опише. Снимките също не са достатъчн овпечатляващи. Затова реших сравнението с тази гледка да е с началните надписи на филма „Изгубени в превода“. For those, които не се сещат opening scene на този шедьовър на съвременното кино представлява близък план на долната част на гърба на 20-годишната (тогава) Скарелт Йохансон облечена с полупрозрачно бельо.  Този 20-секуден кадър mate е най-близкото, което ми хрумва като сравнение с пълното задоволство и нирвана, която обхваща душата ти, докато се наслаждаваш на природата от село Плана. Сняг, of course и тук нямаше достатъчно, but who cares. На връщане спряхме в famous ханче, което си бяхме набелязали за обяд. Храната беше disgusting, но на кой му пука. Все още бяхме подвластни на впечатлението от гледката от село Плана. Никак не ни развали настроението и фактът, че стъклото на единия халогенен фар на колата беше паднало някъде по пътя- жертва на гигантските дупки. Имаме автокаско, after all. Това разбира се се оказа много false успокоение. Ситуацията in shot беше такава: отидох при застрахователя ми да опишат щетата. Избрах да ми платят обезщетение, вместо да я закарам в „доверен сервиз“. Защото, come on, тук никога не съм попадал на автосервиз, на който мога да кажа, че имам доверие. Докато чаках да ми оценят щетата, meanwhile проверих колко ще ми струва стъклото на фара. Оказа се, че никъде не се продава само стъклото, продава се целият фар и най-евтината му версия – менте (what a splendid word) струва 85лв. Каква беше my surprise, когато от застрахователното дружество ми преведоха 60лв. “But, най-евтиният фар за тази кола струва 85лв.”, възмутих се аз пред невинната служителка в най-близкия им офис. -Да, но фарът работи и затова плащаме обезщетение само за стъклото му. -Да, но никъде не се продава само стъкло. Продава се целият фар. -Но фарът не е счупен, а само стъклото. -Но, аз няма как да си оправя повредата с това обезщетение, което ми давате. - Съжалявам. - Тоест, вашата услуга „авткоаско“ ми е напълно безполезна. - Не е вярно. Ето, платихме ви обезщетение. - Но, то не стига, за да сменя фара. -Защото фарът ви е здрав, а само стъклото е счупено. -Обаче никой не може да ми смени сaмо стъклото, а сменят целия фар you useless piece of...forget it! Цялата поизтивна енергия, която Буда и гледката от Ступата в село Плана беше изпълнила моето Чи не беше досатъчна да подтисне, потокът от explicit думи, които се изляха от устата ми. Thanks Lord, българският ми не е чак толкова перфектен и затова преминах на английски, а служителката явно не говореше английски. Или поне успешно се преструваше, че не разбира. Whatever, автокаско повече нямам. Нямам и нов печат от 100-те национални туристически обекта, because Плана не фигурира сред тях. Обаче имам прекрасни спомени от тази разходка. It is true, че дори Буда не можа да ми помогне с автокаското, но пък осъзнах, че в живота истински важно е да се наслаждаваш на красивите и вдъхновяващи природни забележителности, които си имал шанса да посетиш. Другите неща са маловажни и можеш лесно да се освободиш от тях. Ето, затова нямам автокаско.", "date": "2020.01.30", "title": "Британският бежанец: И Буда не може да ти помогне за автокаското"}
{"url": "https://www.monitor.bg:443/bg/a/view/glasuvaha-tajno-3-4-ot-zakona-za-vissheto-obrazovanie-187323", "text": "В началото на днешното събрание на образователната комисия нейният председател Милена Дамянова обобщи какви промени са приети миналата седмица. Факт ще бъде Националната карта на висшето образование, която ще определя профилната и териториалната структура на професионалните направления и специалностите. Тя влезе в сила една година след приемането на закона. Министърът на образованието и науката пък ще получи задължението да сключва договори с ректорите, избрани от академичната общност в даден университет. \"Договор ще се сключи с ректорите,  на които им остават повече от две години от мандата им. Неизпълнението на договора ще води дo намаляване на субсидията на висшето училище \", уточни Дамянова. С приетите на второто гласуване акредитацията остава програмна и институционална . Институционалната ще е за шест години и ще се оценява от 0 до 10.\" Висши училища, получили оценка под 4, ще получават отказ от акредитация \", заяви председателят на комисията. Те ще имат срок до 18 месеца, в които да изпълни препоръките им дадени от Националната агенция за оценяване и акредитация. Ако получи втори отказ, то вузът ще бъде закрит. Програмната акредитация ще е за 4 години, като всяко професионално направление ще се осигурява едновременно във всеки вуз, в който се преписва. Оценката е от 0 до 10. Вузовете с програма акредитацията от 4 до 5,99 ще имат право да обучават само в бакалавърски програми. Отличните с оценки от 8 до 10 пък ще имат право да подготвят и доктори. С промените се слага край на летящите професори, тъй като един преподавател ще може да участва в акредитация на едни университет. Милена Дамянова обясни, че след приемането на тази точка са постъпили нови предложение, въпреки че от внасянето на закона такива не е имало.  Преподавалите, които са навършили 65 години или към датата на изборите са на възраст, на която не могат да изпълнят поне половината от мандата си, пък няма да имат възможност да бъдат  избирани за ръководна длъжност. По време на днешното заседание депутатите приеха, че ще бъде въведена минимална работна заплата за най-ниската академична длъжност – асистент. Тя ще бъде приета от Министерски съвет. Единодушно образователните комисия прие и промените, които регламентират успешния модел на двете технологични гимназии – Технологическо училище „Електронни системи“ и НПГ по Компютърни Технологии и Системи, които са към Технически университет – София. По време на дискусията бе обсъдено и предложението на депутат от ПП „Атака“ Станислав Станилов Българската академия на науките също да има възможност да обучава за „магистри“. В хода на дискусията просветният министър Красимир Вълчев обясни, че МОН подкрепя това предложение, ако има условия за мрежовост с вузовете и има равнопоставеност между Академията и университетите. Той допълни, че според него това предложение трябва да бъде част от закона, който урежда дейностите на БАН, а не да бъде част от Закона за висше образование. В резултат на това Станилов оттегли предложението си, а просветният министър се ангажира да се сформира работна група с представители на Академията, ректори и заинтересовани страни, в която да се обсъди възможността БАН да обучава и магистри.", "date": "2020.01.30", "title": "Гласуваха тайно 3/4 от закона за висшето образование"}
{"url": "https://www.monitor.bg:443/bg/a/view/mo-dade-pari-za-voenni-pametnici-v-pazardjishko-187283", "text": "С подкрепата на Министерство на отбраната и Областна комисия „Военни паметници“ през 2019 г. са отпуснати финансови средства за изграждането на нов военен паметник в с. Исперихово на двама опълченци от Руско-турската освободителна война. Това стана известно по време на заседание на областната комисия“ Военни паметници“. С осигурените средства ще бъде възстановен и военен паметник на загиналите в освободителните войни в с. Карабунар. Осигурени са и финансови средства за ремонт и възстановяване на военни паметници в гр. Ветрен, с. Варвара, с. Ветрен дол, с. Виноградец и с. Злокучене, дейностите ще бъдат извършени през тази година. Процедурата по изготвяне на предложения до МО за изграждането на нови или възстановяването на сега съществуващи военни паметници представи пред членовете на комисията Радослав Симеонов – главен експерт в Дирекция „Социална политика и политика по военно-патриотичното възпитание“ в Министерство на отбраната. Той даде положителна оценка на работата на комисията и допълни, че общините от област Пазарджик ще могат отново да подготвят изискуемите документи за осигуряване на подкрепящо финансиране - идейно-художествен проект за представяне на паметника, актуална количествено-стойностна сметка, решение на съответния Общински съвет, прилага се и списък с имената на загиналите войници. Предложенията на общините ще постъпват до Областна комисия „Военни паметници“, която със свое решение до края на м. март 2020г. ще утвърди и предостави на МО списък на предложенията за област Пазарджик. С пълно единодушие членовете на комисията приеха предложението на директора на Историческия музей в Панагюрище доц. д-р Атанас Шопов, към Областния регистър на военните паметници да бъде вписан паметникът на майор Анатолий Тодоров Полянков от Авиобаза Граф Игнатиево, загинал на 16 май 2003 г. при изпълнение на учебен полет със самолет МиГ-21. Паметникът се намира над Панагюрски колонии, местността \"Среден гьол\", изграден е през 2003 г. Председателят на Сдружение „Военен съюз“ Пазарджик Георги Пашов отправи предложение към представителите на общините, улиците в населените места, които имат само номера, да получат имена на известни български войни, загинали за свободата и независимостта на България. В заседанието на Областна комисия „Военни паметници“ участваха началникът на Военно окръжие - Пазарджик, представители на военно-патриотични организации от региона, представители на общините, РИМ - Пазарджик, Исторически музей - Панагюрище.  ", "date": "2020.01.30", "title": "МО даде пари за военни паметници в пазарджишко"}
{"url": "https://www.monitor.bg:443/bg/a/view/obshtina-rakitovo-ima-nov-avtobusen-prevozvach-187288", "text": "Кметът на община Ракитово Костадин Холянов подписа договор за обществен превоз с фирмата „ Анибал“ от Ракитово с управител Ангел Балджиев. Срокът на договора е до 30 юли 2020 г., като автобусите на „Анибал“ ще возят от понеделник, 3 февруари 2020 г. Курсовете са редуцирани поради намаления пътникопоток, а за улеснение на гражданите на Ракитово, Костандово и Дорково е разпространено и разписание на автобусните превози. Във Велинград автобусите на фирма „ Анибал“ ще спират на паркинга пред жп гарата в града, който е общинска собственост и община Ракитово се е договорила с община Велинград за неговото ползване. В Дорково, Ракитово и Костандово остават старите автобусни спирки. До избора на нов превозвач на община Ракитово се стигна, след като с предизвестие бе прекратен договорът, сключен на 24 август 2015 г. с „Чепино автотранспорт“ ЕООД-Велинград. Дружеството обаче не изпълняваше курсове и не спазваше разписанието. Стигна се недоволство от страна на гражданите в община Ракитово, които нямаше с какво да се придвижват до Велинград и в общината. За да защити техните интереси, кметът на общината Костадин Холянов поиска разрешение от областния управител Стефан Мирев да избере нов обществен превозвач за срок от 6 месеца, а след това да се проведе конкурс чрез обществена поръчка.", "date": "2020.01.30", "title": "Община Ракитово има нов автобусен превозвач"}
{"url": "https://www.monitor.bg:443/bg/a/view/objaviha-premiernata-data-na-all-inclusive-187285", "text": "Вече е ясна премиерната дата на новия български сериал All Inclusive. Поредицата с комедийни нотки ще стартира в ефира на Нова тв на 28 февруари. Междувременно 20 ентусиасти имат шанса да получат покани за специална предпремиера, на която ще бъде излъчен двоен епизод от продукцията в столичен мол на 5 февруари. Зрителите могат да пробват късмета си с игра в социалните мрежи. Там ще присъстват и попълненията в актьорския състав. Припомняме, че  сюжетът проследява две обикновени български семейства, който се впускат в едно необикновено лятно пътешествие с неочаквани обрати. С участие се разписват Ненчо Балабанов, Елена Атанасова, София Маринкова, Любен Кънев, Йоанна Начева, Алекс Иванов, Любомир Бъчваров, Нели Монеджикова, Петър Калчев и други.    ", "date": "2020.01.30", "title": "Обявиха премиерната дата на All Inclusive"}
{"url": "https://www.monitor.bg:443/bg/a/view/19-oblasti-ne-uchat-1895-shkola-ostanaha-prazni-187286", "text": "От днес не са на училище учениците в област Стара Загора. Те са в грипна ваканция до 7 февруари. Частично са преустановени занятията в отделни училища в областите Кюстендил, Добрич, Ловеч и Разград. В област Кюстендил не учат 26 училища, в област Добрич -37, в Ловеч -7 училища и само едно в област Разград. Не се провеждат занимания и в 2 детски градини в с. Сушево и Завет, Разградска област. От днес са възстановени учебните занятия в училищата в област Монтана. Продължават да се провеждат учебни часове в областите Плевен, Русе, Търговище и Шумен.", "date": "2020.01.30", "title": "19 области не учат, 1895 школа останаха празни"}
{"url": "https://www.monitor.bg:443/bg/a/view/i-naj-zabavnite-zodii-sa-187272", "text": "На някои хора просто им идва отвътре да забавляват другите... Овните са изключително забавни и общителни хора, но често са много избирателни в това отношение. Те предпочитат да общуват само с онези, които наистина харесват. Могат да се включат в разговор по всяка тема, да разкажат интересна история, а също така имат много добро, макар и своеобразно, чувство за хумор. Овенът винаги е душата на компанията. Дори в непозната обстановка може да е водач на разговора. Смешни, забавни и винаги в ритъма на веселбата. Близнаците живеят, общувайки. За тях това е горивото на живота, най-важният източник на енергия. Чувството им за хумор е твърде странно, но това се приема. Близнаците имат най-редкия подарък - те разказват почти всичко за себе си, но никой всъщност не знае нищо за тях. Техният вътрешен свят остава загадка за всички, без изключение. Умеят да очароват публиката. Ако Овенът има чисто забавна \"мисия\", тогава Близнаците придават на разговора специален загадъчен цвят. Везните са приказливи, но по добър начин. Те запълват празнотата и неудобните паузи с истории и интересни клюки. Знаят много за хората, защото често имат важни житейски съвети. Най-интересните истории идват от тези невероятни разказвачи. Везните обичат да са в светлината на прожекторите, затова се опитват да изненадват другите през цялото време. Могат обаче да бъдат изключително добри слушатели. Винаги им е интересно да слушат историите на други хора, независимо дали са за проблеми или преживявания. Може да ги помолите да споделят своята мъдрост всеки ден. Стрелците са общителни и имат невероятно чувство за хумор, което не може да се сравни с нищо. Те са невероятно харизматични хора, които ще направят всяко парти още по-забавно. Представителите на зодия Стрелец остават в паметта на хората за дълго време, защото останалите веднага забелязват специалната им енергия. Стрелецът ненавижда скуката и затова винаги е отворен за комуникация. Много лесно е да намерите общ език с него. От тази зодия може да научите много. Водолеите са естествени учени. Те имат невероятно богатство от практически знания, които могат да бъдат споделени с всеки. За това си качество са и ценени. Сред представителите на тази зодия има много ерудирани хора. Всеки разговор с Водолей е завладяващо пътешествие в света на непознатото. Те могат да ви кажат какво кара кръвта във вените да замръзва и след това да разредят атмосферата със забавна шега.", "date": "2020.01.30", "title": "И най-забавните зодии са..."}
{"url": "https://www.monitor.bg:443/bg/a/view/djud-lou-napira-za-sedmo-dete-187236", "text": "Актьорът Джуд Лоу се надява да гушне още една рожба, която за него ще е №7. Макар да е баща на цели шест деца, звездата от хитовия сериал „Младият папа“ напира да получи още едно от съпругата си – психоложката Филипа Коан. Двамата си казаха заветното „да“ миналата година, но са в сериозна връзка от дълго време. Двойката обаче няма общ наследник. \"Щастлив съм да съм с човек, с когото се забавлявам повече, отколкото съм го правил през целия си живот. Това включва и децата ми, които вече са младежи. Идеята да имам още едно е страхотна!“, заяви пред в. Daily Telegraph 47-годишният британец. Припомняме, че Лоу е татко на три деца от първата си съпруга Сади Фрост – Рафърти, Айрис и Руди. Дъщеричката му София пък е от връзката му с актрисата Сандра Бърк. Най-малкото му дете е 4-годишната Ада, плод на любовта му с певицата Катрин Хардинг.", "date": "2020.01.30", "title": "Джуд Лоу напира за седмо дете"}
{"url": "https://www.monitor.bg:443/bg/a/view/geshev-poluchil-sms-ot-prezidentstvoto-187273", "text": "Главният прокурор Иван Гешев е получил SMS от президентството, обясни самият той преди началото на днешното заседание на Пленума на ВСС. „Не може главният прокурор да бъде привикван със SMS-и от едно лице, вероятно същият Митко, на който вероятно президентът Радев, вероятно казва да смачка проверката на Антикорупционната комисия по отношение на съпругата му. Отговорът ми беше ясен“, посочи главният прокурор пред журналисти, но не пожела да разкрие нито съдържанието на съобщението, нито кога е изпратено то. Вчера прокуратурата съобщи, че преустановява всякакви контакти с президентството, освен официалната писмена кореспонденция, до произнасяне на Конституционния съд по делото даване на задължително тълкуване на разпоредбата на чл. 103 от Конституцията на Република България – норма, отнасяща се до имунитета на държавния глава. Във връзка с разследването срещу бизнесмена Васил Божков, срещу когото вече задочно са повдигнати 7 обвинения, главният прокурор коментира: „Не съм запознат с подробности в разследването. Не съм наблюдаващ прокурор и не мога да следя делата в реално време“. Гешев припомни, че той е извън страната, но е обявен за издирване, включително и чрез червена бюлетина на Интерпол. Заради думите на Божков от тази сутрин, че се страхува да се върне у нас, Иван Гешев посочи: „Олигарсите ли са жертвите или са българските граждани, които живеят бедно? Защо правим реклама на едни хора, за които е ясно какви са? Как така всички станаха жертви? Как така всички богати хора се страхуват? Толкова страхливи милиардери. Как става така? Защо не се страхуват тези хора, които живеят в мизерия, в резултат на това, че някои хора не си плащат данъците. Липсват половин милиард лева“. „Колегите ще направят всичко възможно, за да си приберем г-н Божков. Ще направим всичко възможно, за да не се страхува, включително да му осигурим психологическа помощ в хода на работата“, допълни още главният прокурор. Отговорът на президенстката институция не закъсня. От него става ясно, че главният секратер на Радев - Димитър Стоянов все пак е правил опит да се свърже с Иван Гешев. Поводът обаче не било искането на Гешев към КС за имунитета на държавния глава, а заради поредния шпионски скандал. \"Опитът на главния секретар на президента да се свърже с главния прокурор няма отношение към внесеното от прокуратурата искане за тълкуване на разпоредбите на чл.103 от Конституцията. За действията на прокуратурата президентската институция научи от медиите впоследствие\", пишат от \"Дондуков 2\". \"Отправената покана към главния прокурор за среща с държавния глава е за предоставяне на информация за поредния шпионски скандал преди годишната пресконференция на президента. Внушенията, че президентът е наредил да се смачка проверка на антикорупционната комисия, са манипулативни и не отговарят на истината\", заключват от прессекретариата на Радев. По-късно стана ясно, че вицепремиерът и военен министър Красимир Каракачанов е поискал служебна проверка във ВВС, която да установи дали командващият ген. Цанко Стойков е дал всички документи, поискани от КПКОНПИ, за съпругата на президента Десислава Радева. Каракачанов  е поисла това от началника на отбраната ген. Андрей Боцев. Вицепремиерът не е знаел за подслушване на командира на ВВС. \"Само мога да ви кажа, че Цанко Стойков е човекът, който имаше огромна заслуга при сключването на договора за F-16 и e един човек с авторитет в армията. Но въпреки това съм разпоредил на началника на отбраната да се направи служебна проверка кога са пристигали тези писма с искания, кога са връщани отговорите и, въобще, подробностите по тази тема\", каза Каракачанов. \"Ако има някаква проверка спрямо него, ще изчакаме резултатите от нея\", каза Каракачанов, попитан какво ще стане с ген.Цанко Стойков.", "date": "2020.01.30", "title": "Гешев получил SMS от президентството (ОБНОВЕНА + ВИДЕО)"}
{"url": "https://www.monitor.bg:443/bg/a/view/poiskaha-dojivot-bez-pravo-na-zamjana-za-ubieca-na-7-godishnata-kristin-187275", "text": "Доживотна присъда без право на замяна постанови състав на сливенския окръжен съд спрямо  21-годишния Мартин Трифонов, който  на 15 август м.г. уби 7-годишната Кристин  Георгиева от село Сотиря. Той ще трябва да заплати и 600 000 лв неимуществени вреди на близките на детето. То бе намерено мъртво под мост в центъра на селото, след като преди това Трифонов блудствал с нея, а след смъртта й направил опит да изнасили още топлото тяло. Делото премина по съкратената процедура. Разпитан беше само патоанатомът доктор Тома Чаушев, който е извършил аутопсията . В залата бяха близките на жертвата, които също така безмълно изслушаха пледоарията на защитника, който настоя за по-ниско наказание без обаче да се конкретизира за размера. През цялото време подсъдимият запази мълчание, не пророни и дума дори след като чу че влиза зад решетките до края на живота си при строг режим за изтърпяване В хода на досъдебното производство Трифонов заяви, че е извършил престъплението под въздействие на алкохол, той дори не познавал жертвата си. Мъжът има зад гърба си вече една присъда за блудствени действия и кражби през 2017 година. Наказанието си е  изтърпял в бургаския затвор, откъдето излязъл на свобода през май 2018 година. Момиченцето, на което предстояло да бъде първокласничка, бе намерено мъртво под моста над селската река, след като преди това пазарувало от местното магазинче.Трифонов бе задържан след продължило близо денонощие издирване. При опит за бягтство от преследващите го полицаи, се наложи той да бъде прострелян. Смъртта на малката Кристин стана повод за промяна в закона, която пресече възможността извършителите на тежки умишлени престъпления да се възползват от редукцията на присъдата при съкратено производство.  Магистратите в Сливен заседаваха за втори път по делото. Съдът прие заключението на патолога д-р Чаушев. Според него смъртта на Кристин е била неизбежна и неминуема, причинена от съчетана травма от удари с тъпи предмети. Разпитани бяха свидетели на роднините на убитото дете, които са граждански ищци по делото. Те бяха единодушни, че случилото се е огромна трагедия, като посочиха, че хората продават фамилната си къща в Сотиря, която им напомня за убитата Кристин. Майката на момиченцето пък каза, че иска да се самоубие. Обвиненията срещу 21-годишния Мартин Трифонов са три - за убийство, опит за изнасилване и блудство с малолетно дете. Пред съда окръжният прокурор Пламен Стефанов заяви, че обвиняемият, макар и млад, е обществено опасен, а деянието е извършено в условията на опасен рецидив. По думите на обвинителя, младежът няма ценностна система, а задоволява първичните си потребности. Затова и прокурор Стефанов поиска доживотна присъда. Психологичната експертиза на Мартин е показала, че страда от личностно разстройство, но е съзнавал какво извършва. Прокурорът посочи още, че не открива смекчаващи обстоятелства, освен самопризнанията му.", "date": "2020.01.30", "title": "Доживот без право на замяна за убиеца на 7-годишната Кристин (ОБНОВЕНА)"}
{"url": "https://www.monitor.bg:443/bg/a/view/haknaha-oon-syrvyri-vyv-jeneva-i-viena-sa-komprometirani-187274", "text": "Организацията на обединените нации е била подложена на хакерска атака, предаде Асошиейтед прес. Според поверителен вътрешен доклад на ООН, изтекъл до информационната агенция \"Ню хуманитариан\" и видян от Асошиейтед прес, десетки сървъри в офисите в Женева и Виена са били \"компрометирани\". Сред тях е и Върховният комисариат за правата на човека. Пожелал анонимност представител на Организацията заяви, че хакерската атака, която за пръв път била засечена през лятото, изглеждала \"сложна\", а размерът на щетите остава неясен. По думите на цитирания източник, нивото на сложност на атаката е било толкова високо, че е възможно зад нея да стои подкрепян от държава играч. Хакерската атака става на фона на растящо безпокойство за уязвимостта на компютрите и мобилните телефони, използвани от големи организации и правителства, частни лица и компании, отбелязва Асошиейтед прес.", "date": "2020.01.30", "title": "Хакнаха ООН, сървъри в Женева и Виена са компрометирани"}
{"url": "https://www.monitor.bg:443/bg/a/view/syprugata-na-kobi-s-emocionalno-poslanie-v-socialnite-mreji-187278", "text": "Ванеса Брайънт написа емоционален пост в социалните мрежи, с който благодари на всички, показали й подкрепа. Тя загуби съпруга си Коби Брайънт и 13-годишната си дъщеря Джиана в катастрофа с хеликоптер преди пет дни. Текстът й в „Инстаграм” събра над 6 милиона харесвания и множество коментари. „Моите момичета и аз искаме да благодарим на милионите хора, които ни показаха своята подкрепа и любов в този ужасен момент. Благодаря за всички молитви. Определено се нуждаем от тях. Ние сме опустошени от внезапната загуба на моя любим съпруг Коби, невероятния баща на нашите деца, и моята красива и сладка Джиана, привързана, внимателна и прекрасна дъщеря и невероятна сестра на Наталия, Бианка и Капри. Ние също сме опустошени заради семействата, които загубиха любимите си хора в неделя, и споделяме болката им. Няма думи, които да опишат нашата болка в този момент. Успокоява ме да знам, че Коби и Джиджи знаеха, че бяха толкова обичани. Ние бяхме благословени да ги имаме в живота си. Иска ми се да са тук завинаги с нас. Това бяха нашите красиви благословии, които ни бяха взети твърде рано. Не съм сигурна какъв ще бъде животът ни утре и е невъзможно да си представим живота без тях. Но ние се събуждаме всеки ден, опитвайки се да продължим, защото Коби и нашето бебе Джиджи ни осветяват, за да ни покажат пътя. Любовта ни към тях е безгранична и не може да бъде измерена. Просто ми се иска да мога да ги прегърна, да ги целуна и да ги благословя. Имаме ги тук с нас, завинаги. Благодаря ви, че споделихте с нас вашата радост, болка и подкрепа. Молим да ни дадете уважение и уединение, които ще ни трябват, за да преживеем това. За да почете семейството си от Team Mamba, Фондация за спорт Mamba, създаде Фонд MambaOnThree, за да помогне на другите семейства, засегнати от тази трагедия. За да дарите, посетете MambaOnThree.org. Благодаря ви много, че ни споменахте в молитвите си и че обичате Коби, Джиджи, Наталия, Бианка, Капри и мен“, написа съпругата на Коби.", "date": "2020.01.30", "title": "Съпругата на Коби с емоционално послание в социалните мрежи"}
{"url": "https://www.monitor.bg:443/bg/a/view/mugurusa-sreshtu-senzacijata-kenin-v-jenskija-final-v-melbyrn-187276", "text": "Гарбине Мугуруса, която има две титли от \"Големия шлем\", ще играе за първи път на финала на Откритото първенство на Австралия. Испанката стигна по последната фаза в Мелбърн, след като победи в изключителна битка поставената над номер 4 в схемата Симона Халеп със 7:6(8), 7:5. Мачът продължи малко повече от два часа, а на финала в събота Мугуруса ще се изправи срещу 21-годишната сензация София Кенин, която по-рано днес надви световната №1 Ашли Барти също с почти идентичен резултат 7:6(6), 7:5. Гарбине Мугуруса има две титли от Шлема – на ”Ролан Гарос\" през 2016 г. и на “Уимбълдън” година по-късно. До момента испанката и София Кенин са се изправяли един път на корта една срещу друга и това бе по време на China Open през миналата година, когато американската тенисистка постигна победата в три сета.", "date": "2020.01.30", "title": "Мугуруса срещу сензацията Кенин в женския финал в Мелбърн"}
{"url": "https://www.monitor.bg:443/bg/a/view/novo-iskane-za-zadyrjane-na-bivshija-kmet-na-pernik-187277", "text": "Специализираната прокуратура внесе в Специализирания наказателен съд искане за определяне на мярка за неотклонение „Задържане под стража“ на бившия управител на „ВиК“ Перник и бившия кмет на града, обвинени за извършени престъпления, свързани с водната криза в региона. Делото ще бъде насрочено за по-късно днес, съобщиха от прокуратурата. Бившият управител на ВиК-Перник Иван Витанов беше задържан за 72 часа по обвинение за умишлена безстопанственост и сключване на неизгодна за дружеството сделка. Заедно с него е задържана и изпълняващата длъжността кмет на Перник по време на изборите Севделина Ковачева.", "date": "2020.01.30", "title": "Ново искане за задържане на бившия кмет на Перник "}
{"url": "https://www.monitor.bg:443/bg/a/view/oficer-i-shpionin-vodi-po-nominacii-za-sezar-187252", "text": "Филмът на Роман Полански “Офицер и шпионин” води по брой номинации за награди „Сезар“. Те са цели 12, включително в ключовите категории “Най-добър режисьор” и “Най-добър филм на годината”. Това съобщиха организаторите на кинонаградите на пресконференция в Париж. Френският актьор Жан Дюжарден, на когото е поверена главната роля в лентата, ще се бори за приза за най-добър актьор. Коментирайки обвиненията в изнасилване срещу режисьора, Ален Терзян, президент на Академията за киноизкуство и технологии, отбеляза, че академията „не е инстанция, която трябва да има морална позиция“. Ако не се лъжа, 1, 5 милиона французи са го гледали”, отбеляза той. След „Офицер и шпионин“, по брой номинациите се нареждат филмите „Бел епок““ на Никола Бедос и „Клетниците“ от Ладжа Ли. И двата филма получиха по 11 номинации, включително за най-добра режисьорска работа. Франсоа Озон за “По волята божия” и Селин Сиама за работата върху филма Portrait de la jeune fille en feu също се борят в тази категория. Освен Дюжарден, за най-добра мъжка роля са номинирани Даниел Отьой, Дамиен Бонар, Венсан Касел, Реда Катеб, Мелвил Пупо и Рошди Зем. Номинираните за най-добра женска роля са Адел Енел, Ноеми Мерлан, Анаис Демустие, Ева Грийн, Киара Мастрояни, Дория Тилие и Карин Вияр. Припомняме, че наградата „Сезар“ се присъжда от Френската академия за киноизкуство и технологии от 1976 г. Тя е кръстена на известния авангарден скулптор Сезар Балдачини. 45-ата церемония по награждаването ще се проведе на 28 февруари в Париж в концертната зала „Плейел\".", "date": "2020.01.30", "title": "„Офицер и шпионин“ води по номинации за „Сезар”"}
{"url": "https://www.monitor.bg:443/bg/a/view/gotova-e-pyrvata-zarjadna-stancija-na-tesla-u-nas-187279", "text": "Πъpвaтa зapяднa cтaнция нa Теѕlа в Бългapия щe бъдe пpeд xoтeл \"Импepиaл\" в Πлoвдив. Tя вeчe e гoтoвa, нo ĸoмпaниятa щe изчaĸa пpиĸлючвaнeтo нa oбeĸтитe в Cъpбия, зa дa я oбяви oфициaлнo. Ha тepитopиятa нa зaпaднaтa ни cъceдĸa зapядни cтaнции щe имa в Бeлгpaд и ĸpaй Hиш. Избopът нa Πлoвдив e лoгичeн, тъй ĸaтo AM \"Tpaĸия\" e чacт oт ĸopидopa мeждy Зaпaднa Eвpoпa и Typция. Зapяднaтa cтaнция в Гpaдa пoд тeпeтaтa e c чeтиpи ĸoлoни зa зapeждaнe. Издaниeтo cпeĸyлиpa, чe тe щe бъдaт oт пpeдxoднoтo пoĸoлeниe нa тexнoлoгиятa и щe зapeждa c дo 150 kW. Oфициaлнoтo oтĸpивaнe ce oчaĸвa cлeд 2-3 ceдмици. Cпopeд дaннитe нa oтдeл \"Πътнa пoлиция\" в Бългapия имa 109 aвтoмoбилa Теѕlа и oбщo 1 185 eлeĸтpoмoбилa.", "date": "2020.01.30", "title": "Готова е първата зарядна станция на Тесла у нас "}
{"url": "https://www.monitor.bg:443/bg/a/view/zaklucheno-sirene-proverka-ne-go-lovi-187265", "text": "В последно време стана модерно да се „превеждат“ текстове, писани преди много години. В този стил народната мъдрост за покритото мляко оставащо недосегаемо за котката днес може да я „преведем“, като: заключено сирене проверка не го лови. От тази мъдрост се ръководят родните търговци, когато тръгнат проверки по магазините. Просто ги затварят, както  . Редно е да се запитаме на какво се дължи това. Дали пък не ги е страх да не разкрият дълбоко пазени търговски тайни? Или се опасяват да не им поискат нещо под тезгяха? Второто едва ли би станало в присъствието на медиите. Явно нещата опират до качеството на продаваната стока. У нас обикновено храната с лошо качество се предлага на почти вечна промоция. Според млекопроизводители истинско сирене по 6 лв. за килограм няма как да се произведе от мляко. За да стане толкова евтино в него трябва да се сложат всякакви заместители, включително и хидрогенирани растителни мазнини, получили популярното название палма. Затова и съвсем логично е като си изкарал на щанда неопаковани буци сирене с палма, но си „забравил“ да го напишеш на етикета и да ги сложиш на отделно място в дюкяна, да се опасяваш от санкция. И, разбира се, да му удариш ключа. От години мандрите, ползващи само мляко за произвежданите от тях продукти само от мляко, лансират идеята си за силно ограничаване и дори забрана на палмата. За съжаление при наличието на най-мизерни доходи в Евросъюза това в България трудно ще стане. Как с пенсия от 300 лева старите хора ще си купят качествено сирене или кашкавал? Може и да е възможно, но сигурно ще трябва да си ги позволяват максимум 2-3 пъти в месеца. Другият вариант е да си завъдят крава, овца или коза и да си произвеждат биопродукт. Нали вече и това е модерно. На село това би било възможно, но пенсионерите от градовете какво да правят, да се местят в селата ли? Налагането на ограничения изисква и голям капацитет на проверяващите. Публична тайна е, че малкото хора в хранителната агенция едва ли ще успеят да го направят, дори да са бързи като Супермен. Така всичко остава на съвестта на мандраджиите и търговците. След случая със заключването и опитите да не се допусне проверка едва ли ще си позволим да сме толкова доверчиви. В тази връзка е редно да се запитаме защо в големите градове като гъби след се появиха фирмени магазини на различни производители на всякакви традиционни храни. Някои се шегуват, че такива търговски обекти са повече не само от мандрите в страната, но и от броя на домашните животни, даващи мляко.", "date": "2020.01.30", "title": "Заключено сирене проверка не го лови"}
{"url": "https://www.monitor.bg:443/bg/a/view/tri-bezplatni-proceduri-pri-zybolekarja-za-vyzrastni-187246", "text": "По три безплатни процедури при зъболекаря за възрастни поема Националната здравноосигурителна каса (НЗОК). За пациент над 18-годишна възраст тя поема частично преглед и три процедури, които могат да бъдат едни и същи или комбинирани, например едно вадене на зъб и две пломби или само три пломби. Над това количество пациентът си плаща. Освен това, преди да седне на зъболекарския стол, той трябва да се информира дали денталният доктор има договор с НЗОК, тъй като не всички работят с нея. Децата и тийнейджърите до навършване на пълнолетие се полагат четири безплатни услуги. Те покриват покриват вадене, пломби или лечение на временни и постоянни зъби. Родителите обаче също трябва предварително да се информират дали зъболекарят работи с касата, тъй като не всички детско-юношески дентални доктори сключват договор с нея. От миналата година за хората между 65 и 69-годишна възраст се предоставя нова безплатна процедура. Касата отпуска по 200 лв. за направата на зъбна протеза на челюст за хора, който напълно са загубили зъбите си. Това са 400 лева за двете челюсти. От нея не се покриват коронките, мостовете, фасетите и имплантите. За тях пациентът ще трябва да доплати, но винаги ще бъде информиран предварително и ще се поиска съгласието му. Независимо че има определено количество безплатни зъболекарски услуги, следва да спазваме добра орална хигиена, която включва не само редовно миене на зъбите, но и почистване на езика със специални четки, които се продават в аптеките. Храните също имат отношение към красивата ни усмивка. Правилният начин на хранене може да ни помогне за справянето с голямото количество зъбна плака, пародонталните заболявания и възпалението на венците. Наред с поддържането на добра орална хигиена употребата на някои укрепващи храни спомага за здравето на нашите зъби и венци. Млякото не е важно само и единствено за здравето на костите ни, но и за нашите зъби. От него зъбите стават по-силни и по-здрави, то участва в образуването на апатитния кристал, чрез което спомага за добрата минерализация на зъбите. Калцият спомага за защитата на зъбите, пази челюстта силна и здрава. Пиенето на 1% нискомаслено или обезмаслено мляко ще помогне за набавянето на най-много хранителни вещества без допълнително натрупване с липидни плаки по стените на атрериите. Богатите на мазнини риби като сьомга и скумрия са едни от малкото добри хранителни източници на витамин D. Този витамин е важен за здравето на устната кухина, тъй като позволява на тялото да абсорбира и използва калция като хранително вещество. Портокалите са леката изненада тук, но трябва да се знае, че цитрусовите плодове заздравяват венците както и съединителната тъкан, която държи зъбите в костта. Витамин С в тях е мощен антиоксидант, който спомага за намаляване на възпалението, което пък може да предотврати или да забави развитието на възпалителни заболявания на венците. Зъбите се възползват и от водата. Водата помага за отмиване на остатъците от храната и поддържане на добрите нива на слюнчения ток. Слюнката всъщност е най-добрата защита в устата срещу кариес, тъй като съдържа протеини и минерали, които да неутрализират храните, разрушаващи зъбния емайл. Значението на флуора като есенциален микроелемент за превенция на зъбния кариес е доказан още през 40-те години на миналия век. В организма на възрастния човек се съдържат от 100 до 300 мг флуор, главно под формата на флуорапатит в костната и зъбната тъкан. В устната кухина той се намира в слюнката, зъбната плака, целуларните и хранителните остатъци. На практика този елемент намалява разтворимостта на емайла и инхибира бактериалния метаболизъм и ензимната активност на зъбната плака. Това, от своя страна намалява способността на микроорганизмите в плаката да произвеждат киселини, които се получават при разлагането на захарите. Освен това, този елемент предпазва зъбите от деминерализация, като същевременно подпомага възстановяването в емайла на минералите, които са изгубени под въздействието на киселините. В някои минерални води обаче се съдържа голямо количество флуор и техният прием от децата трябва да бъде контролиран, защото той може да увреди зъбките и да създаде кариеси. Затова се препоръчва марката вода да бъде избрана след консултация с детски стоматолог.", "date": "2020.01.30", "title": "Три безплатни процедури при зъболекаря за възрастни "}
{"url": "https://www.monitor.bg:443/bg/a/view/gyrcija-se-pazi-s-plavashta-ograda-ot-migranti-187267", "text": "Правителството на Гърция смята да построи плаващи заграждения, за да спре мигрантския наплив към гръцките острови, предаде AП. Нарастването на потока от бежанци и мигранти към остров Лесбос и другите източни острови доведе до пренаселеност на бежанските лагери. Поради това министерството на отбраната на страната предложи частни компании да се включат за период от 3 месеца в проекта за съоръжението. Оградата ще бъде с дължина 2.7 километра и ще се издига на 50 сантиметра над водата. Върху нея ще бъдат монтирани мигащи светлини. Предвижда се тя да струва 500 хиляди евро. В описанието на проекта се посочва, че ограждението ще има невоенно предназначение.", "date": "2020.01.30", "title": "Гърция се пази с плаваща ограда от мигранти "}
{"url": "https://www.monitor.bg:443/bg/a/view/mikrobus-se-obyrna-vyrhu-kola-v-mladost-187266", "text": "Микробус се блъсна в такси и се обърна върху лек автомобил тази сутрин пред общината на столичния квартал \"Младост 3\". От Министерството на вътрешните работи потвърдиха за инцидента. По първоначална информация, водачът на микробуса е преминал на червено, блъснал се е в такси и се  е обърнал странично върху лек автомобил. Двама човека са с леки наранявания и са откарани до болнично заведение. Заради инцидента е затруднено движението в района, променен е маршрутът на автобуси 305, 314 и 4", "date": "2020.01.30", "title": "Микробус се обърна върху кола в \"Младост\""}
{"url": "https://www.monitor.bg:443/bg/a/view/i-gruzinskata-patriarshija-nedovolna-ot-hazarta-na-bojkov-187268", "text": "В Грузинската патриаршия се проведе втора по ред кръгла маса на духовници и експерти, посветена на социалните опасности от все по-популярните лотарийни игри. Цел на срещата беше разработването на стратегия за намаляване на вредните последици от пристрастяването към “игрите на късмета”, което се отразява разрушително на семействата и на отделната личност. Обсъдени бяха мерки за предпазване от хазартна зависимост при юноши. Според организацията “Майки срещу хазарта” всеки пети грузински юноша е пристрастен към хазартните игри, а 90% от юношите на 17 години играят хазарт. Печалбите от хазарт в страната надвишават тези на банковия сектор. Според данни на патриаршията 400 хиляди семейства са пострадали от хазарта в страната. “Проблемът е многообразен и има нужда от също такава комплексна намеса. Статистическите данни, с които разполагаме, са много лоши, включително и за самоубийствата, и ако не спрем този бизнес навреме, може да очакваме ужасни резултати в близкото бъдеще за нашата страна. Бяха представени редица интересни инициативи по отношение на прилагането на международния опит към грузинската действителност”, заяви отец Андрей Цакмаидзе, говорител на прес-службата на Светия Синод. В срещата, инициирана от Грузинската патриаришя и УНИЦЕФ, участваха също представители на министерствата на финансите и на образованието, на Центъра за контрол по заболяванията, Световната здравна организация и др. Грузинските духовници обърнаха особено голямо внимание на необходимостта от повишаване на осведомеността на младите хора, които търсят лесен и бърз начин за спечелване на пари и така стават жертва на една зависимост, която разрушава целия им живот. Беше създадена работна група с участието на представители на патриаршията и съответните държавни агенции и на неправителествени организации, които да работят за приемането на законопроект за хазарта, чието гласуване се отлага вече повече от година. Интересна подробност е, че 25% от държавната грузинска лотария беше приватизирана от българския бизнесмен Васил Божков преди няколко години, другите 75% са собственост на Коба Гурцкая.", "date": "2020.01.30", "title": "И грузинската патриаршия недоволна от хазарта на Божков"}
{"url": "https://www.monitor.bg:443/bg/a/view/gugyl-zatvori-ofisite-si-v-kitaj-187269", "text": "Компанията Google отложи заради честванията на китайската Нова година затварянето на офисите си в Китай. Причината е епидемията, предизвикана от разпространението на коронавируса, съобщи онлайн изданието Verge, позовавайки се на изявление на представител на компанията. Говорителят на Google обясни пред интернет изданието, че така следва инструкциите на китайското правителство. Служителите на Google, които напускат Китай, както и служителите, чиито роднини наскоро са пристигнали от Китай, са длъжни да работят от вкъщи в карантинен период от 14 дни. В допълнение към закритите четири офиса в континентален Китай, компанията затваря и офисите си в Хонконг и Тайван. Преди това Apple и Facebook ограничиха командировките на служителите си до Китай. Американските авиолинии United и American започнаха да отменят редовни полети до Китай поради липсата на клиенти", "date": "2020.01.30", "title": "Гугъл затвори офисите си в Китай"}
{"url": "https://www.monitor.bg:443/bg/a/view/london-napuska-es-utre-187271", "text": "В петък Великобритания ще се превърне в първата държава, напуснала Европейския съюз (ЕС). Исторически момент, който премиерът на страната Борис Джонсън смята да отбележи по специален начин: на тъмните стени на резиденцията му на \"Даунинг стрийт\" 10 ще бъде прожектирано отброяване на секундите до излизането на страната от Общността. На пилоните около парламента ще бъде издигнат британският флаг. Специални монети с надписа \"Мир, благоденствие и приятелство с всички нации\" ще влязат в обръщение. Двама от британците, които ще съпреживеят този момент в директна близост до сградите на властта в Лондон, са Емили Хюъртсън и Стивън Брей. Двама британци на двата полюса - тя подкрепя Брекзит, той е срещу него. Единственото, което ги обединява, е страстта по темата. В новогодишната си реч премиерът Джонсън призова нацията да се обедини и да гледа напред, но Хюъртсън и Брей символизират тъкмо обратното - разделението в Обединеното кралство и раната, отворена от Брекзит, която няма да заздравее бързо.", "date": "2020.01.30", "title": "Лондон напуска ЕС утре "}
{"url": "https://www.monitor.bg:443/bg/a/view/real-madrid-i-valensija-prodyljavat-za-kupata-na-kralja-187270", "text": "\"Реал\" (Мадрид) се класира без проблеми за четвъртфиналите на турнира за Купата на Краля. „Белите” победиха съименниците си от \"Сарагоса\" с 4:0 като гост пред 31 500 хил. зрители на „Ла Ромареда”. Двубоят започна по мечта начин за мадридчани, след като Рафаел Варан откри резултата още в 6-та минута. Лукас Васкес успя да удвои в 32-та. През втората част футболистите на Зинедин Зинда вкараха нови две попадения дело на Винисиус (72) и Карим Бензема (79). Носителят на трофея \"Валенсия\" също продължава, но много по-трудно. „Прилепите” се измъчиха при гостуването си на третодивизионния Културал Леонеса, който в предишния кръг взе скалпа на \"Атлетико\" (Мадрид). Скромният отбор от Леон показа, че това не е случайно и докара срещата до дузпи, след като в редовното време и продълженията двата тима не успя да си отбележат. При 11-метровите наказателни удари футболистите на \"Валенсия\" все пак бяха по-точни и след 4-2 се класираха напред. Тази вечер ще се изиграят последните две срещи от тази фаза на турнира. \"Барселона\" приема \"Леганес\", а \"Севиля\" гостува на втородивизионния \"Депортиво Мирандес\". Останалит резултати: Тенерифе 3:3 Атлетик Билбао (2:4 след дузпи); Райо Валекано 0:2 Виляреал; Депортиво Бадахос 2:3 Гранада (2:2 в ред. време); Реал Сосиедад 3:1 Осасуна.", "date": "2020.01.30", "title": "\"Реал\" (Мадрид) и \"Валенсия\" продължават за Купата на Краля"}
{"url": "https://www.monitor.bg:443/bg/a/view/greta-podade-molba-da-stane-marka-naj-nakraja-187292", "text": "Шведската екоактивистка Грета Тунберг е подала заявка за регистрация на своето име, на на името на международното климатично движение на учениците „Петъци в името на бъдещето“ / „Училищни стачки за климата“ като търговска марка. Това съобщи самата тя в Instragram. „Мошеници, брандове, търговски интереси, парични отчисления и фондове... Първо: за съжаление, продължават да се намират хора, които се опитват да ме имитират или лъжливо да твърдят, че ме „представляват“, така че да стигнат до известни личности, политици, медии, артисти и т.н. Знайте, че това се случва, отнасяйте се с подозрение, ако към вас се обърнат „от мое име“ или името на някой, който уж ме „представлява“. Моля извинение от всички, попаднали на такива контакти и дори въведени в заблуждение от подобен род поведение“, написа Тунберг. „Второ, моето име и движението „Петъци в името на бъдещето“, „Училищни стачки за климата“ постоянно се използват с търговски цели без каквото и да е мое съгласие. Това се случва в маркетинга, продажбата на стоки и събирането на дарения под моето име и името на движението. Точно поради това аз подадох заявка за регистрация на моето име, „Петъци в името на бъдещето“, „Училищни стачки за климата“ и т.н. като търговска марка. Тази стъпка е с цел защита на движението и неговата дейност“, пише още екоактивистката. Тунберг подчертава, че движението „Петъци в името на бъдещето“ принадлежи на всекиго, който участва в него и не бива да се използва за индивидуални или търговски цели. По-нататък Тунберг съобщава, че заедно със семейството си учредява нестопанска организация, чиято цел е „способстване на екологичната, климатичната и социалната устойчивост, както и психическото здраве“. 17-годишната активистка Грета Тунберг стана известна особено след емоционалната си реч в ООН през септември 2019 г., която предизвика голям обществен отзвук, припомня ТАСС. В речта си на срещата за климата тя се обърна към държавните глави, че с празните си обещания са й отнели мечтите и детството. Тя упрекна също световните лидери, че не полагат достатъчно усилия за борба със замърсяването на въздуха. През 2018 г. Тунберг започна училищна стачка за климата – всеки петък тя протестираше сама пред сградата на шведския парламент. Примерът й беше последван от ученици и студенти в много страни по света. Прочети още на: https://www.dnes.bg/world/2020/01/30/greta-tunberg-stava-tyrgovska-marka-v-zashtita-na-ekodvijenieto.437525", "date": "2020.01.30", "title": "Грета подаде молба да стане марка, най-накрая"}
{"url": "https://www.monitor.bg:443/bg/a/view/d-r-daniela-medjidieva-svetovyrteji-ni-mychat-prez-zimata-187243", "text": "- Да, точно така, защото ниските температури предизвикват промени в оросяването. Хора, които имат високо кръвно налягане, го качват още повече през зимата. Освен това вестибуларният апарат има анатомична особеност - кръвоснабдява се само от една артерия. Всяко допълнително свиване на съдовете в тази зона влошава захранването и затова хроничните форми се обострят в този период. Има и сезонно проявени вестибуларни заболявания, които се отключват през пролетта и есента, точно на базата на тези промени в съдовете. Преминаването от по-топло към по-студено време е рисков период за хората с хронични вестибуларни смущения. - За съжаление все по-често. Аз имам над 30 години практика като отоневролог и забелязвам, че се занижава възрастовият праг, което се дължи на стрес, понякога на неправилно спортуване. Неправилното хранене, режимите също са фактор. -  О, да, много често младите момичета отключват вестибуларни смущения вследствие на диети. Понякога става дума за много тежки кризи, които влошават общото състояние. - Световъртежът е общо понятие. Той е проява на различни заболявания на вестибуларния апарат, от една страна, а може да се дължи и на други заболявания от общ характер, които дразнят вестибуларния апарат, който е датчик. Този датчик първоначално реагира като защитен механизъм. Минавайки бариерата на защитата, започват болестните процеси. В зависимост от това кои зони на вестибуларния апарат се дразнят имаме различни форми на световъртеж. Той може да е под формата на замаяност, т.нар. връщателен световъртеж, когато ние се въртим около предметите около нас. Често това е субективно усещане. В други случаи предметите се движат около нас. Вид световъртеж е и чувството за потъване (при движение, в легнало положение). Всички тези неща са много важни при анамнезата и поставянето на правилната диагноза. - Много е важно да знаем какви прегледи да направим на пациента: отоневрологичен, който включва определени проби; нистагмо-продуциран (има едни специфични потрепвания на очните ябълки). При тях трябва да имаме много добри познания, за да различим формите на нистагъм. През последните години много се говори върху обективните методики за диагностика на вестибуларния апарат. Тъй като, както казахме, вестибуларният апарат е много сложна структура, обективната диагностика е доста трудна. Може би затова различните обективни методики са много скъпи, при тях се използва сложен софтуер, за да могат да се регистрират промените на вестибуларния апарат. Нашата клиника е една от малкото в страната, която диагностицира и лекува пациенти с вестибуларни смущения. Аз самата имам специалност по УНГ и по отоневрология – ученик съм на създателя на българската отоневрология проф. Кехайов. - Той може да бъде симптом на различни животозастрашаващи състояния. В някои случаи е проява на миниеров синдром (заболяване на вътрешното ухо) или на едни кристалчета във вътрешното ухо, които не се лекуват с лекарства, а с рехабилитация. Но може да е проява и на обемни процеси в мозъка. Някои тумори, в зависимост от локализацията, могат да започнат с такива симптоми. Световъртежите могат да се дължат и на съдови заболявания, например хронична вертебробазиларна недостатъчност (недобро оросяване в шийния сегмент), метаболитни заболявания, например диабет, или пък проява на хипертонична криза. - Да, защото отоневрологията касае знания от областта на отоларингологията, неврологията и още много други специалности и причината е, че оплакванията от тези структури изискват познания за много заболявания. - При по-възрастните хора се срещат по-често вестибуларни смущения и те обикновено са следствие от други заболявания. Но, както вече споменах, все по-често имаме и съвсем млади пациенти. По отношение на половете жените са по-рисковата група, защото при тях има и наслагване на хормоналния фактор. Съществува и наследственост, отново по-често проявявана при дамите. Наследствеността пък се определя от друга специфика - човек се ражда с различен праг на дразнене на вестибуларния апарат. Знаете, има дечица, на които им става лошо при пътуване, докато други хвърчат по люлки, по различни екшън паркове и им няма нищо. Това е така, защото имат различен праг на дразнене. Хората, които са с по-нисък праг, се водят предразположени към развитие на всякакви смущения, свързани с вестибуларния апарат. В началото говорим за физиологична вестибулопатия, но в съчетание с други промени в организма тя се превръща в болест. - Хубавото е, че вестибуларният апарат филогенетично е развит по-късно и на фона на всички тези връзки с други структури, за които говорихме преди малко, много лесно вдига глава и се изправя. За разлика от друг сетивен орган, например слуха, който трудно може да бъде възстановен. - Първо да уточним, че обикновено вестибуларните смущения протичат с хронично рецидивиращ ход, но понякога имаме и остри състояния, които включват тежка вестибуларна криза със загуба на равновесие, бурни световъртежи, гадене, повръщане. Те изискват спешна диагностика със специализирана апаратура, за да може да се прецени за какво става дума, с какъв произход са оплакванията. Най-важното е да разберем дали пациентът да бъде хоспитализиран в отоневрология или да бъде насочен към друг специалист. Лечението с някои традиционни медикаменти за вестибуларни смущения може да маскира картината и да се изпусне сериозно заболяване.", "date": "2020.01.30", "title": "Д-р Даниела Меджидиева: Световъртежи ни мъчат през зимата "}
{"url": "https://www.monitor.bg:443/bg/a/view/zadyrjaha-bylgarin-s-30-kg-heroin-na-granicata-sys-syrbija-187258", "text": "45-годишен български гражданин бе задържан в Сърбия с 30 кг хероин. 57-те пакета с хероин са били укрити в специално изградени тайници в автомобила, който е бил управляван от българина.  Колата е с български регистрационни номера. Българинът е задържан на влизане в Сърбия през Граничния пункт Градина, Калотина от българска страна. Срещу 45-годишния българин с инициали З.Г. е с повдигнато обвинение за трафик на наркотици. Той е предаден на прокуратурата и в момента е с мярка задържане под стража за 48 часа, съобщават от вътрешното министерство в Белград.", "date": "2020.01.30", "title": "Задържаха българин с 30 кг хероин на границата със Сърбия"}
{"url": "https://www.monitor.bg:443/bg/a/view/mashtabna-operacija-sreshtu-alo-izmamnici-v-razgradsko-187259", "text": "Шестима души са били задържани при масирана операция срещу организирана престъпна група за измами на териториите на Шуменска и Разградска област, съобщи говорителят на ОДМВР в Шумен Ася Йорданова. Според информацията от ОДМВР - Шумен специализираната прокуратура и Главна дирекция \"Национална полиция\" извършват действия по разследването на телефонни измами, жертви на които са гръцки граждани. Извършват се претърсвания, изземвания и лични обиски на предполагаеми участници в групата, както и разпити на свидетели пред съдия.  Блокирани от полиция и жандармерия са две села - Дряновец и Стражец. В момента се провеждат претърсвания на различни адреси. По непотвърдена информация хората, занимаващи се с телефонни измами в района, са използвали сим карти от чужда държава. Главният прокурор Иван Гешев коментира: „Обещах на българските граждани и на българските пенсионери да направим всичко възможно, за да решим проблема с телефонните измами. Ако една държава не може да реши този проблем, означава, че нищо не може да свърши за гражданите си“. Ръководителят на държавното обвинение коментира акцията на Специализираната прокуратура и Главна дирекция „Национална полиция“, които извършват разследване срещу организирана престъпна група за телефонни измами на гръцки граждани, действала от територията на областите Разград и Шумен. „Аз изпълнявам обещанията си. В края на миналата година намалението на телефонните измами е почти 60%. От октомври до края на 2019 г. има извършена само една телефонна измама. В началото на миналата година, по това време, имаше между 10 и 15 на ден“, посочи още главният прокурор.", "date": "2020.01.30", "title": "Спецоперация срещу ало измамници в Шуменско и Разградско"}
{"url": "https://www.monitor.bg:443/bg/a/view/vitosha-vmesto-grip-puskat-vseki-den-avtobusi-do-planinata-187262", "text": "От днес, 30 януари, до 5 февруари автобусите до Витоша ще осигуряват всекидневен достъп до планината, съобщиха съобщиха от Столичната община. Промяната в разписанията на автобус 63 до \"Златните мостове\" и автобус 66 до \"Морени\" е във връзка със засиления интерес заради ваканцията на учениците от София и е одобрена от комисията по транспорт на Столична община. Центърът за градска мобилност\" и Столичен автотранспорт имат задача да организират безпроблемния превоз на пътниците, като при нужда ще бъдат пускани и допълнителни автобуси, посочиха от общината.", "date": "2020.01.30", "title": "Витоша вместо грип: Пускат всеки ден автобуси до планината"}
{"url": "https://www.monitor.bg:443/bg/a/view/reshavat-dnes-za-zaplatite-na-magistratite-187261", "text": "Пленумът на Висшия съдебен съвет ще вземе решение с колко да бъдат увеличени заплатите на магистратите. Кадровият орган беше планувал ръст на възнагражденията в съдебната система със 17% за настоящата година. Според разчетите на Министерството на финансите парите ще стигнат за 10% вдигане на заплатите. Това е предвидено за всички служители от държавната администрация.", "date": "2020.01.30", "title": "Решават днес за заплатите на магистратите"}
{"url": "https://www.monitor.bg:443/bg/a/view/v-rusija-razreshiha-lova-s-lyk-i-arbalet-187290", "text": "Любителите на лова в Русия вече ще могат да попълнят арсенала си с нов тип оръжие. От четвъртък в страната действа нов закон, разрешаващ да се ловува с лък и арбалет. Досега от тези оръжия беше забранено да се стрела по животни и използването им се допускаше само на спортни съревнования. Уточнява се, че лъковете и арбалетите ще могат да се купят без специален лиценз, а само срещу действителен ловен билет и наличие на разрешение за съхраняването им. Ограничение единствено се въвежда относно силата на дъгата на лъка. Според закона, за ловно оръжие се смятат само лъковете с не повече от 27 кг сила. За арбалета този показател е 43 кг. Сила. Нормативната база още забранява използването на подобно оръжие за самоотбрана. След покупката на ловен лък или арбалет, той задължително ще трябва да се регистрира в Руската гвардия.  ", "date": "2020.01.30", "title": "В Русия разрешиха лова с лък и арбалет "}
{"url": "https://www.monitor.bg:443/bg/a/view/planiskata-spasitelna-slujba-predupredi-za-lavini-187260", "text": "Времето в планините е динамично, наблюдава се силен вятър, снеговалежи. Би било опасно във високите части на планините, повишава се лавинната опасност, температурите са сравнително високи за тази част от годината, затова туристите трябва да подхождат с внимание към този фактор. Това заяви дежурният спасител от Планинската спасителна служба Ивайло Човиков. За днес е обявен жълт код за силен вятър в почти цялата страна. Спасителят уточни, че лавинната опасност е във всички планини на характерните за това места, на лавиноопасни терени и според вятъра на различни склонове с различни изложения. Той напомни, че силният вятър особено в планините е и фактор за измръзвания. \"Наблюдава се пренос на снежни маси, той води и до намалена видимост. Нека хората, които поемат към планините, да се подготвят адекватно - с добра екипировка, адекватно облекло, да не забравят да заредят мобилните си телефони\", допълни Човиков. Според него се е повишила застрахователната култура на хората и те се интересуват от това къде могат да си направят застраховки, какво включва застраховката. 8 или 10 компании правят такива застраховки. Но според него тенденцията е много повече хора да се качват в планината, така че и процентът на хората, които са неподготвени, също е доста голям. Имаме няколко регистрирани лавини в района на Рилските езера. Там има терени, които се използват за фрий райд каране на ски и сноуборд. Районът е достъпен заради наличието на лифт и влек. За щастие, голямата част от хората, които карат на подобни терени, са доста подготвени. Организират се и лавинни курсове от организации, които се занимават с подобен вид спорт, както и от нас, заяви още Човиков. Той уточни, че докато има сняг в планините опасността от лавини остава, разбира се според метеорологичните условия. \"За щастие последното денонощие няма сигнали за пострадали туристи в планините. Доста сигнали се получават от ски курортите. Най-честите случаи са с травми на крайници, коляно, ръка, има и по-тежки случаи, но те са по-редки - травми на таз, на глава, порезни рани\", разказа спасителят. Лавинната опасност е повишена поради по-високите температури, усиления вятър и снеговалежа, който предстои.", "date": "2020.01.30", "title": "Планиската спасителна служба предупреди за лавини"}
{"url": "https://www.monitor.bg:443/bg/a/view/jasni-sa-pyrvite-uchastnici-v-kato-dve-kapki-voda-snimki-187229", "text": "Вече са ясни имената на двама от участниците в предстоящия сезон на шоуто „Като две капки вода“. Това са актьорът Антоан Петров и певецът Георги Симеонов-JJ, който представи страната ни на \"Евровизия\" през 2018 г. като част от група групата Equinox. Те получават шанс за изява след като се явиха „на кастинг“ в социалните мрежи. Изборът и на двамата поставя прецедент в историята на предаването – за първи път ще участват 9 таланта. „Около 1600 души бяха участниците в онлайн кастинга – преценихме, че около една трета от тях имат необходим потенциал. Не съм очаквал, че зрителите ще са толкова активни в гласуването. Разликата между Антоан Петров и Георги Симеонов беше под един процент - това беше и и взетото решение да включим и двамата“, обясни продуцентът Магърдич Халваджиян пред Нова тв. Стартът на „Като две капки вода“ е насрочен за 24 февруари.", "date": "2020.01.30", "title": "Ясни са първите участници в „Като две капки вода“ (СНИМКИ)"}
{"url": "https://www.monitor.bg:443/bg/a/view/nov-geografski-centyr-na-es-ot-utre-187222", "text": "Малко германско селце се готви да стане новият географски център на Евросъюза, предаде ДПА. Малкото баварско селце Гадхайм ще придобие новия си статут, след като в полунощ в петък, 31 януари, излизането на Великобритания от съюза стане факт. За около 80-те жители на селцето, намиращо се в баварския регион Долна Франкония, вълнението от това, че ще се превърне в новия географски център на ЕС, обаче леко се е изпарило. Причината за това е дълго продължилия процес на раздялата между Брюксел и Лондон. Въпреки всичко в полунощ в петък то най-накрая ще се сдобие с новия си специален статут. Точните координати на селцето според Националния географски институт на Франция, който изчислява географския център на ЕС, са 9 градуса, 54 минути, 7 секунди източна дължина и 49 градуса, 50 минути, 35 секунди северна ширина. Гадхайм отдавна се готви за новия си статут след Брекзит; преди няколко месеца в селцето издигнали знамето на съюза. През 2017 г. жителите му качили сатирично видео в Ютюб, в което рекламират селото си като бъдещ център на евроактивност. В клипчето те дори призовават Шотландия да не организира втори референдум за независимост, за да не остава в ЕС, тъй като това щяло да лиши Гадхайм от специалния му статут. Във видеото жителите на Гадхайм също така се шегуват, че в отдалеченото селце има достатъчно място, за да приеме много от международните инвестиционни банки, които щели да \"напуснат Лондон и да прехвърлят централите си в новия център на ЕС\". Същевременно европейската комисия представи работната си програма за годината. Предвижда се тази година комисията да предложи промени, с които целта за постигането на икономика без използването на полезни изкопаеми до 2050 г. да се превърне в закон. Комисията ще изготви стратегия за използването на неличните данни в цифровата икономика, предложения за осигуряване на справедливи минимални заплати за работниците в ЕС, инициативи за справедливо данъчно облагане. До края на годината ЕК ще разработи нови стратегии за работа с държавите от Африка и Западните Балкани. Комисията ще предложи подобрения на процеса на присъединяване към ЕС.  ЕК ще предложи промени в областта на миграцията и убежището, както и стратегия за сигурност, с която се оказва подкрепа на държавите в борбата с тероризма и организираната престъпност, предотвратяването и откриването на хибридни заплахи, за повишаване на киберсигурността и устойчивостта на критичната инфраструктура. Комисията възнамерява да използва повече възможностите си за стратегическо прогнозиране, за да открива дългосрочните тенденции, да подобри определянето на целите си и да предприема подходи, съобразени с фактите. Целта ще бъде политиките да водят до осезаеми резултати и да улесняват живота на хората и дружествата, се посочва в съобщението на ЕК.", "date": "2020.01.30", "title": "Нов географски център на ЕС от утре "}
{"url": "https://www.monitor.bg:443/bg/a/view/novi-sluchai-na-koronavirusa-szo-zasedava-izvynredno-187263", "text": "Италианският министър на здравеопазването Роберто Сперанца предложи свикване на спешна среща на министрите на здравеопазването от ЕС, за да се обсъди разпространението на коронавируса в Европа. “Ситуацията е много сериозна, не трябва да се подценява. Говорим за девет случая на вируса в цяла Европа, няма да предизвикваме паника”, заяви министърът. Сперанца подчерта, че „международната координация е ключът към решаването на проблема с коронавируса“. Сперанца подчерта, че италианските власти, без да чакат специални инструкции от СЗО, \"са поставили възможно най-високото ниво на заплаха за общественото здраве и ще се опитат да запазят този твърд и сериозен подход, като избягват паниката\". Той похвали усилията на Китай по отношение на епидемията. На този фон китайските власти съобщиха, че още 38 души са починали от коронавируса 2019-nCoV в рамките на денонощие. Жертвите на болестта вече са най-малко 170. По данни на Националната комисия по здравеопазване на Китай, регистрираните случаи на заразени хора вече са 7711, а при други 12167 има съмнение, че са инфектирани с вируса. Потвърден е и първият случай на заболяването в Тибет - единствената част на страната, където то все още не беше разпространено. Междувременно беше съобщено, че в Световната здравна организация (СЗО) проведе извънредно заседание. Според генералния директор на СЗО Тедрос Аданом Гебреисус, само 1% от заболелите са извън Китай. \"Но в три други страни е регистрирано предаване на вируса от човек на човек\" - посочва той. Извън Китай са регистрирани над 50 случая. Сред страните, в които е проникнал вирусът, са Австралия, Виетнам, Германия, Канада, Малайзия, ОАЕ, Сингапур, САЩ, Тайланд, Франция, Южна Корея, Япония. Индия и Филипините съобщиха за първи случаи на зараза с новия коронавирус. В Индия е приет за лечение студент, завърнал се от Ухан. Той е поставен в изолация в болницата в Керала. Във Филипините 38-годишна китайка, пристигнала от Ухан, също даде положителна проба за наличието на новия коронавирус и сега се намира в правителствена болница. В Малайзия властите съобщиха, че не са разрешили на 14 пътници, пристигнали на 28 януари с полет от Ухан до Куала Лумпур, да влязат в страната. В Малайзия има 8 случая на заразата и те са все китайци, пристигнали от Ухан. Париж предвижда да върне с два самолета най-малко 350 европейски граждани, от които 250 са французи. Берлин обяви, че в идните дни ще пристъпи към евакуацията на 90 германци. В няколко южнокорейски града имаше протести срещу плановете на правителството да върне с четири полета около 700 южнокорейци. В градовете Асан и Чинчхон, намиращи се на около 80 километра от Сеул, демонстранти блокираха с трактори пътищата за достъп до сградите, избрани за центрове за карантина на завръщащите се от Ухан. Демонстранти в Асан замеряха с яйца министъра на вътрешните работи и сигурността Чин Йон и други южнокорейски представители, които дойдоха, за да разсеят безпокойството на хората. Някои протестиращи призоваха министъра да прибере в дома си някои от съгражданите им, които ще се върнат от Ухан, щом като счита, че те не представляват заплаха. Президентът на САЩ Доналд Тръмп създаде специална група, съобщи говорителката на Белия дом Стефани Гришам. Тръмп лично е ръководил заседанието на групата и й е поръчал да координира реализирането на мерки за реакция на американското правителство на новия коронавирус, както и да го информира за състоянието на нещата. Великобритания отложи планирания полет за евакуация на своите граждани, защото не е получила необходимите разрешителни от Китай. Планира се евакуираните британци да бъдат докарани във база на британските кралски военновъздушни сили. Австралийските граждани от китайския град пък няма да бъдат допуснати в континентална Австралия, а ще бъдат закарани на малък карантинен остров в Индийския океан. Там евакуираните ще останат 14 дни, за да е сигурно че няма да донесат заразата на континента. Нова Зеландия обяви, че са се разбрали с властите в Канбера евакуираните техни граждани също да бъдат карани на остров Рождество - около 2 000 км от континента. Съобщението предизвика спор, тъй като островът е най-известен като център за задържане на мигранти, който е подложен на критика заради условията и предполагаемите нарушения на правата на човека. Премиерът Бойко Борисов заяви, че властите са в постоянен контакт с българите живеещи в Китай. „Имаме готовност да си приберем гражданите. В различни държави започват да се появяват заразени хора, което значи че тази епидемия ще нарасне много. Трябва сериозно европейско решение, защото никоя държава не е в състояние да се бори сама“, коментира Борисов.", "date": "2020.01.30", "title": "Нови случаи на коронавируса, СЗО заседава извънредно, Италия предлага спешна среща, Тръмп създаде специална група"}
