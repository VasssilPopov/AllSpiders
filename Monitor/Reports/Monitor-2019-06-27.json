{"url": "https://www.monitor.bg:443/bg/a/view/izlojba-vyv-viena-pochita-bylgarska-arhitektka-169084", "text": "Във виенската изложбена зала Рингтурм е открита изложба, посветена на творчеството на българската архитектка Стефка Георгиева, която е автор на десетки обществени и жилищни сгради на емблематични места в България, съобщиха от мрежата за международни връзки на Община Виена. Георгиева е сред най-ярките примери за универсален архитектурен език, използван от архитектите през втората половина на ХХ век, независимо от коя страна на Желязната завеса са работили. Изложбата може да бъде посетена до 27 септември. По същото време от българската художничка Даниела Костова. Архитект Стефка Георгиева е оставила траен отпечатък върху развитието на архитектурата в България. Като признание за нейния талант, през 1973 г. тя е назначена за ръководител на група в Главпроект, а от 1981 г. е ръководител на отдел в Софпроект. По това време това са двете най-важни държавни служби в областта на градското проектиране. Стефка Георгиева следва от 1942-1944 г. архитектура в Техническия университет в Мюнхен, но прекъсва следването си в Германия заради Втората световна война. По-късно продължава в София, където през 1947 г. завършва Държавната политехника. По нейни проекти са построени много обществени и жилищни сгради и комплекси, сред които хотелите \"Люляк\" и \"Мак\" в спортната зала за тенис \"София\", жилищна група с 3 високи блока за дипломатическия корпус в София, хотелски комплекс „Фрегатата“ и други хотели и ресторанти в курорта „Слънчев бряг“, хотел на Държавния съвет в правителствена резиденция „Бояна“, вили-резиденции за Държавния съвет в Евксиноград и др. В края на 70-те години Стефка Георгиева се ориентира професионално към Африка. Разработените от нея проекти за големи спортни зали, търговски центрове и хотели в Нигерия остават неосъществени поради нестабилната политическа обстановка в страната. Изключителния усет за работа с материалите и детайлите Георгиева е развила по време на следването си в Мюнхен при именития немски архитект Ханс Дьолгаст. Работейки в държавните институции на социалистическа България тя успява да включи оригинален прочит на дръзкото архитектурно движение \"брутализъм\". В социалистическа България \"брутализма\" се насърчава от правителството, но за разлика от страните в Западна Европа у нас той е използван преди всичко в построяването на важни обществени сгради или жилищни сгради за номенклатурата.", "date": "2019.06.27", "title": "Изложба във Виена почита българска архитектка "}
{"url": "https://www.monitor.bg:443/bg/a/view/tiho-che-mirishe-169078", "text": "Като човек, роден след 1989 г. и слушал през целия си съзнателен живот за прехода, мога да го опиша с две думи – приватизация и заменки. Хем че още не ми става ясно излязохме ли от този преход, или и настоящето е част от него. В последните десет години пък думата „морал“ става все по-известна. Нищо че не се използва по предназначение. На заседанието на Столичния общинския съвет в четвъртък една заменка от времето именно на този преход нажежи страстите. Общински съветници от ДСБ обвиниха управляващите местното кметство в раздаване на имоти в Борисовата градина. Но някак си забравиха голяма част от тях по кое време се оказаха в ръцете на частници. От ГЕРБ веднага им припомниха, че времената на заменки тип „кон за кокошка“ се случваха именно по времето на СДС, а хора от него по-късно създадоха ДСБ. Заменката на Юлия Берберян, която срещу 15 апартамента получи 21 декара имот в Борисовата градина, в годините се превърна в пример именно за това как са се получавали апетитни общински терени. В днешно време точно малките десни формации, като ДСБ, са с най-кресливите гърла, които се опитват да ни преподават какво значи морал в политиката. Чудят се от коя дупка в София да изровят скандал. Денонощно следят дали някой подлез се е наводнил, или някой заплес се е спънал в новите колчета на „Граф Игнатиев“. Постоянно обясняват колко пари и за какво е откраднала общината. Не ме разбирайте погрешно - всеки лев на столичани трябва да бъде следен как се харчи, но е твърде несериозно именно царете на заменките да се правят на касички, загрижени за парите на хората и за имотите на общината. Моля ви, господа! Както не признаваме наследниците на комунистическата партия за новите социалисти у нас, така да не се бъркаме, че откъснатите демократи от СДС нямат нищо общо с приватизация и заменки. По-добре по тази темата мълчете, че колко повече се рови в нея, толкова повече мирише! То това с морала не е като топла вана. Да се пльоснеш в нея и после да си чист като сълза. И като ги слушам демократите, една мисъл на Роналд Рейгън ми идва на ум: „Политиката е втората най-стара професия. Мисля, че е твърде близка до първата.“ А като говорим за тази древна професия, нека не забравяме, че именно хора на ДБС участваха в управлението на Бойко Борисов, а после се отрекоха от него. Да не забравяме, че хора, съюзили се с тях на европейските избори през 2014 година, участваха в управление, начело със Сергей Станишев, а уж се водят демократи. Подобно поведение не ви ли прилича именно на най-древната професия?", "date": "2019.06.27", "title": "Тихо, че мирише "}
{"url": "https://www.monitor.bg:443/bg/a/view/otrovnata-riba-drakon-debne-po-moreto-paralizira-nervnata-sistema-169086", "text": "Отровната риба морски дракон дебне по плитчините на родното Черноморие. Поне по дузина курортисти попадат в токсикологията във Варна, съобщиха от там. Гадината дебне туристите от дъното на морето, зарита в пясъка. От там се подават само очите й, с които следи набелязаната жертва. Някои сами попадат в капана й, тъй като се опитват да я уловят с голи ръце, защото по външен вид много напомня попчетата. Морският дракон е най-отровната в нашето Черноморие. Шипът й, с който убожда, съдържа токсин, от който най-слабата реакция е повишаване на температурата и оток. В повечето случаи обаче той отича и губи чувствителност. Ако човек е алергичен, токсичното вещество на дракона парализира периферната нервна система, поясниха токсиколози и допълниха, че раните от него зарастват много бавно. „Морският дракон е     които при убождане може да причинят подобни алергични реакции“, потвърдиха и от Института по океанология във Варна. От института не са извършвали изследвания върху популацията на морския дракон и не могат да кажат дали това лято ще има по-голямо присъствие. Този вид е топлолюбива дънна риба и при затопляне на водата излиза в плитчините. Невъзможно е човек да се предпази от нея, тъй като стои заритая в пясъка, като се подават само очите й. Опасна е, когато се настъпи неволно и се улучи шипът. При улов в мрежа или на въдица най-честите й жертви са неопитните рибари. Къпещите се могат случайно да настъпят морския дракон, заровен в пясъка, а водолазите – да го хванат по време на подводно плуване, както и неопитните рибари. Все пак рибарите са категорични, че рядко се стига до смъртен изход, но във всички случаи рани, причинени от морски дракон, зарастват много бавно.     което е вид акула. То също жили с отровни шипове. Ако акулата нападне, нейните остри израстъци могат да пробият водолазен костюм, казват препатили. Рибарите също рискуват да получат наранявания, когато я хващат в мрежите си заедно с други риби. В резултат на убождане в организма на пострадалия може да започнат възпалителни процеси, отоци и повишаване на температурата. Контактът с медузите аурелия и корнерот също е опасен поради жилещите клетки в техните пипала. При ужилване се получават рани като от изгаряния и това е особено опасно за очите. Друг опасен обитател на Черно море е скатът, наричан още морска котка. Според стари морски вълци той не напада първи, но ако бъде раздразнен, например при опит да бъде хванат за опашката, ще нанесе с костния си шип удар, който може да бъде крайно болезнен. Известни са случаи, в които морската котка е пробивала ботуши на рибари, които са имали глупостта да я притесняват. Морският скорпион (морски таралеж) също има отровни шипове и бодилчета. Ако човек се надене на тях, получава язви, които не зарастват дълго време. Зарази тръгнаха от кърлежи и комари, съобщиха междувременно от Националния център по заразни и паразитни болести. Само през последната седмица са регистрирани     известна повече като лаймска болест. С нея хората се инфектират след ухапване от членестоногото, когато хоботът му остане в човешкото тяло. От началото на годината в страната има общо 103 случая, които са потвърдени лабораторно. За същия период през изминалата година са регистрирани 153 случая. Ако се диагностицира навреме, лаймската болест е напълно лечима. Когато обаче откриването й закъснее, тя може да порази редица органи и системи в човешкото тяло. Най-тежко тя засяга кожата, ставите и дори сърцето. Нарастват случаите и на инфектирани с марсилска треска от заразени комари. За последната седмица в страната са регистрирани 9 такива случая, а през предишната са били с 3 по-малко. За тази година към момента са съобщени и потвърдени лабораторно 44 случая. Един случай на туларемия след консумация на заразено животно, ухапано от плъх, са регистрирали инфекционистите също през миналата седмица. Към момента той не е потвърден, очаква се да излязат резултатите от серологичните проби. От началото на годината към момента е имало общо 2 такива случая, които обаче са потвърдени.", "date": "2019.06.27", "title": "Отровната риба дракон дебне по морето, парализира нервната система"}
{"url": "https://www.monitor.bg:443/bg/a/view/mimi-hristova-stigna-finala-v-minsk-169085", "text": "Мими Христова се класира за финала в борбата (категория до 57 кг) на Европейските игри в Минск. Тя си осигури място в битката за златото след победа с 6:2 точки срещу туркинята Бедиха Гюн. Преди това Христова тушира Франческа Инделикато (Ит) на 1/8-финалите в кат. до 57 кг., а на 1/4-финалите взе реванш с с 6:0 т. от Альона Колесник (Азер) за загубата на европейското с туш. Световната и европейска шампионка Тайбе Юсеин (62) стартира с 6:0 над Габриела Шлейс (Унг). После взе 4:0 срещу бронзовата медалистка от световни първенства Йохана Матсон (Шв), като спечели 3 точки в първата и една във втората част. На полуфинала обаче българката бе спряна от световната и двукратна европейска шампион Юлия Ткач от Украйна, която спечели с 11:8 точки. Единствената загуба на 1/8-финалите допусна златната медалистка от турнира по самбо Мария Оряшкова (76). Тя отстъпи с 0:10 на Алла Белинска (Укр), която после загуби от Еп Мяе (Ест), трета на световното 2015-а и европейското през 2017-а и не успя да я изтегли през репешажите. Миглена Селишка (50) пък надви с лекота и 11:0 Анжелика Ветошкина (Рус), но загуби с 1:2 от Оксана Ливач (Укр) на 1/4-финала. Ливач стигна до финала в надпреварата и така изтегли Селишка в битка за бронза чрез репешажите. За бронз излиза и София Георгиева в кат. до 68 кг.", "date": "2019.06.27", "title": "Мими Христова стигна финала в Минск"}
{"url": "https://www.monitor.bg:443/bg/a/view/maslodajnata-roza-bezcenna-systavka-za-krasiva-koja-prez-ljatoto-169081", "text": "Лятото е време за слънце и забавления на открито. Добре е обаче да вземете мерки и да предпазите кожата си от силните слънчеви лъчи, които, както знаем, не са никак благоприятни за нея. Козметиката на REFAN предлага няколко серии, особено подходящи за ефективна грижа през летните месеци. Това се дължи на включените в съдържанието им продукти от маслодайна роза, които, в съчетание с останалите им активни съставки, действат благотворно на кожата. Ефикасна грижа за възпалената и дехидратирана кожа  след продължително излагане на слънце осигурява серия Кралица роза. Високото съдържание на натурални розови продукти в нея - розова вода, розово масло и конкрет, действат противовъзпалително, хидратиращо и мощно регенериращо. Козметиката за лице и тяло Кралица роза предлага пълна гама от козметични продукти за чувствителна кожа, които много бързо възвръщат  нейния здрав и сияен вид. Те успокояват  при слънчево изгаряне, хидратират и заздравяват кожата, без да оставят мазни следи. За успокояване на кожата след слънчевите лъчи можете да се доверите на продуктите от козметичната серия Snail and Rose Perfection, която осигурява цялостна грижа за лицето и е подходяща за всеки тип кожа. Тя е продължение на една от най-популярните и успешни серии на REFAN -  Snail Perfection, също препоръчвана за употреба след слънчеви бани. Продуктите от Snail and Rose Perfection са обогатени с екстракт от охлюви и органична розова вода - ROSA DAMASCENA. Комбинацията от двете активни съставки възстановява кожата, като я овлажнява в дълбочина и възвръща нейната еластичност. Екстрактът от охлюви стимулира клетъчните функции и по този начин възстановява и заздравява кожата, хидратира и забавя стареенето. Органичната розова вода овлажнява и омекотява, действа успокояващо и противовъзпалително. Подобрява кръвообращението и поддържа водния баланс в обмяната на веществата.  Друга подходяща за лятото козметична серия на REFAN, разработена на базата на розови продукти, e Йогурт и розово масло. Тя съчетава  най- известните в цял свят български продукти– киселото мляко и маслодайната роза, така че да се засили благотворното им влияние върху човешкия организъм. В нея тонизиращото, регенериращо и противовъзпалително действие на розовото масло се допълва от свойствата на йогурта, който овлажнява, омекотява и заглажда сухата и проблемна кожа, като я прави гладка, мека, еластична и хидратирана в дълбочина. Серията Йогурт и розово масло съдържа продукти за лице, тяло, ръце и коса и позволява цялостна грижа за кожата през лятото. Като подходящи за ежедневно освежаване козметолозите на REFAN препоръчват и използването на розовите води, произвеждани от козметичния бранд, които приятно разхлаждат и тонизират кожата през горещите летни дни.", "date": "2019.06.27", "title": "Маслодайната роза – безценна съставка за красива кожа през лятото"}
{"url": "https://www.monitor.bg:443/bg/a/view/prezidentyt-na-tunis-v-bolnica-zaginali-pri-dva-atentata-169075", "text": "Президентът на Тунис Бежи Каид Есебси бе приет в болница заради \"сериозно неразположение\", съобщи неговата канцелария. Засега не се дават повече подробности за състоянието на 92-годишния Есебси. Туниският президент беше хоспитализиран за кратко и миналата седмица, отбелязва Асошиейтед прес. Есебси е първият свободно избран президент на Тунис след победата си на изборите през 2014 г. Неотдавна той обяви, че няма да се кандидатира за втори мандат на изборите през ноември, като заяви, че страната трябва да се управлява от някой по-млад. Един полицай беше убит, а осем души - ранени, при два самоубийствени атентата в столицата на Тунис днес, предадоха Асошиейтед прес и Ройтерс. При първата атака в град Тунис, срещу полицейски патрул близо до френското посолство, един полицай бе убит, а трима цивилни и втори полицай бяха ранени, съобщи министерството на вътрешните работи.  След това четирима души бяха ранени при втори самоубийствен атентат, който според местно радио е бил извършен на паркинга на службата за борба с тероризма. През март 2015 г. 21 туристи и един полицай бяха убити от въоръжени нападатели в музея \"Бардо\" в столицата Тунис. Три месеца по-късно 38 туристи, главно британци, бяха убити при нападение в хотел в крайбрежния град Сус, припомня ДПА.", "date": "2019.06.27", "title": "Президентът на Тунис в болница; загинали при два атентата"}
{"url": "https://www.monitor.bg:443/bg/a/view/prodajbite-na-saundtraka-kym-rodi-se-zvezda-minaha-6-miliona-169074", "text": "Албумът към тоталния блокбастър с Лейди Гага и Бради Купър \"Роди се звезда\" постигна двойно платинен статут в САЩ, а по света надхвърли продажби от 6 милиона броя, съобщи Variety. Албумът A Star is Born оглави класациите през 2018 г. и остава с най-големи продажби през тази година. Феновете коментират, че екранното привличане между поп чудовището и холивудският актьор във филма се чувства и в албума. Саундтракът беше посрещнат с възторг и от специалистите. Водещият сингъл Shallow, написан от Лейди Гага, Марк Ронсън, Антъни Росомандо и Андрю Уайът, спечели награда \"Оскар\" за най-добра песен и \"Златен глобус\" за най-добра оригинална песен. Още четири песни от саундтрака към лентата попаднаха в класацията на \"Билборд\" за сингли Хот 100 - I'll Never Love Again, Always Remember Us This Way, Is That Alright? И Maybe It's Time.", "date": "2019.06.27", "title": "Продажбите на саундтрака към  \"Роди се звезда\" минаха 6 милиона"}
{"url": "https://www.monitor.bg:443/bg/a/view/levski-podpisa-s-avstrijskija-goladjija-deni-alar-169080", "text": "„Левски“ подписа договор с австрийския нападател Дени Алар. Играчът ще бъде преотстъпен за една година от „Рапид“ (Виена), с опция за закупуване за още две години, съобщи официалният сайт на „сините“. 29-годишният Алар идва с впечатляваща визитка – има над 100 гола в елита на австрийската Бундеслига, а освен това две поредни години (2017 и 2018) завършва на второ място в класацията на голмайсторите. Новото попълнение на „Левски“ има и два мача за националния отбор на Австрия, както и 16 мача и 4 гола за младежката формация. Веднага след подписването на договора Алар се присъедини към лагера на тима във Фюген и сподели първите си впечатления от „сините“. Голаджията призна, че идва в отбора със съдействието на треньора Петър Хубчев. \"Добрите разговори, които имах с Петър Хубчев, ме убедиха, че „Левски“ е най-точният клуб за мен в момента“, сподели новото попълнение. Отношение по трансфера взе и агентът му Франк Шрайер, според когото сделката е изгодна за всички страни. „В лицето на “Левски” намерихме един много реномиран клуб. Там Дени Алар може отново да се концентрира върху голямата си сила - вкарването на голове\", допълни Шрайер. Двубоят е на 11 юли в Словакия, а „сините“ бяха зарадвани с добра новина относно голмайстора от последния сезон Станислав Костов. Стана ясно, че острието ще бъде на разположение за реванша на стадион \"Георги Аспарухов\", след като е наказан само за първата среща. Националът получи директен червен картон в последното домакинство на 26-кратните шампиони в Лига Европа срещу тима от Лихтенщайн - „Вадуц“, когато столичани победиха с 3:2, но с общ резултат 3:3 напуснаха безславно надпреварата. Преди няколко дни от УЕФА са пратили писмо до офисите на „Левски“, че българският голмайстор е наказан само за първата среща в Словакия.", "date": "2019.06.27", "title": "„Левски“ подписа с австрийския голаджия Дени Алар"}
{"url": "https://www.monitor.bg:443/bg/a/view/osigurjavat-14-novi-linejki-za-kyrdjali-169079", "text": "„Град Кърджали и областта ще получат общо 14 нови линейки, които ще бъдат доставени по линия на големия проект за модернизация на спешната помощ в страната. Първата линейка тип Б вече е в Спешния център в града, втората – тип С се очаква през средата на месец юли“. Това заяви министър Кирил Ананиев при посещението си в областния град. Той присъства на представянето на две високотехнологични линейки, с които ще разполага Центърът за спешна медицинска помощ в града. Санитарните автомобили са закупени по проект „Получаване на спешна/ ежедневна медицинска помощ чрез насърчаване на иновациите в трансграничния регион Гърция-България”. „Това е район с труднодостъпни места, а с новите линейки ще се осигури здравна грижа за всеки пациент. Линейки с такъв тип оборудване няма на други места у нас“, посочи министър Ананиев. Той коментира, че основен момент в проекта за трансгранично сътрудничество е повишаването капацитета на здравните специалисти от двете страни на границата, обмяна на опит, както и намаляване на негативните ефекти от пътно-транспортните произшествия и инцидентите в пограничните региони.", "date": "2019.06.27", "title": " Осигуряват 14 нови линейки за Кърджали "}
{"url": "https://www.monitor.bg:443/bg/a/view/test-za-bezdushie-169066", "text": "Очевидно за чиновническото бездушие няма граници, след като майката на 6 годишната Мария, (която почина преди дни от левкимия), е получила писмо, че дължи от дарителската сметка 14 хиляди лв. за лекарства. Няма да припомняме скандализиралия обществото случай. Проблемите с животоподдържащите лекарства за онкоболни обаче се разрастват, защото и от Северозападна България пациенти и лекари заплашват с протести, заради липсата им с месеци. Затова няма как майката на Мария да не поставя въпроса с безумната бумащина за лечение на заболяване, което се поема от здравната каса. Откъде накъде ще се правят дарителски сметки, за да се улесни вносът на лекарствата за пациентите. Прави са и онкоболните, защото има проблем между касата и фирмите доставчици. Очевидно схемата, наложена преди няколко години болниците сами да договарят лекарствата куца. И трябва да се намери решение – или да се върнат държавните доставки, или да се улесни мениджмънтът на болниците. Тупането на топката и търсенето на вина не помага на никой. Нито пациентите, нито лекарите ще са спокойни сред подобно напрежение – едните на ръба на смъртта, другите – в постоянен стрес, че са с вързани ръце. Известна е приказката на Вуте, че ако е толкова спешна работата, ще я свърши някой друг. Крайно време е да се сложи край на този любим на чиновниците подход. Цената за това бездушие е човешки животи. Няма как да останем безучастни.", "date": "2019.06.27", "title": "Тест за бездушие "}
{"url": "https://www.monitor.bg:443/bg/a/view/obshtina-bansko-glasuva-novi-20000-leva-za-manastira-georgi-zograf-v-sveta-gora-169070", "text": "Общинските съветници в Банско и тази година гласуваха финансова помощ в размер на двайсет хиляди лева за ремонт на манастира „Свети  вмчк  Георги Зограф” в Света гора по предложение на кмета Георги Икономов.  Парите ще се насочат преди всичко за продължаване реставрацията на манастирското крило, известно като Банската махала. Там се намира килията на отец Паисий, роден в Банско, където той завършва „История славянобългарска.“    Община Банско от доста години помага във възстановяването на българската Света обител в Атон с пари, доброволен труд на банскалии и хранителни продукти за монасите. Всяка година хиляди миряни не само от България се стичат в манастира, издигнат още през Х век.", "date": "2019.06.27", "title": "Банско дава още 20000 лева за манастира „Георги Зограф“ в Света гора"}
{"url": "https://www.monitor.bg:443/bg/a/view/sydyt-vyrna-delo-za-dvojno-ubijstvo-na-prokuraturata-169071", "text": "Обвинителен акт по дело за двойно убийство в гурковското село Паничерево, през нощта на 21 срещу 22 октомври беше върнат обратно на прокуратурата за отстраняване на явни фактически противоречия и грешки.Решението е на състав на старозагорския окръжен съд, заседавал на 27 юни. При инцидента, разиграл се по време на шумен пиянски запой в дискотека на центъра на селото бяха убити 39-годишния Иван А. и 23-годишният му си Антон, с тежка рана в гърдите от нож в болницата бе откаран и братът на загиналия - Михаил. Жертвите са от ромския квартал в Николаево, мелето е станало заради разменени остри реплики между две големи групи празнуващи под  песните на фолкизпълнителката Мира. В разпрата, при която е било изпочупено оборудването на заведението и са прозвучали няколко пистолетни изстрела са участвали две дузини роми от Николаево, Паничерево и Нова Загора. Първоначално бяха задържани 26-годишната новозагорка  Виолета Ангелова и братовчед й, 23-годишният Ангел Сашев, на които бяха наложени постоянни мерки за неотклонение „задържане под стража“. В последствие прокуратурата привлече като обвиняем и 25-годишният им съгражданин Митко Стоянов. И на тримата са подигнати обвинения за умишлено умъртвяване на повече от едно лице, извършени по особено мъчителен начин и по с особена жестокост.При Ангел престъплението е в условията на рецидив, а при Митко има и нанесена средна телесна повреда . Законът предвижда за тези престъпления 20 години затвор или доживотна присъда без право на замяна. При гледането на мерките за неотклонение през 2017-а година Виолета и Ангел заявиха, че нямат спомен за случилото се в дискотеката. Самите те били жертва на побой: лявото око и лявата ръка на жената пострадали от удар с метален прът, а счупена бутилка почти  отнесла едното  ухо на младия мъж. До отстраняване на допуснатите противоречия обвиняемите остават в следствения арест.", "date": "2019.06.27", "title": "Съдът върна дело за двойно убийство на прокуратурата"}
{"url": "https://www.monitor.bg:443/bg/a/view/evropol-zaplahata-ot-terorizym-v-evropa-e-visoka-169073", "text": "Заплахата от тероризъм, особено от радикални ислямисти, продължава да е висока в Европейския съюз, заяви днес Европол в доклад, цитиран от ДПА. Данните на европейската полицейска служба показват, че през 2018 г. е имало по-малко нападения от предходната година, но са били осуетени повече опити на джихадистки групи. Според доклада при терористични нападения през 2018 г. в ЕС са били убити 13 човека, а всички извършители са били джихадисти. Увеличаването на арестите на десни екстремисти в ЕС от 20 през 2017 г. на 44 през 2018 г. \"показва, че екстремисти с различна ориентация все повече смятат насилието за оправдано средство за противопоставяне\", посочва Европол. Държавите от ЕС са съобщили за 129 терористични нападения през 2018 г., от които 24 са се провалили или са били осуетени. През 2017 г. са били докладвани 205 атаки. Според доклада сепаратисти или етнонационалисти са извършили или са се опитали да извършат 83 нападения миналата година, превръщайки се в най-голямата група извършители.", "date": "2019.06.27", "title": "Европол: Заплахата от тероризъм в Европа е висока "}
{"url": "https://www.monitor.bg:443/bg/a/view/vin-dizel-zapochna-snimki-na-byrzi-i-jarostni-9-169046", "text": "Екшън звездата Вин Дизел се похвали, че клапата на деветата част на „Бързи и яростни“ е вече щракнала. Това актьорът направи с видео в социалните мрежи, за което позира заедно с Мишел Родригес, която също ще се завърне в поредицата. След като режисира четири заглавия от франчайза, начело на продукцията ще се завърне добрият познайник на високоадреналинния жанр Джъстин Лин. Подробности около сюжета обаче все още се пазят в тайна. Натали Емануел, Тайриз Гибсън, Крис Бриджес, по-популярен като Ludacris, също се очаква да се завърнат на големия екран за „Бързи и яростни“. Наскоро стана ясно, че към проекта ще се присъедини и кечиста Джон Сина. Дуейн Джонсън-Скалата обаче ще пропусне да се изяви пред камерата. Сред причините за това несъмнено е фактът, че той ще оглави първата спин-оф продукция на поредицата заедно с Джейсън Стейтъм - „Хобс и Шоу“. Феновете обаче се съмняват, че някога ще видят отново Дизел и Джонсън заедно в един филм, предвид обтегнатите отношения между двамата. Още миналата година Скалата обяви, че няма желание да се връща в „Бързи и яростни“ заради кавгите с Дизел. обясни тогава Джонсън. Джейсън Стейтъм също ще пропусне „Бързи и яростни 9“. Техният „Хобс и Шоу“ се очаква да ни радва в киносалоните още от този август. Година по-късно пък ще се проведе и премиерата на новия „Бързи и яростни“.", "date": "2019.06.27", "title": "Вин Дизел започна снимки на „Бързи и яростни 9“"}
{"url": "https://www.monitor.bg:443/bg/a/view/nezapomnen-poroj-ot-balkana-otnese-chetvyrt-kotel-169064", "text": "Незапомнен от поколения порой отнесе четвърт от Котел в навечерието на превърналия се в традиция фестивал на местното килимарство и етническото многообразие. От коритата си са излезли преминаващите покрай един от крайните квартали реки Котелщица и Глогова, от планинските скатове се спуснали бесни кални потоци, помитащи със себе си дървета, храсти, стени на къщи, животни  и автомобили. Под вода са останали двадесет жилища, наложило се по спешност  пожарникарите и служители в общинската администрация да извеждат старци и  деца, озовали се насред водния капан. „Дъждът рукна към 14,30 часа, валя около 40 минути, после стана ясно че са паднали около 80 л/кв, две улици : „Иглика“ и „Калина“ са тотално поразени и за възстановяването само на първата ще трябват минимум 500 000 лв- Пороят от Балкана се спусна 25 минути по-късно и стана страшно!“ разказа в четвъртък , след прекараната безсънна вечер кметът на общината Коста Каранашев. Само по чудо се разминало без човешки жертви, на първо „четене“ имало издавени няколко кози , крави и домашни любимци.До към полунощ е продължило отводняването на потопените къщи, от рано сутринта на 27 юни комисия е започнала да описва нанесените поражения, в спешен порядък общинските съветници взели решение да разблокират 30-те бона от резерва, за да дадат еднократни парични помощи на най-засегнатите семейства.Кметът е обявил бедствено положение, тепърва ще се търси помощ от междуведомствената комисия по бедствия и аварии, за да бъде възстановена поне отчасти инфраструктурата в най-пострадалите райони на градчето, където живеят малко на 6 000 души. Над 3 500 кв м асфалт по улица „Иглика“ е буквално изметен, а на улица „Калина“ край мостчето на река Глогова е зейнала огромна дупка, която непрекъснато се разширява и не след дълго водите ще влязат под основите на съседните къщи. Късно следобед в четвъртък бедственото положение бе отменено, междувременно пристигнаха багери и самосвали, в разчистването се включиха всички служители от администрацията и местните фирми. С лопата в ръка на превърналата се лунен пейзаж улица „Иглика“ излезе да разчиства разбития асфалт 86-годишната Руска Грънчарова, чийто по-възрастен съпруг Петър едва не се удавил при пороя.В съседство 73-годишна жена пък се тюхкаше , че водата отнесла всички събрани и вече изсушени горски гъби, с прихода от  чийто продажба разчитала да си подпомогне пенсията. Водата е превърнала в купчина тухли и керемиди част от дома, където живее 56-годишният Тодор Желязков, дървосекач в горското стопанство. Без покрив на практика са останали още три домакинства, половината от които разчитащи на социални помощи. По някакво чудо е останала почти непокътната почти 200-годишна къща с каменни основи и  изцяло дървен етаж, която е сред множеството паметници на културата от местно значение. На метри от нея обаче е наследственият имот на завърналия  се наскоро в Котел пенсионер Илия Мушев. Човекът признава, че имотът няма застраховка, а във възстановяването му наскоро инвестирал почти всичките си спестявания. „Това е Божие наказание! Щото забравихме за Бога, всички гледаме да откраднем и забравихме да палим свещички пред иконите!“, коментираше 41-годишната Цецка Ангелова, застанала пред входа на кафенето „Майкъл Джексън“ на близката до най-пострадалата махала улица „Васил Левски“. Ревностната съботянка искрено се зарадва при новината , че в събота в Котел ще пристигне лично премиерът Бойко Борисов  и се зарече да го посрещне. „Щом той ще дойде тук, нещата ще се оправят. Може да не е лесно и да не е веднага, ама няма как да не помогне.“, настоя тя и подгони неколцина тийнейджъри да не се размайват, ами да хващат лопатите и да разчистят калта в близкия двор на самотна старица. „Въпреки стоварилия се върху ни  проблем, няма да отлагаме провеждането на фестивала, до утре заранта ще сме извадили килимите, за да се зарадват очите на хората, които ще пристигнат от близо и далеко да видят майсторлъка на котелци!, лаконично заяви Коста Каранашев и припомни, че официалното откриване ще бъде точно в 19,00 часа.Последователно на откритата сцена ще застанат най-добрите изпълнители на националното училище по фолклорни изкуства „Филип Кутев“ и певиците Цветелина Христова и Деси Добрева.В събота е националната среща на лютиерите „Родолюбие“  , тогава е майсторската надпревара за правене на гайда, кавал, гъдулка, тамбура и тъпан, а късно вечерта ще бъдат концертите на Милена Ставрева и група „Сигнал“.   ххх От ОД на МВР – Сливен съобщиха официално, че следствие на  пороя на 26 юни, в периода от 15:00 ч. до 18:05 часа в РДПБЗН са получени 41 сигнала за преливащи корита на два ръкава на река Котленска. Основно сигналите са били за  наводнени дворове и къщи по улиците\"Васил Левски\", \"Калина\", \"Стара планина\" и \"Иглика\". В отстраняване последиците от наводнението са взели участие два екипа от РСПБЗН-Котел и един екип от РСПБЗН-Сливен. От община Котел са били осигурени два багера, с които са разчистени  струпаните до мостовете и по улиците наноси, отпадъци и клони. При извършена проверка на подадените 5 сигнала за хора нуждаещи се от евакуация се установиха само 2 действителни, при които са евакуирани 2 жени. Отводнени са били 58 жилищни сгради, котелно помещение на районния съд,пантеона на Георги Раковски, исторически музей, цех за пластмаси, бензиностанция и ресторант \"Диавена\".  ", "date": "2019.06.27", "title": "Незапомнен порой от Балкана отнесе четвърт Котел"}
{"url": "https://www.monitor.bg:443/bg/a/view/prandi-ochakvam-splav-mejdu-mladost-i-opit-169067", "text": "Старши треньорът на волейболните ни национали Силвано Пранди обясни на пресконференцията за последния турнир от Лигата на нациите в Пловдив промените в състава на тима ни. Той акцентира на завръщането на Виктор Йосифов, Теодор Салпаров и Николай Николов като ход към оформяне на състава за олимпийската квалификация във Варна през август. „Това са много важни за нас играчи, чието участие е от особено значение и с оглед на олимпийската квалификация, тъй като, в общи линии, това ще бъде съставът, който ще трябва да я изнесе, каза италианецът. - Някои от младите играчи също се включиха добре и очаквам да се получи добра сплав между тях и опитните състезатели. Искам нашият отбор да повиши нивото си на игра в последния турнир от груповата фаза на Лигата на нациите. За първи път ще имам възможност да се срещна с пловдивската публика, но познавайки българските фенове, съм убеден, че ще ни окажат добра подкрепа.“ Треньорите на Сърбия, Иран и САЩ, както и Пранди, споделиха, че са възхитени от срещата си с Пловдив, най-древният \"жив град\" и новата зала \"Колодрума\". „Винаги е страхотно да бъдем при нашите приятели от България, каза сръбският наставник Никола Гърбич. - Чувстваме се почти като у дома. Миналата година имахме страхотни преживявания в страната ви. Надявам се да натрупаме такива и от Пловдив. Бил съм няколко пъти в тук на на гости на моя бивш съотборник Венци Симеонов. Много ми харесва стария град. Залата също много ми хареса. За първи път ще имам мач в колодрум, което ще е интересно преживяване и очаквам прекрасна атмосфера от българските фенове.\" Старши треньорът на Иран Игор Колакович също потвърди отличните си впечатления, но напомни, че тимът му ще се бори докрай срещу всеки съперник, защото за първи път тимът му е на крачка от финалната шестица. Американците пък пристигнаха без селекционера си Джон Спероу и без 8 от най-силните си играчи - Матю Андерсън, Максуъл Холт, Мика Кристенсън, Тейлър Сандър, Аарън Ръсел, Дейвид Смит, Кавика Шоджи и Ерик Шоджи. Те обаче са домакини не финалите и по право участват в тях, така че почивката на звездите е логична. Робърт Нилсън, заместил Спероу, също обеща здрава битка - особено утре с България от 20,40 ч.", "date": "2019.06.27", "title": "Пранди: Очаквам сплав между младост и опит"}
{"url": "https://www.monitor.bg:443/bg/a/view/novijat-sezon-v-pyrva-liga-zapochva-vyv-vraca-programa-169065", "text": "Спортно-техническата комисия към БФС обяви програмата за първите два кръга в Първа лига. Новият сезон в елита стартира със срещата между „Ботев“ (Враца) и „Берое“ - на 12 юли (петък) от 18:45 часа. ЦСКА ще домакинства същия ден на „Етър“ от 21 часа. Шампионът “Лудогорец” ще приеме “Царско село” в събота, а “Левски” гостува в Русе на местния “Дунав”. Програмата за останалите кръгове все още не е направена, като се водят разговори с притежателя на телевизионните права. Освен това БФС се съобразява и с участието на „Лудогорец“, ЦСКА, „Левски“ и „Локомотив“ (Пд) в евротурнирите и затова програмата ще бъде изготвяна на етапи. И този сезон всички мачове в елита ще бъдат с телевизионно излъчване, съобщиха от „Нова броудкастинг груп“. Повечето мачове отново ще се излъчват по платените канали „Диема Спорт“ и „Диема спорт 2“, а някои ще бъдат и по „Нова Спорт“. 18:45 часа Ботев (Вр) – Берое 21 ч. ЦСКА – Етър 18:30 ч. Арда - Ботев (Пд) 21 ч. Лудогорец - Царско село 18:45 ч. Славия - Витоша 21 ч. Черно море - Локомотив (Пд) 20:30 ч. Дунав – Левски 18:45 ч. Царско село - Арда 21:00 ч. Локомотив (Пд) - Славия 18:45 часа ЦСКА - Черно море 21 ч. Берое – Лудогорец 18:45 ч. Ботев (Пд) - Дунав 21 ч. Етър - Левски 21 ч. Витоша - Ботев (Вр)", "date": "2019.06.27", "title": "Новият сезон в Първа лига започва във Враца (ПРОГРАМА)"}
{"url": "https://www.monitor.bg:443/bg/a/view/psj-skloni-na-razdjala-s-nejmar-169072", "text": "Ден след ден „Пари Сен Жермен“ и „Барселона“ се приближават към най-големия трансфер на лятото. Само две години след като Неймар дойде на \"Парк де Пренс\" от \"Камп Ноу\", вече всичко изглежда постлано за изминаването на пътя обратно. Според вестник \"Спорт\" вече текат активни преговори между двата клуба за сделката, а французите изглеждат склонни да продадат най-скъпия си играч на каталунците. Но такава сделка ще се случи само по условията на парижани, твърди изданието. А те са категорични, че искат двамата най-скъпи футболисти в историята на “Барселона”, без никаква друга допълнителна трансферна сума. Т.е. на \"Парк де Пренс\" искат Филипе Коутиньо и Усман Дембеле за Неймар. Интересното е, че двамата бяха купени от каталунците като заместници именно на бразилеца. За тях бяха платени близо 300 млн. евро на “Ливърпул” и “Борусия” (Дортмунд), а постъпленията от раздялата с южноамериканеца бяха 222 млн. евро. Засега от “Барселона” изглеждаха склонни на вариант да пратят Коутиньо в Париж и да доплатят някаква сума. Но с оглед на факта, че за Дембеле ще се намира все по-трудно място на терена, ако Неймар се върне, а заедно с него бъде ангажиран и Антоан Гризман от “Атлетико” (Мадрид), включването му в сделката вече не е тема табу. Че трансферът придобива реални размери, потвърди и вицепрезидентът на „Барселона“ Жорди Кардонер. „Коректно е да кажем, че Неймар иска да се върне в “Барселона”, но не съм съгласен, че сме притеснени за привличането му. Тази тема не е на дневен ред. Има много неща от неговото напускане, които не ми харесаха, има много неща за решаване. Не сме разговаряли с него все още, първо трябва да има разбирателство между клубовете“, сподели Кардонер.", "date": "2019.06.27", "title": "ПСЖ склони на раздяла с Неймар"}
{"url": "https://www.monitor.bg:443/bg/a/view/kmetyt-na-kostenec-pusnat-pod-domashen-arest-169068", "text": "Апелативният спецсъд пусна под домашен арест кмета на Костенец Радостин Радев. Той е обвинен, че е предложил 30 000 лв. подкуп на местен общински съветник, за да гласува по определен начин. Според прокуратурата това гласуване е било в полза на другия обвиняем по делото - бизнесменът Ивайло Пашов. Първоинстанционният спецсъд беше определил мярка за неотклонение на Пашов 10 000 лв. гаранция, която съдиите от Апелативния спецсъд увеличиха на 30 000 лв. Решението на съда е окончателно. Радев и Пашов бяха задържани при акция на 17 юни. Решението на Общинския съвет в Костенец минало на 14 юни и кметът е можел да бъде упълномощен да подпише запис на заповед към ДФЗ за стартиране на плащанията по изпълнението на обществена поръчка. Според разследващите основният разговор бил воден с един общински съветник, но идеята била той да привлече към подкрепящите кмета и други общински съветници.", "date": "2019.06.27", "title": "Кметът на Костенец пуснат под домашен арест "}
{"url": "https://www.monitor.bg:443/bg/a/view/salvini-shte-vdiga-stena-sys-slovenija-169061", "text": "Вицепремиерът на Италия и министърът на вътрешните работи Матео Салвини заяви, че ако трябва Рим ще вдигне и стена на границата със Словения, само и само да спре хилядите мигранти, които напират към Апенините от Балканите. Началото на строгите охранителни мерки би трябвало да бъде поставено от италианските и словенските полицаи, които ще засилят съвместното патрулиране по общата граница. На автомагистралите и пътищата пък ще бъдат поставени бариери с цел пълен контрол на преминаващите през новоразкритите пропусквателни пунктове. А всички изловени имигранти по суша и по вода ще бъдат регистрирани, но данните за тях няма да бъдат вкарвани в шенгенската информационна система, както налагат международните споразумения. Това напрактика означава, че веднъж стъпили в Италия, после пришълците ще могат да отидат свободно там, където си поискат и няма да останат в страната. Иначе казано – сбогом Шенген! Според политическите наблюдатели в Рим и Милано заплахите на Салвини са неговият ядосан отговор на критиките на редица страни от ЕС към Италия заради отказания вчера достъп до нейно пристанище на натоварения с мигранти холандски кораб „Sea Watch”. Тезата на вицепремиера и на цялото правителство е, че това е използван от трафиканти на хора плавателен съд, който трябва да бъде приет от страната, под чиито флаг плава. В случая става дума за Холандия, но кабинетът в Хага отказва да го стори, позовавайки се на т.нар. дъблински договорености, според които имигрантите трябва да бъдат приети от страната, до която се доберат най-напред. Именно тя би трябвало да ги подслони, след това да ги картотекира, да въведе данните им в шенгенската система, а след това те да бъдат „разхвърляни“ в останалите страни от ЕС. Но при условие, че това напоследък се случва все по-рядко и все по-трудно, за Салвини изглежда правилното решение е погазването на дъблинските споразумения и даването на „карт бланш“ на докопалите се до Италия имигранти да отидат в оная страна, за която са тръгнали. Анализаторите подчертават в коментарите си, че дълга 230 км стена трудно ще бъде изградена по границата със Словения, но мерките за контрол със сигурност ще бъдат засилени. Тоест Италия ще продължи да отстоява анти-имигрантската си политика, дори с цената на нажежаването на отношенията и със страни - основни партньори от ЕС. Особено сега, когато капитанката на “Sea Watch” Карола Ракете вкара кораба си в италиански териториални води без разрешение и настоява да разтовари „пасажерите“, аргументирайки се иначе със съвсем хуманитарни съображения.", "date": "2019.06.27", "title": "Салвини ще вдига стена със Словения"}
{"url": "https://www.monitor.bg:443/bg/a/view/100-lv-globa-za-strelba-po-pametnik-169055", "text": "Сто лева глоба отнесе младеж стрелял по паметник в село Константин, община Елена. Във вторник около 21,00 ч. без никаква видима причина младежът произвел няколко изстрела с нерегистриран въздушен пистолет. След подадения от съселяните му сигнал, той е задържан и му е съставен акт по Закона за дребното хулиганство.", "date": "2019.06.27", "title": "100 лв. глоба за  стрелба по паметник"}
{"url": "https://www.monitor.bg:443/bg/a/view/neftohimik-sreshtu-ruski-grand-za-kupata-na-cev-169063", "text": "Шампионът по волейбол при мъжете \"Нефтохимик 2010\" ще започне участието си срещу руския \"Зенит (Санкт Петербург) в първия кръг (16-финали) на втория по сила евротурнир - за Купата на CEV. Това определи жребият за евротурнирите, изтеглен в Люксембург. Бургазлии са домакини на първия мач между 10 и 12 декември, а реваншът е между 17-и и 19-и. \"Нефтохимик\" се отказа от Шампионската лига заради липса на подходяща зала за домакинствата. Носителят на Купата на България \"Хебър\" (Пз) пък срещу полския \"Алурон Вирту Варта\" на 16-финалите в третия по сила турнир - \"Чалъндж къп\". Пазарджиклии, подсилени с новия си център Денис Чавдаров, гостуват във Варта също на 10-12 декември и са домакине на 17-19-и. Вицешампионът при жените \"Левски\" играе с втория в Швейцария - \"См′Аеш\" (Пфефинген) в 16-финалите за \"Чалъндж къп\" на между 3 и 5 декември и посреща швейцарките между 17-и и 19-и. \"Марица\" пък ще разбере съперниците си в Шампионската лига при жените на 25 октомври, когато в Пловдив ще се тегли жребият за груповата фаза.", "date": "2019.06.27", "title": "\"Нефтохимик\" срещу руски гранд за Купата на CEV"}
{"url": "https://www.monitor.bg:443/bg/a/view/arda-vze-nov-nacional-zapochva-sezona-u-doma-169060", "text": "Новакът в Първа лига „Арда“ продължава с ударите на трансферния пазар. След като трима играчи (сред тях арменският национал Румян Овсепян) сключиха договори с амбициозния клуб от Кърджали, вчера двугодишен контракт подписа и националът на България Радослав Василев. Нападателят премина пълни медицински прегледи и ще се присъедини към лагера на отбора в Банско. 28-годишният голаджия за последно игра в „Черно море“ и записа 5 гола в 22 мача през миналата кампания, но не се разбра по условията за нов договор и напусна „моряците“. Освен двамата национали, тимът от Кърджали вече си осигури услугите на Илиша Сам - нападател с белгийски паспорт, Емил Мартинов - играл за последно в “Сабаил“ (Азербайджан), Николай Банков, Венцислав Василев, Александър Георгиев и Дарко Глишич. Междувременно феновете на „Арда“ бяха зарадвани от БФС. От футболната централа съобщиха, че клубът ще изиграе историческия си първи мач в елита на собствения си стадион \"Арена Арда\". Както е известно, новакът ще домакинства в първите кръгове на стадион \"Локомотив\" в Пловдив, докато бъде поставено осветление на клубното съоръжение. По изключение обаче срещата с „Ботев“ (Пловдив) ще бъде в Кърджали. Причината за това са подготвителните дейностите по съоръжението за предстоящото участие на \"черно-белите\" в Европа. Двубоят от първия кръг ще се състои на 13 юли (събота) от 18:30 часа.", "date": "2019.06.27", "title": "“Арда“ взе нов национал, започва сезона у дома"}
{"url": "https://www.monitor.bg:443/bg/a/view/podavame-onlajn-zajavelnie-za-dostyp-do-obshtestvena-informacija-169059", "text": "Заявленията за достъп до обществена информация до всички администрации ще могат да се подават по електроен път, а отговорите по тях стават публични чрез новата единна електронна платформа, съобщиха от МС. Национална електронна платформа за достъп до обществена информация бе създадена в рамките на проект с европейско финансиране от администрацията на МС.Така се изпълнява законовото изискване заявленията до всички администрации в страната да могат да се подават и по електронен път, а отговорите по тях да бъдат публични за всеки заинтересован потребител. Очаква се през втората половина на годината Платформата да заработи в пълен мащаб, след като задължените по закон субекти - централните, областните и общинските администрации - определят своите служители-модератори за работа с нея. Потребителските и технологичните параметри на Платформата ще бъдат представени на конференция в петък в Министерския съвет. Платформата за достъп до обществена информация е разработена по проект с европейско финансиране.", "date": "2019.06.27", "title": "Подаваме онлайн заявление за достъп до обществена информация"}
{"url": "https://www.monitor.bg:443/bg/a/view/zaradi-koshmari-v-kuhnjata-shef-manchev-na-ryba-na-nervna-kriza-169043", "text": "Шеф Манчев се озова на ръба на нервна криза, а причината е последният за сезона епизод на предаването „Кошмари в кухнята“. При посещението си в Пловдив кулинарният гуру остана гладен, с опънати нерви и постави ултиматум на собствениците. Манчев се озова в ресторант и дюнер „Тауър“ в Града под тепетата. Собственици са семейството Павел, Боян и тяхната майка - Таня. Бизнесът им започва с желанието на Боян да отвори своя собствена дюнерджийница, защото вече е натрупал петгодишен опит в правенето на дюнери. Помещението, което намира, се отдава под наем заедно с ресторант в същата кооперация и така почти на шега семейството се заема и с двата обекта. Въпреки че тримата нямат познания и опит в ресторантьорския бизнес, движат всичко сами - Павел е сервитьор и барман, Боян прави дюнери, а майка им е готвач. Само след половин година управление вече им се налага да потърсят помощ от „Кошмари в кухнята“. Още с пристигането си шеф Манчев забелязва първия проблем – няма табела на нито един от двата обекта. Обичайната дегустация на част от менюто е трагикомична. При влизането в кухнята шеф Манчев е вбесен от катастрофата, която вижда. Хигиената е под всякаква критика, оборудване почти няма, а посудата се състои от тенджера, два тигана, няколко рендета и една бъркалка. При поръчки от само три маси наведнъж в кухнята настава пълен хаос и клиентите се оплакват. Манчев е на път да се откаже и да си тръгне, но овладява нервите си и решава да постави ултиматум на собствениците, който трябва да изпълнят, за да продължи предаването. Дали ще се справят ще стане ясно в епизода тази вечер от 21 ч.", "date": "2019.06.27", "title": "Заради „Кошмари в кухнята“: Шеф Манчев на ръба на нервна криза"}
{"url": "https://www.monitor.bg:443/bg/a/view/kobrata-se-izvini-na-sushi-moli-fenovete-da-ne-ja-plujat-169062", "text": "Най-успелият ни профибиксьор Кубрат Пулев завърши първия обучителен курс по превенция срещу сексуален тормоз в САЩ. Той му беше наложен от Атлетическата комисия на Калифорния след скандалната целувка на репортерката Джени Равало, известна като Джени Суши, след мача с Богдан Дину. Кобрата направи официално извинение в своя профил във \"Фейсбук\" и помоли феновете и приятелите си да не я обиждат в социалните мрежи. “Миналата седмица завърших въздействащ 2-часов обучителен курс за сексуален тормоз, воден от господин Барет Морис и координаторката му Сара Ватенберг, написа Кубрат Пулев. - Обучението ме накара да разбера по-добре, че инцидентът, който се случи на 23 март, между мен и журналистката Джени Равало, беше напълно неприемлив. Продължавам да изпълнявам задълженията си да преминавам необходимите обучения и да взимам мерки за коригиращи действия, необходими за възстановяването на моя боксов лиценз за Калифорния. Искам да съм сигурен, че всички мои фенове знаят - направих грешка и сбърках. Продължавам да поемам пълна отговорност за действията си. Накрая искам искрено да се извиня на репортерката Джени Равало. Не на последно място, един от многото уроци, които научих от събеседването с Морис, е, че трябва да бъда много ясен с моите приятели, семейството и феновете ми, че не одобрявам никакви негативни забележки относно г-жа Равало във връзка с този въпрос. За тази цел, моля, въздържайте се от публикуване на пренебрежителни забележки относно г-жа Равало в моите профили в социални медии, под видеоклиповете ми или в други форми на медии. Благодаря на всички ви!\"", "date": "2019.06.27", "title": "Кобрата се извини на Суши, моли феновете да не я плюят"}
{"url": "https://www.monitor.bg:443/bg/a/view/ot-2022-g-sledjat-reka-iskyr-v-realno-vreme-169057", "text": "От 2022 г. водите в басейна на река Искър ще се следят в реално време. Това стана ясно в четвъртък при представянето на проекта СУВ-БРИ. Начинанието е пилотно и поставя началото на изграждане на Национална система за управление на водите в реално време (НСУВРВ). При изграждането на новата система ще се използва високотехнологичен геодезичен дрон, който ще събере пространствени и геодезични данни за басейна на реката. Ще бъдат инсталирани метеорадар и мониторингови станции, които ще конструират и прилагат хидравлични модели, за да се събира и прогнозира информация при наводнения, включително обхватът, скоростта и нивото на повишение на водата в реално време. Ще бъде изработена географска информационна система, която ще показва цифров модел на терена и ще интегрира данните от мониторинговите станции. Системата ще служи, за да се предприемат адекватни мерки от всички отговорни институции при аварийни ситуации, както и за уведомяване на населението при риск от наводнения. Мерките за защита ще обхванат 1,3 млн. жители от 8 общини по поречието на реката - Столична, Своге, Костинброд, Елин Пелин, Горна Малина, Сливница, Роман и Ботевград, като в процеса на изпълнение може да се идентифицират и други общини, които ще се ползват от нея. Пилотният проект се финансира от Оперативна програма „Околна среда 2014 – 2020“ и е на обща стойност 6 964 000 лв., от които 5 919 400 лв. са европейско финасиране и 1 044 600 лв. - национално съфинансиране. Срокът за реализацията му е април 2022 г. „Новата система е свързана с изпълнението на първите планове за управление на риска от наводнения, които бяха приети от министерски съвет през декември 2016 г.“, обясни зам.-министърът на екологията Красимир Живков, който откри събитието. Той уточни, че плановете са изготвени в изпълнение на европейската Директива за наводнения, която изисква изпълнение на мерки и действия за намаляване на опасността от настъпване на неблагоприятни последици за човешкото здраве и околната среда. Тя е част от общата стратегия за прилагане на Рамковата директива за водите и въвежда подход на дългосрочно планиране в три етапа – предварителна оценка на риска от наводнения чрез определяне на райони със значителен потенциален риск; изготвяне на карти и на планове за управление на риска, включително програми от мерки. „Основна мярка в тези програми е именно изграждането на Националната система за управление на водите с едно управленско звено за вземане на решения. Чрез системата ще се въведе интегриран междуведомствен инструмент за оперативно наблюдение и управление на водите в страната“, подчерта зам.-министър Живков. „Чрез централизираното събиране на информация, обработването й и нейния анализ в реално време ще се осигури възможност за вземане на ефективни решения за управление и правилно разпределение на задачите между всички участници в процеса по управление, мониторинг на водите и стопанисване на водностопанските системи“, обясни Илияна Тодорова. Проектът за управление на водите в басейна на река Искър има още две специфични цели. „Първата - да намали риска от наводнения в 4 от общо 116 идентифицирани райони със значителен потенциален риск от наводнения чрез навременно подаване на необходимата информация за предприемане на адекватни и навременни действия от страна в случай на прогнозирано наводнение или недостиг на вода. Втората цел е да се повиши готовността на административните структури, участващи в управлението на водите за взаимосвързани действия - и превантивни, и в случай на бедствия, както и информираността на населението и повишаване степента на защита“, допълни Илияна Тодорова. Бенефициент по проекта е дирекция „Управление на водите“. По тяхна покана в събитието участваха представители на консорциум ДЗЗД „Български поречия“, с които е сключен договор за изпълнение на основните дейности по проекта, представители на асоциираните партньори – НИМХ, НЕК ЕАД и „Напоителни системи“ ЕАД, както и представители на общини и областни администрации, които попадат в райони определени със значителен потенциален риск от наводнения.", "date": "2019.06.27", "title": "От 2022 г. следят река Искър в реално време"}
{"url": "https://www.monitor.bg:443/bg/a/view/hvanaha-shofior-blysnal-jena-na-pytja-i-izbjagal-169051", "text": "Полицията в Ловеч арестува шофьор, блъснал жена на пътя и избягал. Инцидентът станал нази сутрин около 4,30 ч. край село Български извор. Водачът внезапно навлиза в насрещното платно, като отсича мантинелата и удря 52-годишна жена, която се движи по тротоара. Автомобилът я влачи няколко метра, след което се удря в електрически стълб. Жената умира на място, а шофьорът напуска местопроизшествието и заедно с двамата си спътници зарязват колата и тръгват в посока София.  При извършения оглед в автомобила криминалистите откриват документите на водача и веднага са предприети издирвателни действия, в които се включва и допълнителен  полицейски състав. Мъжът е обявен и за държавно издирване. Униформените извършват  претърсване на 12 къщи в района на село Петрeвене с активното съдействие на кмета на селото. В една от тях откриват укрилите се 31-годишен водач, жената с която той живее на семейни начала и третият пътник в автомобила, младеж на 19 години. Те са задържани в РУ-Тетевен за срок 24 часа. Очаква се с постановление на прокуратурата мярката за задържане на 31-годишният мъж да бъде удължена до 72 часа. Предстои и искане до съда за налагане на постоянна мярка за задържане. По случая е образувано досъдебно производство, при което под наблюдението на прокуратурата, ще се изясняват всички обстоятелства и причини за настъпилото произшествие, очакват се и резултатите от взетата кръвната проба на задържания.  ", "date": "2019.06.27", "title": "Хванаха шофьор блъснал  жена на пътя и избягал"}
{"url": "https://www.monitor.bg:443/bg/a/view/pravim-s-olaf-postojanna-grupa-za-razsledvanija-169056", "text": "Постоянно действаща контактна група от български прокурори и служители на Европейската служба за борба с измамите /ОЛАФ/ ще подпомага съвместни разследвания. Главният прокурор Сотир Цацаров се срещна с генералния директор на ОЛАФ Виле Итала, който е на посещение у нас по покана на министъра на вътрешните работи и главния прокурор, съобщиха от държавното обвинение. В разговорите с Итала са участвали заместникът на главния прокурор Иван Гешев и ръководителят на отдел „Специализиран“ към ВКП Румяна Арнаудова. Цацаров и Итала са обсъдили по-ефективното провеждане на разследвания за защита на финансовите интереси на ЕС. Предмет на дискусия са били както общото взаимодействие между МВР и прокуратурата, от една страна, и ОЛАФ, от друга, така и конкретни текущи разследвания. Договорен е механизъм за пряка комуникация и подготовка на съвместните разследвания между българската прокуратура и ОЛАФ чрез създаване на постоянно действаща контактна група от прокурори и служители на ОЛАФ. Очаква се първата среща на контактната група да се проведе в София до края на юли тази година. В програмата на визитата на генералния директор на ОЛАФ са предвидени и срещи с министъра на вътрешните работи и с председателя на ДАНС Димитър Георгиев.", "date": "2019.06.27", "title": "Правим с ОЛАФ постоянна група за разследвания  "}
{"url": "https://www.monitor.bg:443/bg/a/view/fandykova-dade-chistota-iskyr-na-prokurturata-169053", "text": "Кметът на София Йорданка Фандъкова даде резултатите от проверката на общинското дружество „Чистота-Искър“ на прокуратурата, съобщи самата тя. Преди дни стана ясно, че от половин година текат проверките в дружеството. Изпълнителният директор на „Чистота-Искър“ пък се раздели с поста си преди няколко месеца заради нарушения при управлението на дружеството, включително и договор за наем на техника от компания на Румен Гайтански – Вълка. „Проверката на „Чистота-Искър“, която аз възложих приключи. Установени са сериозни нарушения. Аз лично съм я изпратила на прокуратурата. Получих в края на миналата година сигнал и както винаги той беше предаден за проверка. В последствие удължихме срока, тъй като бяха установени още нарушения“, обясни тя. По думите и става дума за всякакви нарушения - по отношение на кадровия подбор, на сключването на договори, на превъзлагане на дейности, което дружеството не трябва да прави.", "date": "2019.06.27", "title": "Фандъкова даде „Чистота-Искър“ на прокуратурата"}
{"url": "https://www.monitor.bg:443/bg/a/view/10-godini-zatvor-za-shofiora-ubil-zam-kmeticata-na-krichim-i-semejstvoto-j-169052", "text": "За 10 години зад решетките заминава шофьорът Борислав Писачев, който уби при катастрофа зам.-кметицата на Кричим Нурджан Ристемова, мъжа й Ерол Шерифов и двете им деца. По време на пътното произшествие Борислав е бил надрусан. В съда в Пловдив той призна вината си и делото срещу него се разгледа по съкратената процедура. Така наложеното му наказание от 15 години затвор бе редуцирано с една трета до 10 години зад решетките. Съдът реши Борислав да остане без книжка за 13 години. Зверската катастрофа стана на 24 декември 2017г. на пътя от Пловдив за Кричим. Семейството на Нурджан били до Пловдив, за да си купят нов телевизор, като подарък за Коледа и се връщали, когато колата им била пометена от малък камион, превозващ дърва. Негов шофьор бил Борислав, който карал в срещуположната посока и взел амфетамин и кокаин, което било установено със съдебно-химическа експертиза във ВМА – София. Съпругът на зам.-кметицата се опитал да избегне удара, когато видял, че камиончето влиза в неговата лента за движение, но не успял. При удара 15-годишната дъщеря излетяла от лекия автомобил. Майката Нурджан и по-малкото й братче също загинали на място. Бащата Ерол починал в болница седмица по-късно. Отделно от 10-те години затвор за четирите жертви – двамата родители и двете им малки деца, Борислав Писачев ще изтърпи ефективно и 2 години зад решетките, които му били наложени по дело от 2016г. Присъдата му не е окончателна и може да бъде обжалвана пред апелативния съд в Пловдив.  ", "date": "2019.06.27", "title": "10 години затвор за шофьора, убил зам.-кметицата на Кричим и семейството й"}
{"url": "https://www.monitor.bg:443/bg/a/view/jandarmerija-i-policija-blokira-ljaskovec-v-akcija-sreshtu-lihvari-169045", "text": "Жандармерия и спецполицаи от ГДБОП блокираха град Лясковец рано тази сутрин. Патрулки и въоръжени до зъби униформени имаше на изходите и в центъра на града. Акцията е срещу престъпна група, занимаваща се незаконно даване на пари срещу високи лихви и тормоз на длъжници. По неофициално информация са арестувани пет човека, претърсени са офиси, частни домове и автомобили. Според информация от хора от Лясковец единият от арестуваните е млад мъж с прякор Бричката. От Областната дирекция на МВР във Велико Търново обаче не дават информация, тъй като акцията се провежда от софийските служби и структури на министерството.", "date": "2019.06.27", "title": "Жандармерия и полиция блокира Лясковец в акция срещу лихвари"}
{"url": "https://www.monitor.bg:443/bg/a/view/otkriha-robot-da-vinchi-za-6-mln-lv-v-majchin-dom-169058", "text": "Роботизирана система „Да Винчи“ ще заработи до дни в АГ-болницата „Майчин дом“ В София. тя беше открива днес и осветена от Западноевропейският митрополит Антоний. На церемонията присъства и патриарх Неофит. Апаратурата струва 6 млн. лв., като инвестицията за нея е както от „Майчин дом“, така и от Министерството на здравеопазването и медицинския университет – София. Роботът ще се използва основно за гинекологични и урологични операции, които се налагат за отстраняване на карценоми. „Майчин дом“ е втората болница в страната, която разполага с „Да Винчи“. Най-напред той беше въведен в Униеврситетската болница в Плевен. За разлика от него новият разполага с ISG камера. Тя позволява чрез вкарване на флурисцираща съставка в организма на пациентта, метастазите в лимфните възли да започнат да фосфорисцират, както и раковите клетки, където и да са те в тялото. По думите на директора на болницата проф. Иван Костов това е огромно преимущество на робота „Да Винчи“. Предстои да бъдает обучени специалисти за работа с него, както и да бъде сключен договор с Националната здравноосигурнителна каса. Лечението без договор с нея излиза около 8 хил. лева. Не преставайте да носите вярата и да вдъхвате надеждата, както и да проявавате обичта си на дело към всеки, който е прибягнал до Вас и вашите драгоценни знания. Това бе казано в словото на патриарх неоф ит, което прочете митрополит Антоний. Болницата учреди и новото си настоятелство. Сред членовете му са председателят на парламента Цвета Караянчева, столичният кмет Йорданка Фандъкова и Западноевропейският митрополит Антоний.", "date": "2019.06.27", "title": "Откриха робот „Да Винчи“ за 6 млн. лв. в „Майчин дом“"}
{"url": "https://www.monitor.bg:443/bg/a/view/kajli-minoug-shte-byde-hedlajner-na-festivala-glastynbyri-169037", "text": "Австралийската поп звезда Кайли Миноуг ще излезе под светлината на прожекторите като хедлайнер на главната сцена \"Пирамидата\" на Гластънбъри през уикенда. Преди 14 години певицата трябваше да се изяви като водещ изпълнител на прочутия музикален форум. Поставената й диагноза рак на гърдата обаче я принуди да отмени участието си. През 2010 г. Кайли пя на Гластънбъри заедно със Scissor Sisters. Сега обаче тя ще има възможността да запише името си сред \"легендите\", изявявали се на главната сцена - Шърли Беси, Лайънъл Ричи, Доли Партън, Пол Саймън и други. Кайли не крие, че за нея това означава изключително много, след като години наред пропуснатата възможност я \"човърка\". Дори и сега певицата ясно си спомня как гледа Гластънбъри през 2005 г. у дома в Австралия заедно с родителите си и си мисли: Припомняме, че австралийската изпълнителка успя да победи коварната болест.", "date": "2019.06.27", "title": "Кайли Миноуг ще бъде хедлайнер на фестивала Гластънбъри"}
{"url": "https://www.monitor.bg:443/bg/a/view/skandal-v-stolichnata-obshtinata-zaradi-zamenka-na-berberjan-169050", "text": "Заменка на Юлия Берберян на 15 апартамента срещу 21 декара в Борисовата градина, върху които изгради тенис кортове, предизвика лют скандал на заседанието на Столичния общински съвет (СОС) в четвъртък. Сделката от времето на управлението на Стефан Софиянски бе припомнена след нападки на съветничката от ДСБ Марта Георгиева, че общината раздавала имоти в Борисовата градина. Тя направи критиката заради докладна на кмета Йорданка Фандъкова за връщане на четири общински имота в парка, които в момента се управляват от „Софийски имоти“. Това разгневи шефа на правната комисия в СОС Орлин Иванов от ГЕРБ, който показа доклади, с които София е загубила управлението над къпалнята „Мария Луиза“ и Летния театър. „Сега г-жо Георгиева вие ми говорите за връщане на обекти, които вие сте раздали“, обърна се Иванов към съветничката и припомни скандалната сделка на Берберян. „Готов съм да убедя кмета и целия общински съвет да закупим 15 панелни апартамента на г-жа Берберян, а тя да върне декарите в Борисовата. Няма да държим сметка за изсечените борове и дъбове, такова е било времето, но веднага може да върнем апартаментите в „Дружба“, „Обеля“ и „Люлин“, отсече Иванов и допълни, че по времето, когато е направена заменката на панелките срещу общински терен, цената е била около 500 евро на квадратен метър. Така на фона на стойността на терена в Борисовата апартаментите излизали по 750 хил. лв. Иванов определи сделки от периода 1997-2003 г. като цъкащи бомби и даде пример с 54-те декара в Южния парк, които „Софийски имоти“ апортираха в частното дружество „София сити къмпани“. Иванов добави, че няколко пъти безуспешно са правени опити да бъдат върнати тези площи в патримониума на Столична община. Той отбеляза, че частните собственици могат да си оградят имота и да спрат достъпа на гражданите до него. Ако това се случи, единствената възможност на общината е да не позволи строителство на тази територия, уточни общинският съветник. От своя страна кметът на София Йорданка Фандъкова съобщи, че е възложила на заместничката си Ралица Стоянова да се изготви правен анализ на всеки един от частните имоти в Борисовата градина, който да покаже какво може да си върне общината за управление. „Много е лесно да се говори, но нека да се представят и фактите. В периода 1997 - 2005 г. знакови обекти в парка са станаха частна собственост след продажби, заменки за няколко апартамента и апорти“, напомни Фандъкова. В крайна сметка СОС прие внесения от нея доклад. Така общината си върна стопанисването на „Трите дансинга“, детски кът „Водно каналче“, сградата на ресторант „Веселото село“ и кръглото кафене „Кривите огледала“. Междувременно под прозорците на общината се проведе протест срещу презастрояването. Кметът на София обясни, че има контакт с всички инициативни комитети и работи активно с много от тях. Аз не съм човек на приказките, но съм човек на диалога и на действието, и на реализма. Зная, че популизмът изкушава и е много лесно да се каже спираме презасторявнето“, каза още Фандъкова", "date": "2019.06.27", "title": "Скандал в Столичната общината, заради заменка на Берберян"}
{"url": "https://www.monitor.bg:443/bg/a/view/livyrpul-startira-selekcijata-sys-17-godishen-169044", "text": "Европейският клубен шампион „Ливърпул” официално се похвали с първото си ново попълнение през това лято. Това е 17-годишният талант на “Цволе” Сеп ван ден Берг. Централният защитник, който през последния сезон записа 15 мача в Ередивизи, бе желан от “ПСВ Айндховен”, “Аякс” и “Байерн” (Мюнхен). Според \"Би Би Си\" мърсисайдци ще платят първоначално 1.1 милиона паунда за младежкия национал на Холандия, като сумата може да нарасне до 4.4 милиона с бонусите. Ван ден Берг ще се присъедини към “Ливърпул” на 1 юли. От \"Анфийлд\" обявиха, че той е подписал дългосрочен договор с клуба. \"Чувството е невероятно. За мен това е най-големият клуб в света. Идването ми тук е сбъдната мечта. Много съм развълнуван. Разбира се, Юрген Клоп е страхотен човек и е една от причините да дойда тук. Мисля, че това е най-доброто място за мен. Надявам се да изиграя много мачове за “Ливърпул\", заяви Ван ден Берг.", "date": "2019.06.27", "title": "“Ливърпул“ стартира селекцията със 17-годишен"}
{"url": "https://www.monitor.bg:443/bg/a/view/salah-nosi-egipet-na-gryb-169054", "text": "Домакинът Египет записа втора победа в турнира за Купата на африканските нации и е сигурен осминафиналист. Голямата звезда Мохамед Салах вкара един от головете за успеха с 2:0 над ДР Конго, след който отборът на Хавиер Агире събра 6 точки и измести Уганда от лидерската позиция в група \"А\". Египет поведе чрез Ахмед Ел Мохамади в 25-ата минута, а в 43-ата Салах удвои, като до края на мача зрителите не видяха други голове. Египтяните вече мислят за последния мач от групата - срещу Уганда. ДР Конго все още има минимален шанс да продължи на осминафиналите като един от най-добрите трети отбори, но това минава през изразителна победа над Зимбабве. Това стана възможно, след като в другия мач от групата Уганда и Зимбабве завършиха 1:1. Емануел Окви откри за Уганда в 12-ата минута, но в 40-ата Кама Билиат възстанови равенството. В класирането Египет е с 6 точки, Уганда има 4, Зимбабве е с една, а Конго е на дъното без точков актив.", "date": "2019.06.27", "title": "Салах носи Египет на гръб"}
{"url": "https://www.monitor.bg:443/bg/a/view/hari-i-megan-vodjat-archi-v-ujna-afrika-169047", "text": "Британският принц Хари и неговата съпруга Меган Маркъл ще посетят Южна Африка през есента, съобщава изданието Hello. С тях ще бъде и първородния им син Арчи, който се роди на 6 май тази година. Херцозите на Съсекс ще бъдат натоварени с международна дейност, която ще съчетава благотворителност с представителство на монархията в чужбина. Авторът на инициативата е британският дипломат и специален съветник на принцовете Уилям и Хари по конституционни и международни въпроси Дейвид Манинг.", "date": "2019.06.27", "title": "Хари и Меган водят Арчи в Южна Африка "}
{"url": "https://www.monitor.bg:443/bg/a/view/zadyrjana-stolichni-policai-za-prodajba-na-narkotici-169049", "text": "Двама полицаи от Четвърто районно управление, заподозрени в разпространение на амфетамини, бяха арестувани при зрелищна акция. Единият от служителите на МВР бе задържан в кооперация на ул. „Христо Матов“ в столичния квартал „Лагера“. Той е от отдел „Охранителна полиция” към Четвърто РУП посочва БТА. Двамата арестувани служители на реда са били разследвани от „Вътрешна сигурност” в продължение на около 3 месеца. Засега няма яснота къде е бил разпространяван наркотикът. В акцията са участвали служители на СДВР и на дирекция \"Вътрешна сигурност\" на МВР, а делото е под наблюдението на Софийската градска прокуратура  съобщи БТА. Разследващите обещаха да дадат повече информация за акцията след нейното приключване. След ареста на един от задържаните служители на полицията провеждаха действия по разследването с него, като бяха отцепили малък периметър на улица „Христо Матов“. Направени са и обиски на жилища. Както „Монитор“ писа, на 23 януари 2019 г. бе проведена акция в същото 4-то РПУ, където бяха арестувани петима полицаи. Първоначалната версия за ареста беше, че полицаите изнудвали търговци, които работят в столичния квартал \"Лозенец\" Сред тях беше и началникът на сектор \"Икономическа полиция\" в районното управление. На 7 февруари 2018 г. пък беше сменено цялото ръководство на Четвърто РПУ.  Началникът на районното Теменужка Капчина беше преназначена на нова длъжност в Главна дирекция \"Национална полиция\". Заместник-началникът Теодор Тасев също беше сменен с Делян Гешев, който бе началник на „Криминална полиция“ в полицейското управление. Сменен беше и началникът на разследващото звено в Ретвърто РПУ Аделина Малакова.", "date": "2019.06.27", "title": "Задържаха столични полицаи за продажба на наркотици"}
{"url": "https://www.monitor.bg:443/bg/a/view/razsledvane-na-ubijstvo-prikluchi-s-prisyda-4-meseca-sled-sluchaja-169048", "text": "Точно на четвъртия месец след убийството 22-годишният Сали Пембеев получи присъда от 25 години затвор за грабеж, придружен с умишлено умъртвяване на таксиметровия шофьор Красимир Иванов край Разград. Сали ще лежи четвъртвековната си присъда при строг режим. До произнасяне на присъдата на Разградския окръжен съд днес се стигна, след като 22-годишният Пембеев, който за 20 лева извърши грабежа, а след това уби 63-годишния шофьор на такси, се призна за виновен и поиска делото срещу него да се гледа при условията на съкратено съдебно следствие. Така подсъдимият избегна доживотен затвор, колкото поиска в обвинителната си реч представителят на обвинението за извършеното тежко престъпление. След намаляване на присъдата с една трета заради съкратената съдебна процедура състав на Разградския окръжен съд прие поисканото от прокурора наказание от 25 години лишаване от свобода за подсъдимия. В последната си дума Сали изрази формално съжаление за „постъпката“ си и се извини на присъстващите в залата близки на убития таксиметров шофьор. На 27 февруари тази година Сали наел таксиметровия автомобил, управляван от Красимир И. Два дни преди фаталната среща таксиметровият шофьор навършил 63 години, а Сали П. се върнал от Германия, където работел. След като проиграл на хазарт спечелените в чужбина пари, 22-годишният мъж замислил да си набави средства по престъпен начин. Наел таксито и по пътя от Разград до село Дянково нанесъл 6 удара в областта на шията на водача. Един от ударите прерязал сънната артерия на 63-годишния мъж. За да не бъде разкрит, Сали извлачил тялото на шофьора от автомобила в гориста местност край пътя. Взел оборота от 20 лева, мобилния телефон и таблета на Красимир.  По пътя пътувала жена, която забелязала изоставеното такси. Решила, че е станала катастрофа и предложила на Сали помощ, вземайки го за шофьора на таксито. Така Сали бил отведен в центъра на Разград, където камера го засякла в 21,38 ч. Ограбените 20 лева поиграл веднага, после отишъл при своя позната, където разследващите открили кървавите му дрехи, с които е бил в нощта на грабежа, придружен с убийството. Връхната си дреха и мобилния телефон на Красимир Сали изгорил. Присъдата на Разградския окръжен съд подлежи на обжалване пред Апелативния съд във Варна.", "date": "2019.06.27", "title": "Разследване на убийство приключи с присъда 4 месеца след случая"}
{"url": "https://www.monitor.bg:443/bg/a/view/granichni-policai-masovo-se-sydjat-s-mvr-za-neizplateni-noshtni-169041", "text": "Гранични полицаи от Граничния полицейски участък в Свиленград масово завеждат искови молби за парични обезщетения за положен, но неизплатен нощен труд. Над 150 е броят на внесените преписки за финансови компенсации в местния Районен съд, съобщиха запознати. Ощетените претендират в по-голямата част от случаите за суми от 1200 до 18000 лева без лихвите, натрупани за период от до три години назад, колкото е давностният срок. Твърди се, че общата сума на исковете е за над 250 000 лева. Вече имало съдебна практика от решени дела, в които исковете се удовлетворяват и МВР се задължава да изплати и хонорарите на адвокатите в процесите. Дела за обезщетяване на нощен труд били образувани и по районни съдилища в други съдебни окръзи по границата с югоизточната ни съседка.", "date": "2019.06.27", "title": "Гранични полицаи масово се съдят с МВР за неизплатени нощни"}
{"url": "https://www.monitor.bg:443/bg/a/view/djebchijki-spipani-na-letishteto-vyv-varshava-kato-elena-poptodorova-169038", "text": "Две джебчийки с български паспорти са били арестувани на летището във Варшава докато се връщали отново в Полша след извършени по-рано кражби в страната - почти по същия начин както беше задържана и бившата посланичка на България в САЩ Елена Поптодорова. За разлика от Поптодорова, която се размина с условно прекратяване на наказателното производство, според Комендатурата на полицията в Краков двете крадли ги чака до 5 години затвор. Българките се занимавали с джебчийски кражби, а последния си удар направили в средата на юни в един от магазините в центъра на Краков. Използвали миг разсейване на туристка от Египет и я освободили от грижата за очила за 1500 лева и ок. 500 лева в местна валута. Веднага след удара духнали. Жертвата се усетила почти веднага за загубата и уведомила полската полиция. Със случая се заели криминалистите от краковската комендатура. С помощта на записи от виденаблюдението в района успели бързо да идентифицират извършителките, които се оказали две гражданки на България на 31 и 38 години. След кражбата двете напуснали страната. Завчера при влизане в Полша през ГКПП на летище \"Шопен\" във Варшава двете били разпознати от граничарите и задържани. След отвеждането им в полицията крадлите били уличени в участие в още една джебчийска кражба в столицата Варшава. Полицията в Малополската област, чиято столица е Краков разпространи снимки и видеозапис на крадлите с надеждата, че може да бъдат разпознати от други жертви, както и за избягване на нови подобни случаи. Кражбите на български граждани в Полша не са рядкост. На 27 февруари 2017 година на летище \"Шопен\" при влизане в страната беше арестувана българската гражданка Елена Поптодорова, след като се оказа на излизане за България е откраднала скъп крем. През март т. г . бяха спипани други две крадли в Краков - на 28 и 35 години. Те пък опразвали чанти и джобове на туристи от декември м. г. Куриозен беше и случаят на джебчийка, обрала екскурзовод, след като се направила на участник в групата, на която показвал краковските забележителности. Приближила се максимално близко до него и докато всички зяпат обектите от програмата, тя прибрала портфейла на гида, където се намирали парите на цялата група.", "date": "2019.06.27", "title": "БГ джебчийки спипани на летището във Варшава"}
{"url": "https://www.monitor.bg:443/bg/a/view/fenove-zovat-emilija-uvolni-stilista-si-snimki-169028", "text": "Феновете на поп-фолк фурията Емилия останаха разочаровани от визията й. Певицата сподели в социалните мрежи снимки и видеа от свое участие, на които е с дълги ръкавици, рокля и сутиен отгоре. Към таговете тя написа „тенденции 2019“, но почитателите й са на друго мнение. \"Уволни стилиста си!“, \"Е, това не е добре, не знам дали си се виждала в огледалото\", гласят част от коментарите под снимките и видеата на Емилия. От доста време насам звездата на „Пайнер“ залага на интересни тоалети, като повечето до момента бяха сполучливи. Този път обаче почитателите на лекия жанр се надяват модната полиция да пише глоба на любимката им.", "date": "2019.06.27", "title": "Фенове зоват Емилия: Уволни стилиста си! (СНИМКИ)"}
{"url": "https://www.monitor.bg:443/bg/a/view/i-italija-zad-idejata-na-vejdi-rashidov-za-obshta-evropejska-diskusija-za-kulturnoto-nasledstvo-169039", "text": "С удоволствие ще подкрепим вашата инициатива за обща европейска дискусия на парламентарните комисии по култура, свързана с опазването и дигитализирането на културното наследство и борбата с фалшификатите и фалшивите новини. С тези думи Луиджи Гало, председател на Комисията по култура, наука и образование в Камарата на депутатите в Рим, се обърна към председателя на парламентарната комисия пи културата и медиите Вежди Рашидов на срещата им днес. Вежди Рашидов е на работно посещение в Италия. Двамата с Луиджи Гало обсъдиха и аспекти на новото медийно законодателство в Европа. Италия цени съвместните усилия на двете страни в борбата с трафика на културни ценности след подписването преди няколко години по предложение на Вежди Рашидов на спогодба за тази цел. На срещата днес, на която присъства и българският посланик в Рим Тодор Стоянов, стана ясно, че Италия е готова да сподели с България най-новия си опит в дигитализацията на културно наследство – проекта „Смарт Помпей“, който стартира след броени дни.  По-късно днес Вежди Рашидов бе специален гост на прочутата арт фондация “Чераси” в двореца Мерулана в центъра на Рим, където днес се открива уникална изложба с 87 черно-бели фотографии на Пикасо, правени в периода 1951-1973 г. Изложбата е организирана от Кралския артистичен кръг на Барселона, където по-рано бяха изложени скулптури на Вежди Рашидов. Тази вечер Вежди Рашидов ще присъства на официалното откриване на Празника на българското кино в Рим.", "date": "2019.06.27", "title": "И Италия подкрепя Вежди Рашидов за обща европейска дискусия за културното наследство"}
{"url": "https://www.monitor.bg:443/bg/a/view/prez-maj-naj-mnogo-sme-pytuvali-kym-gyrcija-i-turcija-169035", "text": "През май най-много сме пътували към съседните страни, като лидери в предпочитанията ни са Гърция и Турция, съобщи Националният статистически институт. Пътуванията осъществени от българи към Гърция през миналия месец са били 190,5 хил., към Турция - 157 хил., Румъния - 61,3 хил., към Северна Македония - 48,3 хил. Следват - Германия - 44,8 хил., Сърбия - 44,7 хил., Италия - 31,6 хил., Австрия - 24,2 хил., Обединеното кралство - 21,9 хил., Испания - 21,3 хиляди. Пътуванията на българи в чужбина през май са 762,1 хил. или с 4,6 на сто над регистрираните през същия месец на 2018 г. При пътуванията на българите в чужбина в сравнение с май 2018 г. e регистрирано увеличение по всички наблюдавани цели: \"други\" - с 6,1 на сто, \"служебни\" - с 5,5 на сто, и \"почивка и екскурзия\" - с 2,1 на сто. Най-голям относителен дял от общия брой пътувания на българи в чужбина през май формират пътуванията с други цели (гостуване, обучение, посещение на културни и спортни мероприятия) - 39,1 на сто, следвани от тези с цел почивка и екскурзия - 33,5 на сто, и със служебна цел - 27,4 на сто. Посещенията на чужденци в България са 946,7 хил. или с 0.9 на сто повече в сравнение с май 2018 г. Регистрирано е увеличение при пътуванията на чужденци в България със следните цели: \"други\" (вкл. гостувания и транзитни преминавания) - с 2,1 на сто, и \"служебна\" - с 1,7 на сто, докато тези с цел \"почивка и екскурзия\" намаляват с 0,9 на сто. Транзитните преминавания през страната са 26,9 на сто (254,6 хил.) от всички посещения на чужденци в България. От общия брой чужденци, посетили България през май 2019 г., делът на гражданите от Европейския съюз е 62,7 на сто, или с 0.7 на сто по-малко в сравнение със същия месец на предходната година. Посещенията на граждани от групата \"Други европейски страни\" се увеличават с 3,3 на сто, като най-голямо е увеличението на посещенията на граждани от Украйна - с 29,8 на сто. През май 2019 г. преобладава делът на посещенията с други цели - 41,9 на сто, следвани от посещенията с цел почивка и екскурзия - 38,4 на сто, и със служебна цел - 19,7 на сто. Най-много посещения в България през май 2019 г. са направили гражданите от: Румъния - 264,0 хил., Гърция - 103,6 хил., Турция - 99,0 хил., Германия - 68,5 хил., Сърбия - 55,3 хил., Република Северна Македония - 43,0 хил., Обединеното кралство - 33,0 хил., Украйна - 32,2 хил., Руската федерация - 28,3 хил., Полша - 22,0 хиляди.", "date": "2019.06.27", "title": "През май най-много сме пътували към Гърция и Турция"}
{"url": "https://www.monitor.bg:443/bg/a/view/gruevski-pred-syd-v-budapeshta-169036", "text": "Съдът в Будапеща днес трябва да реши дали ще одобри екстрадирането му в Скопие, където има двегодишна ефективна присъда за злоупотреба с власт. Груевски избяга миналата година нелегално от родината си. Той се опита да скрие белезниците на ръцете със сако. Заседанието на съда е закрито за журналисти. В края на деня се очаква решението на унгарското правосъдие. Според местните медии тази сутрин Никола Груевски е бил задържан и отведен с белезници пред съда. Преди две седмици македонският министър-председател Зоран Заев каза, че “Груевски е напуснал страната укрит в багажник”. Груевски избяга през Албания, Черна гора и Сърбия. Властите в Будапеща в изключително кратки срокове одобриха искането му за политическо убежище. Никола Груевски управлява с желязна ръка Македония в продължение на 10 години от 2006 до 2016 г., когато беше принуден да подаде оставка заради масовите протести в страната. Неговият авторитарен стил превърна Македония в изолирана държава, която имаше проблеми в отношенията с всичките си съседи. Той контролираше изцяло Македония – от бизнеса до съда и медиите. Несъгласните с него имаха само един вариант – да напуснат страната. През 2015 г. тогавашният лидер на основната опозиционна партия СДСМ, а сега премиер Зоран Заев започна да вади така наречените бомби – записи на разговори на Груевски с неговите подчинени, които разкриха огромния размер на корупцията и бандитските методи, с които лидерът на ВМРО-ДПМНЕ буквално притежаваше Македония.", "date": "2019.06.27", "title": "Груевски пред съд в Будапеща"}
{"url": "https://www.monitor.bg:443/bg/a/view/adski-jegi-v-evropa-169042", "text": "Европа и днес страда от горещини, довели до пожари, замърсяване и температурни рекорди, предаде Франс прес. Във Франция следобед се очакват температури между 38 и 41 градуса в районите южно от река Лоара, 33 до 37 градуса по на север в департаментите, в които е обявен оранжев код, и малко по-ниски по средиземноморското крайбрежие, съобщи \"Метео Франс\". Средната максимална температура във Франция вчера (34,9 градуса) вече счупи рекорда за месец юни, а в Клермон Феран, в Централния масив, бяха отчетени 40,9 градуса, което е абсолютен рекорд за града, отбеляза националната метеорологична служба. Утре температурите ще се покачат още и на места може да бъде счупен националният рекорд от 12 август 2003 г., когато на две места в департамент Гар, Южна Франция, са били регистрирани 44,1 градуса, предупреждават метеоролозите. \"Ще трябва да променим организацията си, начина си на работа\", каза от Токио френският президент Еманюел Макрон, предвиждайки \"приспособяване на обществото и практиките му\" заради глобалното затопляне. Макрон е в Япония за срещата на върха на Г-20 утре и вдругиден. Температури над 40 градуса се очакват днес и утре на Апенините и особено в централните и северните части на полуострова. Жегите в Италия тази сутрин взеха жертва - 72-годишен бездомник почина близо до централната гара на Милано. Няколкостотин пожарникари бяха изпратени вчера да се борят с горски пожар в испанската област Каталуния. Стихията е унищожила 3500 хектара площи. \"Не сме се сблъсквали с толкова голям пожар от 20 години\", казаха регионалните власти.", "date": "2019.06.27", "title": "Адски жеги в Европа "}
{"url": "https://www.monitor.bg:443/bg/a/view/rilskijat-manastir-e-naj-populjarna-kulturna-zabelejitelnost-za-chujdencite-169040", "text": "Рилският манастир е най-популярната културна забележителност в България сред чуждестранните туристи, но събира близо 20 на сто по-малко отзиви в TripАdvisor от Аквапарка в Слънчев бряг. Това показват данни от ново проучване на агенция за медийни анализи, което ще бъде представено утре на дискусия \"Comms Talks: Tourism\" в София, съобщиха от агенция, ангажирана с проекта. Същевременно, в българските медии за черноморския курорт основно се говори негативно, като близо 70 на сто от публикуваните статии през изминалата година обсъждат Слънчев бряг през призмата на престъпността. Пловдив има наполовина по-малко последователи в социалните мрежи и 30 на сто по-малък обем споменавания в онлайн пространството като Европейска столица на културата от италианския си еквивалент през 2019 г. - Матера. Основна тема на предстоящата дискусия ще бъде ролята на комуникациите - медии, PR, маркетинг и реклама, в създаването на единен, положителен и устойчив \"бранд\" за България. \"Comms Talks: Tourism\" е четвъртото от поредицата тематични по сектор събития Comms Talks, които целят да активизират диалога между практици от четирите съставни части на комуникационната индустрия: вътрешните комуникационни отдели, агенциите, медиите и медийните анализатори.", "date": "2019.06.27", "title": "Рилският манастир е най-популярна културна забележителност за чужденците"}
{"url": "https://www.monitor.bg:443/bg/a/view/brajyn-kranstyn-se-zavryshta-v-obuvkite-na-satanata-169034", "text": "Брайън Кранстън ще се завърне в ролята на Уолтър Уайт в продължението на култовия сериал „В обувките на Сатаната“. За факта, че стрийминг платформата Netflix подготвя пълнометражен филм за поредицата се заговори още през месец ноември миналата година. Досега обаче се прогнозираше, че лентата ще се фокусира единствено върху дясната ръка на Уайт - Джеси (Арън Пол). Страстите около продукцията сега отново се разбунтуваха, след като Пол и Кранстън споделиха един и същи кадър в социалните мрежи с надпис „скоро“. Макар че двамата не дават допълнителни пояснения, феновете приеха жеста като потвърждение, че филмът ще бъде реализиран, като и двамата ще вземат участие в него. Самата снимка, публикувана от звездите, не издава нищо около сюжета. Тя представя близък кадър на две магарета, което провокира мнозина да се заиграят с фотоса коментирайки - „това са две мулета“. Междувременно вече се разпространява и версия относно ролята на Кранстън във все още неозаглавения филм за „В обувките на Сатаната“. Мнозина предполагат, че той не е оцелял след събитията от последните епизоди на сериала и ще се появи единствено в спомените на Джеси.", "date": "2019.06.27", "title": "Брайън Кранстън се завръща „В обувките на Сатаната“"}
{"url": "https://www.monitor.bg:443/bg/a/view/1000-leva-i-dve-torbi-s-bio-kashkaval-i-sirene-vkaraha-v-aresta-inspektor-po-hranite-169033", "text": "1000 лева рушвет и две торби с млечни продукти от производството на био ферма в село до Първомай вкараха в ареста инспектор в сектор „Здравеопазване на животните” от Областната дирекция по безопасност на храните, съобщиха от окръжната прокуратура в Пловдив. Оттам уточниха, че при акцията са били арестувани двама инспектори на Агенцията по храните в Пловдив. Срещу първия е повдигнато обвинение за взетия подкуп, а срещу втория, който му е началник, в момента се събират доказателства, за да бъде обвинен и той. И двамата са били отстранени от работа, съобщиха междувременно от Българската агенция по безопасност на храните. Първият бил задържан, когато е получил подкупите от фермера. Парите, които са били белязани и торбите със сирене, кашкавал и мляко, са били открити в колата на инспектора. Всичко започнало на 24 юни т.г., когато със земеделския производител се свързал главния инспектор, който е ветеринарен лекар по образование. Казал му, че преди време той и съдружникът му във фермата са допуснали нарушения при транспортиране на животни. За да не се стига до актове, искал да му дадат 1000 лева и две торби с продукти. Производството било затворено – фермерите гледали крави и преработвали млякото им. На 25 юни т.г. изнудваният животновъд подал сигнал в полицията и прокуратурата. Ден по-късно той и инспекторът си уговорили среща до Първомай, където единият предал, а другият получил рушвета. Малко по-късно главният инспектор е бил задържан за 24 часа. Предстои да му бъде повдигнато обвинение и да остане зад решетките за 72 часа. Използвани били всички законови средства, включително и специални разузнавателни средства, уточни зам.-окръжният прокурор Галин Гавраилов. „Всеки един от нас знае, че се извършва така наречения „държавен рекет” от различни служители. Представете си колко много земеделски производители има и на какво са подложени. Лично аз съм слушал много неща и съм се опитвал да мотивирам различни мои познати да отидат в полицията. Защото, благодарение на тези фермери, на които явно им е дошло до гуша, извинявайте за израза, в рамките на 24 часа лицето бе задържано”, каза окръжният прокурор на Пловдив Румен Попов. Той призова хората, ако са изнудвани от държавни и общински служители за подкупи, да подават сигнали в полицията и прокуратурата. Арестуваният главен инспектор го грози затвор от 3 до 10 години и глоба до 20 000 лева.", "date": "2019.06.27", "title": "1000 лева и две торби с био кашкавал и сирене вкараха в ареста инспектор по храните"}
{"url": "https://www.monitor.bg:443/bg/a/view/gysenici-na-bjala-amerikanska-peperuda-nalaziha-dyrvetata-v-pazardjik-169032", "text": "Гъсеници на бяла американска пеперуда са налазили масово дърветата в парковете и по улиците в Пазарджик, алармираха граждани. Вредителят е нападнал не само високостъблените дървета, но и храсти и ниска растителност и в крайните квартали. От местната община информираха, че по договор за извършване на растително-защитна обработка срещу гъсеници на бяла американска пеперуда, вече са обработени над 250 дървета. За обработките в градска среда се използва  биологичен инсектицид  ДиПел 2X. Неприятелят е многояден вид  и напада над 200 вида растения. В момента върви обработка на първо поколение гъсеници, а втората ще започне от 20 юли. Сериозна причина за разпространението на вредителите са дворове  на  частни къщи и   дворове на фирми, където е невъзможен достъпът. От общината в Пазарджик се извиняват на гражданите за причиненото неудобство и допълват, че честите валежи в последните седмици са възпрепятствали по-ранната обработка, но дейността ще продължи до окончателното справяне с популацията. Заявки за обработки се приемат чрез подаване на писмено заявление в Центъра за информация и услуги на гражданите в Община Пазарджик и на телефона за сигнали на Община Пазарджик – 034 / 96 96 96.", "date": "2019.06.27", "title": "Гъсеници на бяла американска пеперуда налазиха дърветата в Пазарджик"}
{"url": "https://www.monitor.bg:443/bg/a/view/zastrahovatelna-kompanija-dari-lekarstva-za-mechkite-misho-i-gabriela-169029", "text": "Българска застрахователна компания дари над 2000 лева на екипа на Парка за танцуващи мечки край Белица: „Инициативата бе на самите застрахователи, които са искали да съберат средства за добра кауза и ни попитаха, с какво могат да ни помогнат. След кратко размишление решихме, че сумата, която предлагат над 2 хиляди лева, ще използваме за закупуване на лекарства на две от мечките - Мишо и Габриела, които имат нужда от скъпи болкоуспокояващи медикаменти. Мишо е доаена в мечия парк, вече е доста възрастен и забелязваме симптоми за остеопороза, а Габриела е за съжаление с ампутирана лапа и в бъдеще очакваме и при нея да се развие някакво подобна здравословна проблематика. Само за един месец лекарствата на мечките струват повече от 1 600 лева“ - коментира за Радио Благоевград Димитър Иванов, управител на мечото селище. Той уточни, че досега е имало и други подобни дарения за мечките, но повечето са от чужбина. Всеки, който желае да подпомогне дейността на Парка, може да го направи, като се свърже с ръководството. „Често се случва да имаме целенасочени дарения, като например, преди време бяха дарени средства за изграждане на вътрешна ограда в Парка. Надяваме се и тази година да направим традиционния медицински преглед на мечките с проблеми в зъбите и очите, тъй като Парка приюти доста мечки с подобни проблеми“ - коментира още Димитър Иванов. Той уточни, че туристическия поток вече се увеличава в разгара на летния сезон. Вече има осигурен екскурзовод с английски език, който ще обслужва английско говорящите туристи сутрин от 08:00 до 18:00 часа.", "date": "2019.06.27", "title": "Застрахователна компания дари лекарства за мечките Мишо и Габриела"}
{"url": "https://www.monitor.bg:443/bg/a/view/47-godishna-lubovnica-narygala-jordan-sled-kato-ja-napadnal-169026", "text": "47-годишната Мариана Христова е била задържана за убийството на любовника си Йордан Иванов на 56 години, чийто труп бе намерен в сряда сутринта в жилището му на ул. „Братия” № 8 в Пловдив, научи Агенция Монитор. Причина за зверството станал семеен скандал между двамата. Мариана и с 9 години по-големия от нея Йордан живеели на семейни начала от няколко години. Мъжът бил безработен и с нисък социален статус, съобщиха на пресконференция окръжният прокурор на Пловдив Румен Попов, заместникът му Галин Гавраилов и шефът на полицията в града ст.ком. Атанас Илков. Съседи разказали пред разследващите, че когато Йордан бил сам, бил кротък и не създавал проблеми. Когато обаче се съберял с Мариана, от дома им се чували бурни скандали. Поредният станал на 25 юни вечерта, като по думите на арестуваната пред разследващите, мъжът й я нападнал. За да се защити, тя грабнала кухненския нож и го забила в корема му. Йордан паднал облян в кръв, а Мариана се изплашила и започнала да прикрива следите си в престъплението. Тя изпрала дрехите, с които била облечена и  се опитала да заличи кръвта по пода и по тялото си, уточни ст. ком. Илков. Мариана Христова била заподозряна броени часове след откриването на трупа. Когато в късния следобед в сряда била задържана в Пловдив, направила пълни самопризнания. Наблюдаващият прокурор от окръжната прокуратура в Пловдив й е повдигнал обвинения за извършеното убийство и жената е била задържана за 72 часа зад решетките.", "date": "2019.06.27", "title": "47-годишна любовница наръгала Йордан, след като я нападнал"}
{"url": "https://www.monitor.bg:443/bg/a/view/borisov-ne-samo-che-ne-si-otivat-investitorite-no-dojdat-li-i-nadgrajdat-169025", "text": "„От самолета тук се вижда огромен град. Помня като бяха голи поляни. До две години няма да остане празно място с този темп на строителство“. Това заяви министър-председателят Бойко Борисов при посещението си в Икономическата зона София-Божурище. Премиерът отбеляза колко добре и качествено е изградена инфраструктура в индустриалната зона, която привлича все повече инвеститори, а заводите се изграждат един след друг. Министър-председателят Бойко Борисов заедно с вицепремиера Томислав Дончев, с министъра на финансите Владислав Горанов и заместник-министъра на регионалното развитие и благоустройството Николай Нанков разгледаха новата логистична база на компанията JYSK, която се намира в индустриалната зона. Центърът на датската верига край Божурище е най-високото логистично съоръжение в България. Строителството на логистичната база на JYSK започна през лятото на 2017 г., когато компанията обяви, че с инвестиция от 107 милиона евро ще изгради в България четвъртия си в света логистичен център, от който ще снабдява магазините си в България, Гърция, Румъния, Хърватска, Словения, Босна и Сърбия. Другите центрове на веригата са в Дания, Швеция и Полша. Новата база ще разкрие около 300 нови постоянни работни места, свързани с транспорт, ръчни дейности по стоките и др. От датската верига са изчислили, че складовете край София ще спестяват 10 милиона километра годишно за доставки на стоки в Балканския регион. След това Борисов посети и завода за детайли за опаковъчни машини на германската група „Мултивак“, който също се намира в индустриалната зона в Божурище. Заводът, който бе открит у нас през миналата година, е първото предприятие на световния лидер в опаковъчните решения на изток от Германия. Инвестицията в обекта е над 37 млн. лв. и са открити 153 нови работни места. Министър-председателят Бойко Борисов разгледа производствените площи в завода. От ръководството му отбелязаха, че оборудването е последна дума на техниката, а в производственото хале са монтирани най-модерните съоръжения за допълнително въвеждане на естествена светлина, която осигурява по-голям комфорт на работещите. „Не само че не си отиват инвеститорите, но дойдат ли - и надграждат“, акцентира премиерът Борисов при посещението си в индустриалната зона. Обиколката на прмиерът продължки, като малко по-късно през деня той направи проверка на напредъка на строежа на АМ „Европа“ в участъка Драгоман - Сливница. Проектът стартира в средата на месец май тази година, ще бъде завършен до 2021 година и се изпълнява със средства от републиканския бюджет по програма „Ново строителство“ на Агенция „Пътна инфраструктура“. \"Ако нямаме инфраструктура, ще видите какво ще стане“, каза Борисов.„Ей така най-обичам – от една поляна, път да стане“, добави премиерът докато пътуваше към инспекцията. На свой ред зам.-регионалният министър Николай Нанков  го информира, че теменужките по траето трябва да бъдат преместени. Мминистър – председателят му отвърна: \"С изграждането на аутобана ще бъдат направени три връзки на Сливница. „Ей и Сливница ще намаже“, добави Бойко Борисов. По продължението на магистралата ще бъдат направени също така и седем отбивки за почивка – четири посока Сърбия и три от другата страна. Премиерът разговаря с част от работниците на автомагистралата. Той се поинтересува как се предвижват до терена и дали им се плаща редовно и добре. \"Виж как работят ... с настроение. Ама така се вдигат доходите ... с работа\", каза той на министрите си. \"Най-бързо и ускорено довеждащият път за Индустриална зона Божурище трябва да бъде направен\", разпореди  Борисов при инспекцията на строителните дейности, съобщиха пък от пресслужбата на кабинета.  „Трябва да се стартира незабавно. Чухте какво казват от немските заводи – разпродадени са всички парцели на индустриалната зона. Не само че не си отиват, но идват и още повече. още преди да я построят“, казал още той.  „След нас ще остане това. Всеки работник като си води децата ще им каже: „Аз съм го правил това!“, поколения ще знаят, че бащите им са работили тук“, посочи още Борисов по време на разговорите със строителите и работниците на АМ „Европа“., завил още Борисов по време на разговорите със строителите и работниците .Премиерът бе категоричен, че при строителните дейности трябва да се опазва археологията и природата. „Искам да вдигнем 10 процента доходите догодина, да дадем повече пари за медицинските сестри сега“, заявил Борисов и добавил, че затова е важно възможно най-скоро да се реализират приходи и от тол системата, за да не се разчита само на готовите пари от приходните агенции. От кабинета напомнят, че в момента се работи или се извършват подготвителни дейности по двата участъка на магистрала „Европа“ - от ГКПП „Калотина“ до Драгоман и от Драгоман до Сливница. През есента се очаква да стартират реалните строителни работи и по участъка от ГКПП „Калотина“ до Драгоман. Пътят София – Калотина е основна пътна артерия, част от Коридор № 10, чрез модернизацията на който ще се развие и подобри преразпределянето на транспортните потоци по Трансевропейските транспортни коридори №4 и № 8 в посока Бургас, Турция и Гърция. Модернизацията на пътя ще подобри пропускателната способност и безопасност на движение в участъка, ще се облекчи високата интензивност на транзитното движение от и за централната част на Европа по транспортен коридор „Ориент/ Източно-Средиземноморски“. В днешната инспекция на АМ „Европа“ заедно с министър-председателя Бойко Борисов бяха вицепремиерът Томислав Дончев, министърът на финансите Владислав Горанов и заместник-министърът на регионалното развитие и благоустройството Николай Нанков.", "date": "2019.06.27", "title": "Борисов: Не само че не си отиват инвеститорите, но дойдат ли - и надграждат"}
{"url": "https://www.monitor.bg:443/bg/a/view/hilda-kazasjan-slusha-kino-na-turne-169027", "text": "Хилда Казасян ще представи проекта си „Да послушаме кино“ из страната. След като певицата пожъна успех с първия си концерт-спектакъл под това мото в зала 1 на НДК, през лятото тя ще даде тон за песен и в градове извън столицата. Първи възможността да чуят любимите си мелодии от родни филми като „Любимец 13“, „Козия рог“ и „Адаптация“ ще имат почитателите в Бургас. Концертът ще се състои само след броени дни – на 9 юли, в Летния театър. Следват Варна (11 юли, Летен театър) и Пловдив (9 ноември, комплекс С.И.Л.А). Гърба на Казасян на сцената пък ще пазят музикантите Христо Йоцов, Живко Петров, Димитър Карамфилов и Михаил Йосифов. Сред специалните гости на събитията ще бъдат Теодосий Спасов и Васил Петров. Аранжиментите даващи изцяло нов облик на тази толкова красива музика са направени от Живко Петров и Христо Йоцов специално за тези концерти. И като към всичко това прибавим разкошната мултимедия подготвена от Васил Къркеланов, се надявам, че ще изживеем един истински музикално-филмов празник заедно“, казва по повод турнето си певицата със 100-каратова усмивка. Тя намигва, че вероятно ще се поклони пред публиката боса или обута в сандали, като причина за това се оказва счупен пръст на единия й крак.", "date": "2019.06.27", "title": "Хилда Казасян слуша кино на турне"}
{"url": "https://www.monitor.bg:443/bg/a/view/ivan-lechev-i-zvezdi-izbirat-naj-dobra-uchenicheska-rok-banda-169031", "text": "Иван Лечев от ФСБ, Звездомир Керемидчиев от група Ахат и други изявени български музиканти и певци ще избират най-добрата ученическа рок банда. Децата ще мерят сили в първия Национален фестивал на ученическите рок групи, който бе открит вчера в Добрич. На сцената на летния театър в трите състезателни дни ще се качат общо 12 групи - на 35 СОУ в София, FIRE BALL, IRON SHARKS, KASHMIR и INFERNO от Варна, SECONDAY от Ямбол, RED TRIGGER и LONERS ON THE HILL от Пловдив, PLANETARIUM и CREEP от Добрич, DREAMERS от Разград и ACTS OF OATH от Шумен. Победителят в първия Фестивал на ученическите рок групи, който се провежда под патронажа на министъра на образованието и науката Красимир Вълчев, ще стане ясен в петък, 28 юни 2019 г. Всички участници ще получат грамоти, а класираните на първите три места - и купи. С участието си в конкурса ученическите рок банди могат демонстрират уменията си, да подпомогнат процесите на социализация, както и направят професионален избор да се занимават с музика.", "date": "2019.06.27", "title": "Иван Лечев и Звезди избират най-добра ученическа рок банда "}
{"url": "https://www.monitor.bg:443/bg/a/view/merkel-pak-treperi-169024", "text": "Германският канцлер Ангела Меркел ще отпътува за срещата на страните членки на Г-20 в Япония, каза нейният говорител, въпреки че преживя втори пристъп на неконтролируемо разтрисане на публично събитие за малко повече от една седмица. \"Всичко продължава по план\", увери говорителят Щефен Зайберт пред германските медии, допълвайки: \"Канцлерът e добре.\" Германският канцлер видимо се тресеше, след като се срещна с президента Франк-Валтер Щайнмайер в двореца Белвю в Берлин тази сутрин. Кадри показаха да предлагат вода на Меркел, която тя отказа с жест с глава.", "date": "2019.06.27", "title": "Меркел пак трепери (ВИДЕО)"}
{"url": "https://www.monitor.bg:443/bg/a/view/samolet-kacna-izvynredno-v-londonzaradi-bombena-zaplaha-169030", "text": "Пътнически самолет на \"Еър Индия\", летящ от Мумбай за Ню Йорк, кацна извънредно на лондонското летище \"Станстед\" след получена бомбена заплаха, съобщи в Туитър индийската авиокомпания, цитирана от Ройтерс. По-късно стана ясно, че тревогата се оказала фалшива и самолетът е излетял отново. ", "date": "2019.06.27", "title": "Самолет кацна извънредно в Лондон заради бомбена заплаха (ОБНОВЕНА)"}
{"url": "https://www.monitor.bg:443/bg/a/view/rodnata-kyshta-na-bylgarskija-nelsyn-mandela-v-septemvri-be-prodadena-169011", "text": "Родната къща на Илия Минев в Септември, когото приживе наричаха българският Нелсън Мандела, вече е продадена. Това съобщи общинският съветник Кузо Божинов. Преди години наследниците на дисидента ѝ искаха 5000 лв. от общината, като се предполагаше, че там ще бъде изграден Музей на демокрацията, а в част от помещенията ще бъдат експонирани вещи на Илия Минев. Това обаче не стана и оттогава родният дом на демократа от Септември тънеше в разруха и се бе превърнал в руини. Минев е основател и пръв председател на Независимото дружество за защита правата на човека малко преди падането на комунистическия режим през януари 1988 година. Той е определян като политическият затворник с най-продължителен престой зад решетките по време на комунистическия режим - 33 години, които са дори повече от излежаните 26 от Нелсън Мандела. Остава в изолация и забвение повече от 10 години до смъртта си, като единствено лидерът на КТ“ Подкрепа“ Константин Тренчев му помага финансово след промените през 1989 г. В пълна изолация, забравен от новите демократи, Илия Минев умира на 6 януари 2000 година на 82- годишна възраст, в мизерия и самота, в старчески дом в Пазарджик. Погребан е в гробищата на гр. Септември. На 9 декември 2002 г. в София е издигнат паметник на Илия Минев в градинката срещу НДК и хотел „Хилтън” между булевардите „България“ и „Черни връх“. На 11 октомври 2008 година в град Септември е открит негов бюст-паметник на площада носещ неговото име. През 2000 г. президентът Петър Стоянов посмъртно го удостои с орден „Стара планина“ – I степен.  ", "date": "2019.06.27", "title": "Родната къща на българския Нелсън Мандела в Септември бе продадена"}
{"url": "https://www.monitor.bg:443/bg/a/view/korejskata-boj-banda-bts-izdava-treti-film-prez-avgust-169022", "text": "Момчетата от BTS, които се превърнаха в едни от най-популярните представители на жанра k-pop по света, застанаха пред обектива на камерата за третия си документален филм. Лентата ще носи името Bring the Soul: The Movie и ще се направи световната си премиера на 7 август. Дебютното заглавие, посветено на момчетата от BTS, се появи на бял свят миналата година, като спечели общо 20,3 милиона долара от световния боксофис. По-рано тази година музикантите пуснаха и още една филмова продукция - Love Yourself in Seoul. Третото заглавие пък ще се фокусира върху края на европейското турне на бой бандата. То премина под надслов Love Yourself и в него бяха включени 24 концерта в 12 града. Лентата проследява вълненията на момчетата ден след последната им изява в Париж.", "date": "2019.06.27", "title": "Корейската бой банда BTS издава трети филм през август"}
{"url": "https://www.monitor.bg:443/bg/a/view/vtori-den-bez-konsultacii-za-subsidiiite-simeonov-moje-da-viknem-i-borisov-169017", "text": "Фалстарт на консултациите за намаляване на партийните субсидии. Вече два дни поред такива не се провеждат, въпреки че лидерът на НФСБ Валери Симеонов обеща такива даима още тази седмица. Причината пък се оказа липсата на ключови фигури от перламентарната група на ГЕРБ, които са в чужбина. Шефката на НС Цвета Караянчева се завърна от Москва, но Даниела Дариткова, която оглавява групата на ГЕРБ също е на командировка зад граница, в делегация с Менда Стоянова. Сега самият Симеонов заяви в кулоарите на НС, че всяка партия трябва да бъде представена достатъчно стабилно, сериозно и отговорно. Именно затова ще изчакват ГЕРБ колкото е нужно. Въпреки това той намекна, че може да не изчакат Дариткова да се върне, а дори да поканят премиера и лидер Бойко Борисов да дойде в НС. С други думи, както можем да почакаме г-жа Дариткова да се върне, така можем да поискаме и г-н Борисов да дойде още днес или утре. Ще поискаме ГЕРБ да бъде представен достатъчно отговорно и сигурно. ГЕРБ ще реши кой да прати на тези преговори“, мотивира се Симеонов. Той поясни , че по темата със субсидиите не трябва толкова атрактивно и енергично да бъде представена от медиите. Въпреки това той увери, че са поели ангажимента до края на юли да излязат с решение и текстовете да минат през Народното събрание. \"Мисля че ще си спазим ангажимента. Стига да има съгласие от останалите политически сили, но това ще стане.\", каза той. Попитан какви са възможните варианти за реакция, Симеонов поясни, че всичко е възможно. \"Може да има редакционна поправка в сумата, може да бъде отхвърлено, може да бъде прието,\", каза той. Симеонов коментира и отказа на ДПС да участват в консултациите за размера на субсудиите като определи това като „избягване на поемане на отговорност за решение“ по въпроса.", "date": "2019.06.27", "title": "Втори ден без консултации за субсидииите, Симеонов: Може да викнем и Борисов"}
{"url": "https://www.monitor.bg:443/bg/a/view/nad-1000-signala-za-nasilie-nad-deca-postypili-v-agencijata-za-zakrila-169016", "text": "1006 сигнала за насилие над деца или такива в риск са постъпили в Агенцията за закрила на детето за изминалата 2018-а, съобщи социалният министър Бисер Петков. Петков посочи , че спрямо минали години има намаление на случаите. \"Това не следва да ни успокоява. Трябва намаляване и изкореняване на причините, които водят до насилие над  деца\", заяви Петков.  Социалният министър обясни още , че освен сигналите от АСП, има и над 5000 случая за престъпления над деца, постъпили в Прокуратурата, както и данни от образователното министерството за насилие в училище.  Малка част всички случаи на деца, станали жертва на насилие, са тежки, обясни Георги Богданов от Обединение „Детство без насилие \". Той посочи, че в момента в един от кризисните центрове има 11 деца, жертва на тежко насилие - физическо, психическо, малтретирани.\" Тези деца са тийнейджъри и са подлагани на насилие през почти всички години на техния живот. Те са почти разпадането психически от случилото се с тях\", заяви той. Това са деца, които са насилвани в институции и в семейството си. Алкохолът, наркотици и хазартната зависимост за трите най - чести области, породили насилие, обясни Богданов. По думите му голяма част от тези случаи са на  разделени родители, които използват детето за разменна монета и е подложено на сериозен физически и психически въпрос. Често се случвало единият родител да крие хлапето от другия. Богданов обясни, че няма кой да поеме грижите за най - тежките случаи на насилие, защото приемните семейства не са подготвени за такива деца, центровете за настаняване от семеен тип пък ги приемат като агресивни и лоши.\" Няма специализирани услуги за тийнейджъри, когото са преживели такова насилие и това е сериозен проблем\", коментира Богданов. ", "date": "2019.06.27", "title": "Над 1000 сигнала за насилие над деца "}
{"url": "https://www.monitor.bg:443/bg/a/view/dekar-zemja-v-balchishko-e-2-635-leva-169015", "text": "Средната цена на декар земеделска земя в община Балчик е 2 635 лева, съобщават от статистическото бюро в Добрич. Данните са за 2018 г. През миналата година средната цена на един декар земеделска земя в област Добрич достига 1 697 лв., при средна цена за страната 941 лева на декар. Спрямо предходната година, средната цена на земеделската земя в област Добрич намалява  с 16.5%, но въпреки това продължава да бъде най-висока в сравнение с останалите области. След Балчишко, най-скъпо се продават нивите в останалите две крайморски общини Каварна и Шабла, съответно по 2 369 и 2 312 лева за декар. В сравнение с 2017 г., цената на декар земя в Балчишко е поскъпнала с около 500 лева, а в Каварненско и Шабленско – с по около 400 лева. Най-евтини са земите в Тервелско – по 1 121 лева за декар.  Съгласно методологията на Евростат, събраната информация се отнася за цените на сделките на земеделска земя, която се използва единствено за селскостопанско производство. През 2018 г. средната цена на рентата на един декар наета/арендувана земеделска земя в област Добрич достига 91 лв., което е с 4.6% по-високо спрямо 2017 година. В страната средната цена на рентата на един декар наета/арендувана земеделска земя достига 48 лева. Най-много рента получават собствениците на земя в Балчишко – по 102 лева на декар. Второто място е за собствениците на ниви в община Добричка – по 93 лв./дка. Следват Добрич-град и Шабла – по 92 лв./дка, Каварна – по 91 лв./дка. Цената на рентата на земеделската земя е изплатената в полза на собственика на земята стойност на един декар в замяна на това, че е предоставил активите си на ползвателя на земята. Цената включва и стойността на всички плащания в натура, оценени по цени на текущата година, и платените данъци и такси. Цената не включва платените суми за право на ползване, стойността на сградите или жилищата, разположени върху арендуваната земя, както и всички други разходи, свързани с други активи, например – текущи разходи за поддръжката на сгради, застраховки и амортизации на сгради и др.      ", "date": "2019.06.27", "title": "Декар земя в Балчишко скочи до 2 635 лева средна цена"}
{"url": "https://www.monitor.bg:443/bg/a/view/shefyt-na-olaf-vpechatlen-ot-borbata-s-kontrabandata-169021", "text": "За България партньорството с Европейската служба за борба с измамите е от изключително значение, отбеляза министър-председателят Бойко Борисов по време на срещата си в Министерския съвет с генералния директор на ОЛАФ Виле Итала. Това е първото официално работно посещение на Итала в България от началото на мандата му, който започна през август миналата година. Генералният директор на ОЛАФ сподели, че е впечатлен от постиженията на българското правителство в борбата срещу контрабандата и поздрави премиера Борисов. Итала изрази надежда, че отличното сътрудничество между българските служби и ОЛАФ ще продължи и занапред. Министър-председателят Бойко Борисов от своя страна отбеляза, че е уверен, че настоящата визита ще бъде ползотворна и ще даде възможност на Виле Итала да се запознае в детайли с работата на българските партньори на ОЛАФ. Борисов изтъкна конструктивното взаимодействие между България и Европейската служба за борба с измамите. Разбира се, и в най-доброто сътрудничество винаги има потенциал за надграждане и по-добри резултати, категоричен беше премиерът. По думите му могат да се търсят възможности и конкретни действия в тази посока. Борисов обърна специално внимание на значението на активния обмен на оперативна информация. Премиерът Борисов акцентира върху новата Стратегия за борба с измамите, която Европейската комисия прие в края на април. Българският министър-председател изрази надежда, че стратегията ще има сериозен принос за усъвършенстването на съществуващата система за превенция, разкриване и санкциониране на измами, засягащи бюджета на ЕС. Борисов изтъкна, че основните аспекти на осъвременената стратегия ще бъдат отчетени и на национално ниво. Българският министър-председател добави, че страната ни изпълнява своя Национална стратегия за превенция и борба с нередностите и измамите за периода 2014-2020, като предстои да се разработи нов документ за периода 2021-2027 г. Следва се и годишен План за действие в изпълнение на настоящата стратегия, чиято цел е да подобри превенцията, да повиши ефективността при разкриването и противодействието на нередностите и измамите и да укрепи сътрудничеството с компетентните институции в областта. Цели се също така повишаване на ефективността на дейностите по разследване, възстановяване и санкции. Борисов добави още, че страната ни изпълнява в пълен обем задълженията си за докладване на нередности по европейските фондове и програми. Създадена е нормативна база, която гарантира, че се проверява и се взема отношение по всяка информация, представляваща съмнение за извършена нередност. В рамките на разговора премиерът Борисов посочи, че България последователно подкрепя предложенията за укрепване на капацитета на ОЛАФ и създаването на нормативна рамка за ефективно сътрудничество между Европейската прокуратура и Европейската служба за борба с измамите. Борисов напомни, че разглеждането на досието по тази тема започна именно по време на Българското председателство на Съвета на ЕС. Според премиера Борисов е много важно да бъде финализирана работата по изменението на Регламент 883/2013, който касае именно разследванията, провеждани от ОЛАФ.", "date": "2019.06.27", "title": "Шефът на ОЛАФ впечатлен от борбата с контрабандата"}
{"url": "https://www.monitor.bg:443/bg/a/view/spasiha-shtyrkelche-sys-schupen-krak-169018", "text": "Малко щъркелче със счупен крак е било спасено от хора в пазарджишкото село Церово. Птичето паднало от гнездото си и вследствие на това наранило единия си крак. Местни жители реагирали веднага и с помощта на доктора на селото била направена шина на пострадалото краче От кметството в Церово цял ден звънели на природозащитни организации, но нито една не отговорила на обажданията. Единствено от Планинска служба гр.Пазарджик приели обаждането, техни представители пристигнали в Церово, взели раненото щъркелче и го закарали в спасителен център в гр. Стара Загора, където да бъде лекувано.", "date": "2019.06.27", "title": "Спасиха щъркелче със счупен крак"}
{"url": "https://www.monitor.bg:443/bg/a/view/posetiteli-prodavat-onlajn-otkradnati-veshti-ot-parka-na-mejduzvezdni-vojni-169014", "text": "Само около месец след като „На края на галактиката“ - тематичният парк на „Междузвездни войни“, отвори врати, откраднати вещи от реквизита вече бяха предложени за продажба онлайн. Според справка в сайта eBay, най-странните артикули са ламинирани менюта, подложки, карти на парка и определен като „рядък“ билет за един от атракционите на терен. Последното се котира най-скъпо онлайн, като продавачът иска 400 долара за него. Според изданието The Hollywood Reporter обаче билетът съвсем не е толкова „рядко срещан“. Той се давал на всеки посетител, който си е закупил пропуск за атракциона, като обозначавал въображаемата позиция на всеки ентусиаст на космическия кораб. След края на „мисията“ всеки следва да върне картата си. Най-често срещаните предмети за продажба онлайн пък са лазерните мечове. В „На края на галактиката“ те струват между 100 и 200 долара, като цената им варира според това на кой от героите принадлежат. Въпреки това се котират със стотици долари надценка онлайн.", "date": "2019.06.27", "title": "Посетители продават онлайн откраднати вещи от парка на „Междузвездни войни“"}
{"url": "https://www.monitor.bg:443/bg/a/view/ns-odobri-syzdavane-na-gazova-borsa-169020", "text": "Парламентът прие на първо четене със 107 гласа „за“, 1 „против“ и 61 \"въздържал се\" промени в Закона за енергетиката. Чрез тях се цели либерализация на пазара на природен газ и установяване на ликвиден пазар. По този начин ще бъде създадена конкурентна среда за добивните предприятия, търговците и потребителите. Предложените промени позволяват плавното и постепенно преминаване от пазар с регулирани цени към организиран пазар на природен газ със свободно договорени цени. Министърът на енергетиката Теменужка Петкова заяви, че сега е точният момент за либерализацията на пазара на природен газ в България. \"Няма как да бъде либерализиран пазарът, щом имаме един единствен доставчик\", допълни тя. Енергийният министър посочи, че с изграждането на инфраструктурните проекти се създават условия да имаме доставка на природен газ от различни източници. По думите й  отварянето на пазара за много доставчици дава възможност и за създаването на газова борса. В колуарите на НС изпълнителният директор на „Булгартрансгаз\", в отговори на журналистически въпрос заяви, че \"капацитетните възможности на газовия хъб ще бъдат функция от инфраструктурните възможности\". Това е функция от интерконектните връзки и входните капацитети, които ще има газопреностаната система. По думите му дружеството си е поставило като амбициозна задача в рамките на тази година газовата борса да започне реално своето функциониране. Той допълни, че е необходима регулаторната и законодателна рамка, но се надява в най-скоро време и на второ четене да бъдат приети промените. Изпълнителният директор съобщи още, че водят и преговори с различни производители или търговци на природен газ, които са проявили интерес за участие в борсовата търговия. \"На експертно и на политическо ниво водим преговори със СОКАР, OMV, a вече имаме и официално заявен интерес от „Колмар“ – швейцарска компания, която е готова да предоставя LNG газ за търговия на борсата“, коментира Малинов. От ДПС Рамадан Аталай заяви, че либерализацията трябва да се случи на всяка цена. \"Ако искате го наречете герберски поток, но направете така, че газовата либерализация да се случи\", призова той. Според него, ако не се разшири газовата мрежа, ще продължим да тъпчем на едно място. От БСП изразиха опасения по закона за енергетиката, че ще има пазарни манипулации. Техните опасения са да не би либерализацията да доведе до манипулации на газовата борса, но министър Петкова отговори, че ако има подобни съмнения, КЕВР ще се самосезира, за да бъде направена проверка.", "date": "2019.06.27", "title": "Депутатите одобриха създаването на газова борса"}
{"url": "https://www.monitor.bg:443/bg/a/view/bashtata-na-britni-spiyrs-sydi-fen-za-kleveta-169007", "text": "Бащата на поп принцесата Бритни Спиърс – Джейми, се закани със съд на фен, публикувал неверни факти за звездата в блога си. Твърденията, направени от почитателя – Антъни Стивън, засягат пряко ролята на родителя като надзирател на личните, както и бизнес начинанията изпълнителката, каквато съдът му присъжда през 2008 г. През последните няколко месеца Бритни и баща й Джейми станаха свидетели на това как фенове ги обвиняват в няколко погрешни и злонамерени неща, включително опити за объркване на публиката относно съдържанието в социалните мрежи“, гласи част от изявлението на екипа на семейство Спиърс. Според документа, внесен в сряда във върховния съд на окръга Лос Анджелис, въпросният блогър Стивън бил особено активен в разпространението на невярна информация, като твърдял в своя публикация от 14 юни, че приближените до Бритни триели положителните коментари от профила й в Инстаграм, като по този начин се давала повече тежест на негативните мнения. Твърденията впоследствие са разпространени от няколко медии, което дава основание на Джейми Спиърс да подаде иск за клевета. „Стига вече. Време е Стивън да разбере, че думите му си имат последствия и не може сляпо да излива неоснователните си теории“, пише още в иска на Спиърс.", "date": "2019.06.27", "title": "Бащата на Бритни Спиърс съди фен за клевета"}
{"url": "https://www.monitor.bg:443/bg/a/view/vmro-chaka-doklad-ot-mon-za-sydyrjanieto-na-vsichki-uchebnici-169023", "text": "МОН да внесе долад в НС от проверките и ревизията на учебното съдържание, настояват от ВМРО. Повод пък е последният скандал с учебниците по история за 10 клас, заради който започна петиция срещу подмяната на истината за комунизма, а просветният министър Красимир Вълчев дори изпрати писмо до издателството да коригират съдържанието. От ВМРО подрепят действията на Вълчев, като изтъкват, че за пръв път министърът и държавата са се намесили в нещо, което е задължение и отговорност на държавата. По думите на Милен Михов дълго време обществото е убеждавано, че държавата не може да се меси. Според ВМРО обаче този дебат трябва да се пренеси и върху другия периоди от историята – като борбите за освобождение на българите в Македония и Тракия. Воеводите припомнят, че преди 10 месеца са искали ревизия на вискчи учебници, а в резултат МОН е създала работна група. Сега те настояват резултатите от нейната работа да бъдат огласени, докладът да бъде внесен в НС, а темата поставена на широк дебат. От ВМРО дори дадоха примери с други учебници, където също имало спорни въпроси. Така в учебника по човек и общество на „Просвета“ почетният председател на ДПС бил предсатвеб като учен, наред с приноса на Радой Ралин и Блага Димитрова. В учебника по литература за 5 клас пък „Даваш ли, даваш, Балканджи Йово“ бил предстваен като конфликт на непокорните българи с чуждите насилници. Последният пример е от преди дни за учебника по музика за 9 клас, където децата трябва да посочат кои от изборените БГ товрци са ни прославили в областта на музика по света. Именно там е именото на Елдъз Ибрахимова и Софи Маринова. „В областта на музиката аз се сещам за Гяуров, Борис Христов, Теодосий Спасов, но Софи Маринова някакси ми убягва от съзнанието, че е прославила българското музикално изкуство по света\", заяви Михов.", "date": "2019.06.27", "title": "ВМРО чака доклад от МОН за съдържанието на всички учебници"}
{"url": "https://www.monitor.bg:443/bg/a/view/livanski-stoki-na-izlojenie-v-sofija-169010", "text": "В София се открива днес първото по рода си изложение на ливански фирми в областта на земеделието и хранително-вкусовата промишленост Lebanese Agro – Food Expo 2019. Участие в изложението ще вземат ливански производители и износители. Фирмите изложители ще представят своята продукция на повече от двадесет и пет щанда. Ще бъдат изложени храни - натурален зехтин, ядки, различни видове маслини, тестени изделия, традиционна халва, разнообразие от подправки, плодови сиропи и сладка, както и други продукти, представящи националната ливанска кухня. На събитието ексклузивно ще се предлага дегустация, което ще даде възможност на всеки посетител да се запознае с традициите и културата на Ливан. Организатори са Българската търговско-промишлена палата, съвместно с Ливанската търговска палата и  Ливанско-българския бизнес съвет (Lebanese-Bulgarian Business Council). Събитието ще се проведе в Изложбената зала на ЦУМ в периода 27-29 юни 2019 г. На официалното откриване, което е в 12.30 ч. ще присъстват Мохамед Кочар, президент на ливанските икономически организации, Фади Гемаил, президент на индустриалната асоциация в Ливан, доц. д-р Янко Иванов, зам.-министър на земеделието, храните и горите, Цветан Симеонов, председател на УС на БТПП. Посещението е със свободен вход от 27 до 29 юни от 11.00 до 19.00 часа.", "date": "2019.06.27", "title": "Ливански стоки на изложение в София"}
{"url": "https://www.monitor.bg:443/bg/a/view/1-miliard-deca-jertva-na-nasilie-vsjaka-godina-169009", "text": "В събитието ще вземат участие над 150 експерти и представители на държавни институции от 10 държави от региона (България, Румъния, Сърбия, Черна гора, Босна и Херцеговина, Северна Македония, Албания, Косово, Украйна и Гърция) както и авторитетни академични преподаватели, изследвали задълбочено проблема с насилието. Конференцията се организира от Министерството на труда и социалната политика, Държавната агенция за закрила на детето, УНИЦЕФ,  Световната здравна организация (СЗО), Child Protection Hub, подкрепян от Terre des Hommes и Обединение „Детство без насилие“ - България.", "date": "2019.06.27", "title": "1 милиард деца жертва на насилие всяка година"}
{"url": "https://www.monitor.bg:443/bg/a/view/okonchatelno-trymp-i-putin-se-sreshtat-v-osaka-v-petyk-169006", "text": "Президентите на Русия и на САЩ Владимир Путин и Доналд Тръмп ще се срещнат в Осака на 28 юни, предаде Ройтерс, цитирайки източник от Белия дом. Определено е и точното време на преговорите на високо ниво. Началото на беседата е насрочено за 14 часа местно време /8 часа българско време на 29 юни/. Срещата ще се състои в рамките на форума на лидерите на сраните от Г-20, като помещението е избрано от американската страна. За събота е насрочена среща между Тръмп и председателя на КНР Си Цзинпин. По-рано президентът на САЩ заяви, че очаква „хубав разговор с Путин“. Предполага се, че основни теми на преговорите ще станат отношенията между двете страни, ситуацията около Иран и Сирия, както и други актуални международни въпроси. По информация на високопоставен източник от Белия дом, в дневния ред на срещата са включени още  Венецуела и Украйна, както и контролът на въоръженията.", "date": "2019.06.27", "title": "Окончателно: Тръмп и Путин се срещат в Осака в петък"}
{"url": "https://www.monitor.bg:443/bg/a/view/kasiopeja-pavel-i-venci-venc-sa-moite-bratja-po-tatusi-168930", "text": "Касиопея беше част от Sofia Songwriting Camp – първият творчески лагер за писане на песни у нас, в който се включиха продуценти и автори от цяла Европа. В продължение на седмица родни музиканти твориха с чуждестранните си колеги в шест студиа и успяха да произведат 24 песни не само за собствения си репертоар, но и за този на международни звезди. Касиопея сподели с „Монитор“ подробности за това творческо преживяване. - Дали сме направили хитове ще стане ясно в близките месеци, когато част от тези песни ще бъдат реализирани като сингли, било то на български, или на чужди артисти. Като цяло никой от нас, авторите и бийтмейкърите, не идва на такъв лагер с нагласата да покаже колко безпогрешно му тиктака компаса за комерсиална музика. Не сме на състезание, а на тим билдинг със съвършено непознати изпълнители и продуценти, и целта е да стопиш ледовете, създавайки контакти и хубава музика. - Била съм на много подобни лагери в Европа и българският води като качество на храната и ниво на организацията. На много места те оставят да сформираш екип на случаен принцип, докато в Sofia Songwriting Camp имаше стратегия за комбинацията от характери, гласове и музикални вкусове и местата в мобилните студия се разместваха според програмата. Харесах Боровец, да пишеш музика в гората се оказа особено духновно преживяване. Артистите на „Вирджиния рекърдс“ са страхотни, нахъсани, талантливи и много интуитивни в разработването на вокални линии и бийтове. Харесах много Павел и Венци Венц, те са моите братя по татуси (смее се). Венци специално е кълбо от любов, рядко срещам толкова чисто емоционално същество. - От вътрешната страна на устната имам сърце, което си направих в чест на майка ми. За мен татуирането е специално изкуство, чрез което кожата говори. Част от татуировките са мое дело, други са правени от артисти. Касиопея е изключително красиво съзвездие, което обичам да наблюдавам от дете. Превърна се в моя прякор в училище и някак естествено се намести и в кариерата ми като автор на музика. Миналата година пуснах парчето Wild Ones, което бе изстреляно в Космоса и в докато си говорим пътува със скоростта на светлината към Касиопея. Ще стигне до най-близката звезда след 90 години. - Истината е, че сред осемте момичета има представители от всички точки на Азия, което предполага успех на всички територии – Япония, Китай, Корея... Освен това тук е важен принципът „Колото повече хора, толкова повече типажи, с които феновете ще се идентифицират“. Имаш един наперен фронтмен, друг, който рапира, но прилича на сдухан отличник от класа, трети, който е по-захаросан вокално и като визия. Азия е огромен пазар и за това сформирайки банда, човек трябва да играе в едър мащаб (смее се). - Да бъде болезнен реалист – писането на музика е работа като всяка друга, като мускул, който трябва да тренираш ежедневно. За да бъде успешен под една или друга форма, трябват много работа, постоянство и дисциплина.", "date": "2019.06.27", "title": "Касиопея: Павел и Венци Венц са моите братя по татуси"}
{"url": "https://www.monitor.bg:443/bg/a/view/lidl-bylgarija-v-top-5-na-naj-jelanite-rabotodateli-v-stranata-169008", "text": "Лидл България се нарежда на пето място в класацията за най-желаните работодатели сред работещите хора в страната. Това показват резултатите от първото и единствено по рода си национално проучване – Employer of Choice, организирано от To The Top Agency. Лидл България е единствената хранителна верига, която попада в ТОП 10 на класацията, което допълнително затвърждава силното й присъствие като работодател в бързооборотния сектор. Това е поредното признание за компанията, след като само преди броени дни студентите също наредиха веригата сред най-желаните работодатели в класацията Graduate Survey. Над 12 000 души от цяла България взимат участие в проучването Employer of Choice в периода 14 януари – 15 май 2019. Изразявайки личните си предпочитания за №1 желан работодател и мнението си за него в онлайн анкета, те формират класацията ТОП 50 за най-предпочитаните работодатели у нас. „Изключително сме щастливи и благодарни за тази висока оценка. Заедно с признанието, което получихме само преди дни от младите хора в проучването Graduate Survey, това 5-то място е доказателство, че работодателските практики, които налагаме, допринасят за положителното развитие на трудовия пазар у нас. Присъствието на Лидл България като един от най-динамично развиващите се работодатели и компания, която подхожда с изключителна отговорност във всичко, което прави, е резултат от дългогодишни и целенасочени усилия, в които ще продължаваме да инвестираме и занапред“, коментира Милена Драгийска, главен изпълнителен директор на Лидл България. Проучването Employer of Choice се провежда веднъж годишно и показва как компаниите са възприемани като работодател сред работещите хора в България. Участниците оценяват избрания от тях работодател по серия от критерии като репутация, работна среда, възможности за кариерно развитие, заплата, сигурност, култура, лидерство, социална отговорност, продукти, услуги и други. Безспорно за положителната оценка, която Лидл България получава от работещите хора в страната, допринася цялостният имидж на компанията. В продължение на вече 9 години на българския пазар веригата се утвърждава като модерен smart discounter, който предлага висококачествени продукти с оптимално съотношение качество-цена, коректен и надежден работодател на над 2 700 души в цялата страна, както и социално отговорна компания, чийто политики и активности допринасят за един пълноценен и по-качествен начин на живот.", "date": "2019.06.27", "title": "Лидл България в топ 5 на най-желаните работодатели в страната"}
{"url": "https://www.monitor.bg:443/bg/a/view/bebe-padashto-ot-vtorija-etaj-beshe-spaseno-ot-minuvach-video-169005", "text": "Бебе, падащо от втория етаж, беше спасено от случаен минувач в Турция. Драматичните кадри бяха уловени от камера за видеонаблюдение. На тях се вижда как 2-годишното момиченце пада от прозореца на дома си в Истанбул. За щастие, в точния момент на мястото се озовава 17-годишен алжирски имигрант, който вижда какво ще стане. Той застава под прозореца и успяха да хване детето, съобщи Нова. Според турската полиция, момиченцето е стигнало прозореца, докато майка му готвела в кухнята. ", "date": "2019.06.27", "title": "Бебе, падащо от втория етаж, беше спасено от минувач (ВИДЕО)"}
{"url": "https://www.monitor.bg:443/bg/a/view/radko-ot-glasyt-na-bylgarija-gotvi-pyrvoto-si-pop-folk-parche-169004", "text": "Радко Петков, който триумфира през 2017 г. в шоуто „Гласът на България“, официално се включи в редиците на музикална компания „Пайнер“ и вече подготвя първото си парче под шапката й. Това стана ясно, след като той стана един от победителите в провелия се в последните месеци кастинг за нови звезди в лекия жанр. Очаква се първото му поп-фолк парче да се появи на бял свят още до края на следващия месец. Друг кадър от „Гласът на България“ е вторият победител в кастинга. Става дума за Ивета Костова, която бе в отбора на Деси Слава през 2014 г. Чаровната блондинка ще зареже настоящата си професия на детска учителка и ще се отдаде изцяло на музикалната си кариера. „Децата ме бяха ядосали доста, стоях си в къщи и размишлявах на тишина. Гледах телевизора без звук и видях рекламата за кастинга, включих звука и си казах, защо пък да не пробвам, може да стане нещо. Веднага реших да си пусна материалите, в лаптопа си имах всичко“, обясни преди време Костова. Съвсем скоро феновете могат да очакват и нейното първо включване с песен от ефира на телевизия „Планета“.", "date": "2019.06.27", "title": "Радко от „Гласът на България“ готви първото си поп-фолк парче"}
{"url": "https://www.monitor.bg:443/bg/a/view/novi-vyzdushni-taksita-169013", "text": "Подкрепяната от съоснователя на Google, Лари Пейдж (Larry Page), базирана в Калифорния стартираща компания Kitty Hawk вече има няколко известни имена, замесени в усилията за разработване на летящи таксита. Миналата година, Kitty Hawk представи своя самолет Cora, представляващ двуместен, автономен електрически самолет за къси прелитания, който използва 12 витла, монтирани на крилата, за вертикално издигне, и една перка отзад за хоризонтален полет. Компанията твърди, че самолетът може да прелита 100 км с едно зареждане на батерията, достигайки скорост от 180 км / ч. Boeing вече има участие в няколко проекта за летящи таксита, включително и собствен електрически VTOL самолет, наскоро придобитата компания за електрически самолети Aurora и конкурса за изграждане на персонална летяща машина с награда $ 2 милиона.", "date": "2019.06.27", "title": "Нови въздушни таксита"}
{"url": "https://www.monitor.bg:443/bg/a/view/vasil-velev-ochevidno-nek-ne-se-upravljava-v-polza-na-ikonomikata-169003", "text": "Ние не знаем в чия полза се управлява НЕК, но очевидно не се управлява в полза на икономиката и нашите членове. Това каза председателят на Асоциацията на индустриалния капитал в България (АИКБ) Васил Велев в ефира на Нова ТВ. Шефът на работодателската организация изтъкна, че членовете на асоциацията дават работа на 83% от наетите и тяхната продукция формира 86% от брутната добавена стойност на страната. „Хората, за които работи изпълнителният директор на НЕК, не са тези\", каза още Велев, допълвайки, че все пак са успели да се преборят за неговия пост. Причина за напрежението между работодателските организации и НЕК стана търг за продажбата на електроенергия, за който се породи съмнението, че е така направен, че да удовлетвори конкретен купувач. Става дума за това, че се оферирана енергия без гарантиран почасов профил. Купува се такава за три месеца напред, а на предния ден получава информация за кой час каква такава ще има. Изпълнителният директор на НЕК Петър Илиев подаде оставката си на 19 юни, но вчера Съветът на директорите на „Български енергиен холдинг“(БЕХ) не я прие.  „Няма промяна в нашата позиция“, каза още Велев. Миналия месец четирите работодателски организации излязоха със становище, с което се противопоставиха на неадекватното управление на НЕК. „Не знаем какви са  “, коментира Велев последните новини.", "date": "2019.06.27", "title": "Васил Велев: Очевидно НЕК не се управлява в полза на икономиката"}
{"url": "https://www.monitor.bg:443/bg/a/view/kobilkina-hodete-na-pochivka-bez-decata-pone-vednyj-godishno-169002", "text": "Всяко семейство трябва да се отправя поне веднъж годишно на екскурзия без децата – тази теза защитава най-известната сексоложка у нас Наталия Кобилкина, която към момента се радва на пътешествието си до Санкт Петербург в компанията на съпруга си Такис Дретакис и сестра си. Разбира се, нашият син ни липсва много, но всяка двойка, която иска да запази щастието си, трябва да ходи на почивка без децата поне веднъж в годината\", уточнява д-р Ко, като не пропусна да направи съпричастни към пътуването си и последователите си в социалните мрежи. Там тя публикува кадри от местата, които е обиколила с майка си като дете. Днес брюнетката се разхожда на същите локации със съпруга си, за когото пък това е първото посещение на родината на сексоложката. Припомняме, че Кобилкина и Дретакис си казаха заветното „да“ в Гърция в разгара на лятото 2017 г. По-рано тази година двамата се сдобиха и с първия си наследник – малкият Филип.", "date": "2019.06.27", "title": "Кобилкина: Ходете на почивка без децата поне веднъж годишно"}
{"url": "https://www.monitor.bg:443/bg/a/view/bogomil-nikolov-njakoi-kolbasi-imat-20-poveche-voda-ot-drugi-168989", "text": "Заради скъпото какао шоколадът е сред най-имитиращите продукти, казва в интервю за \"Монитор\" изпълнителният директор на асоциация „Активни потребители“ - Трябва да отчетем факта, че това е най-мащабното проучване, извършено досега, защото обхваща над 1400 проби и над 100 различни вида продукти. В случая става дума за храни, за които е имало оплаквания от потребители и по този начин са попаднали в обхвата на проучването. Другата особеност е, че не са правени лабораторни тестове. В случая е сравнена информацията от етикетите и това дава само частична информация и оценка на състоянието.  - Проучването установява разминаване при 9% от продуктите. Само че аз не смятам, че всички тези продукти са проблематични. Едната от хипотезите е, че понякога разминаванията отчитат различни вкусове в определени страни. Другата хипотеза пък, която я видяхме при киселото мляко, е когато имаме една и съща марка, но различен доставчик, който е местен. Ние обаче не можем да искаме млякото от една търговска верига да е еднакво в Чехия и у нас. Ние държим да има лактобацилус, в Чехия най-вероятно няма да има. Така че донякъде тези случаи са разбираеми. Неприемливото е, когато скъпа съставка се подменя с по-евтина с цел икономическа изгода. Мога да дам пример с плодовите млека. В други европейски страни в тях има 20% плодове, а у нас са само с есенция и оцветители. Тези практики са осъдителни и трябва да бъдат преследвани. Може би тук трябва да кажем, че досега нямаше законодателна норма, която да бъде нарушавана. Тя беше гласувана, но не е публикувана още. Но служи като допълнение в директивата за нелоялни търговски практики. Това означава, че страните членки имат две години да транспонират законите си и все още не може да разчитаме, че разминаванията могат да бъдат санкционирани. - Има потребители, които внимават и четат етикетите, други са по-небрежни в това отношение. Иска ни се повече хора да са взискателни и да са по-информирани. Изборът обаче е личен. Колкото до въпроса кои са най-рисковите продукти на пазара, мога да кажа, че това са тези, в които има скъпи съставки. Шоколадът, например, е такъв продукт, защото какаото е скъпо. Също така има риск от двоен стандарт при храните с плодове - млека, кремове. Не бих винил толкова безалкохолните напитки, знаем за дискусията по въпроса захар или глюкозо-фруктозен сироп. Но аз не й отдавам толкова голямо значение, защото дори от патриотична гледна точка можем да вземем предвид, че глюкозо-фруктозният сироп се произвежда у нас. Така че може би е добре да сме малко повече запознати по темата, преди да съдим подобни практики. В крайна сметка производителят купува от наши предприятия, за да вложи тази суровина. - Много е рано да се каже. Първо промените трябва да влязат в сила, да има доказани практики. Но аз не разчитам толкова на глобите. Най-голямата санкция е тази, която налага потребителят. Когато е информиран, знае с какво точно са му били нарушени правата, той би трябвало да реагира, като го бойкотира. По този начин ще бъде наказан много по-силно, отколкото, ако го глобят с 50 000 евро. Затова се радвам, че има такива проучвания и се надявам да стават все повече занапред.  - Да, трябва, и то се случва. КЗП в момента извършва такова проучване и резултатите ще станат ясни през есента. Европейската комисия също обяви покана за участие към потребителски организации. Вероятно мрежи от организации от европейски страни ще кандидатстват да направят още тестове. Колкото повече такива резултати се публикуват, толкова повече ще има респект от страна на производителите, които досега са нарушавали правилата. Надявам се това да е достатъчно силен натиск за промяна. Глобите няма да попречат, но не бива да разчитаме само на тях. - Най-вероятно, ако намерим партньорски организации, също ще кандидатстваме. И ако получим финансиране, също ще извършим такива проучвания. Но ние не делим продуктите на вносни и родни. Практиката ни е да тестваме това, което се предлага на пазара. Тогава правим сравнителен анализ. По този начин потребителят може сам да направи извод и да реши дали ще купи по-скъп продукт, но с по-добро качество. Мога да уточня само, че при нас по-големите изкушения за имитации са при млечните и месните продукти. Най-вече при колбасите. Разликата във водното съдържание при саламите или кренвиршите може да достигне до 15-20%. Това човек няма как да го оцени. Ние се опитваме да разкрием тези характеристики. - Най-вече при меките колбаси. - Надявам се вниманието да се насочи и към други продукти, при които може да има двоен стандарт. Така че трябва да се продължи работата в тази посока. Но не бива просто да стоим и да чакаме. Брюксел направи не малко - промени директивата, направи обща методика за изпитване, от тук насетне трябва и ние да сме по-активни. Говоря за цяла Източна Европа. Богомил Николов е доктор по икономика от УНСС и магистър по политология и стопанско управление от СУ „Св. Климент Охридски“ и университета „Еразмус“ в Ротердам Изпълнителен директор на Българската национална асоциация „Активни потребители“ от 1999 година насам Член е на Икономическия и социален съвет и Европейския икономически и социален комитет", "date": "2019.06.27", "title": "Богомил Николов: Някои колбаси имат 20% повече вода от други"}
{"url": "https://www.monitor.bg:443/bg/a/view/peevski-za-konsultaciite-za-subsidiite-razgovorite-prikluchiha-169001", "text": "ДПС отново даде да се разбере, че няма да участва в консултациите, инициирани от управляващата коалиция за намаляването на размера на партийните субсидии. \"Колеги, приети на второ четене закони, какви консултации. Това е смешно, което се случва в момента\", обясни в кулоарите на НС депутатът и издател на \"Телеграф медиа\" Делян Пеевски. Коментарът бе в отговор на въпрос дали ДПС са склонни на компромис субсидията да не в 11 лева, но не и 1 лев. Той припомни, че поправките вече са минали на второ четене през бюджетна комисия, където е гласувано партийната субсидия да бъде 1 лев. Нека да видят. Ние няма да гласуваме в комисия друго. Как ще го направят. Има ли такава парламентарна техника. Субсидията е 1 лев.“, каза още той. На свой ред лидерът на ДПС Мустафа Карадайъ обясни за пореден път, че парламентарната процедура е приключила, както и срокът за предложения. „Други предложения в сроковете ние не видяхме и няма какво да обсъждаме.“, увери той. Кардайъ отново повтори възможните варианти, които могат да бъдат гласувани и в зала – запазване на сегашното положение, предложението на МС за 1 лев и това на ДПС – за 0 лева субсидия и отворен модел на финансиране на партиите. Разгорите с управляващата партия приключиха, отговори пък Пеевски на питането дали все пак няма да преговарят с ГЕРБ. 1 лев. Оставаме да видим какво ще направят те. Ако се извъртят, те ще се извъртят. Ние сме казали. ДПС винаги прави каквото сме казали.“, аргументира се Пеевски. Карадайъ поясни, че трайността на решенията от тези разговори е много крехка, визирайки срещата им с ГЕРБ само преди седмица, когато бяха постигнали компромиси, а ГЕРБ се съгласиха с тяхното предложение за отворено финансиране от физически и юридически лица. След разнобой обаче между ГЕРБ и ОП, промените за лев субсидия бяха отложени, а управляващата коалиция реши да стартира консултации по темата. коментира пък Пеевски решението на ГЕРБ да не пипа ДДС-то и данъците, а от там и идеята за безплатни детски градини. В заключение Карадайъ заяви, че ДПС също са изпатили надзветата субсидия, след като преди ден са получили писмото от МФ за дължимата сума към хазната.", "date": "2019.06.27", "title": "Пеевски за консултациите за субсидиите: Разговорите приключиха (ОБНОВЕНА)"}
{"url": "https://www.monitor.bg:443/bg/a/view/dvama-piloti-zaginaha-no-spasiha-41-pytnici-v-buratija-168996", "text": "Пътнически Ан-24 се запали при аварийно кацане на летището Нижнеангарск в Бурятия. При инцидента загинаха пилотът и бордният механик, като останалите 45 души на борда оцеляха. Сред спасените са  двама членове на екипажа и 43-ма пътници. Ранени са 22-ма души, като 20 от тях са настанени в болница с различни травми. Медиците съобщават, че тежко пострадали няма, всички хоспитализирани са без опасност за живота. По предварителни данни, веднага след излитането е отказал левият  двигател на Ан-24 и екипажът решил да се върне на летището. При аварийното кацане самолетът излязъл от пределите на пистата, блъснал се в здание за почистване на съоръжения и се запалил. По случая е образувано наказателно дело за нарушаване на правилата за безопасност на въздушния транспорт. Преди аварията екипажът докладвал на наземните диспечерски служби за отказ на системите за управление и, че каца само с един работещ двигател. „Черните кутии“ на лайнера не са пострадали и ще помогнат на следствието да изясни истинската причина за катастрофата. Започва и прокурорска проверка на дейността на авиокомпанията „Ангара“, на която принадлежи претърпелият крушение пътнически Ан-24. На семействата на загиналия пилот Владимир Коломин и на бордния механик Олег Барданов ще бъдат изплатени обезщетения от 1 млн. рубли или по около 14 000 евро.", "date": "2019.06.27", "title": "45 души оцеляха при зверска авиокатастрофа, пилотите загинаха (ОБНОВЕНА)"}
{"url": "https://www.monitor.bg:443/bg/a/view/stana-katich-predlaga-bylgarska-kaskadiorka-za-oskar-168951", "text": "Звездата с балкански корени Стана Катич лансира българската каскадьорка Райна Сирмина и дори я предлага за Оскар. Така звездата от сериала „Касъл“ се присъедини към редиците от холивудски имена, настояващи Американската филмова академия да прибави още един „Оскар“ към списъка си от награди – за каскадьори. Катич е поредната знаменитост с такъв апел, като в списъка фигурират още имената на Джейсън Стейтъм, Том Круз, режисьорът на последните филми под щампата на „Мисията невъзможна“ Кристофър Маккуори, Хелън Мирън, Едгар Райт и др. Българите имаме специален повод за гордост в тази връзка, предвид че екранната агент Бекет почерпи вдъхновение за присъединяване към призива заради работата си с наша сънародничка. „Двуглавото чудовище, което виждате вляво, сме всъщност аз и моята прекрасна дубльорка. Надявам се да дойде ден, в който Академията ще започна да признава постиженията на нашите братя и сестри – каскадьорите, които имат фундаментална роля в творческия процес като цяло. гласи коментара на Катич в социалните мрежи по адрес на Райна Сирмина, с която се сработиха покрай снимките на криминалната драма „Забравена“. Припомняме, че първият сезон на сериала се засне преди близо две години, като тогава феновете на жанра по нашите ширини вдигнаха наздравици заради факта, че камерата се въртя именно в София. В продукцията Катич скача в кожата на намерена след отвличане следователка, а още при първия си престой у нас остана удивена от страната ни, като дори сравни столицата с Бостън. Миналата година клапата и за втората порция серии също щракна у нас. Намираме се в една от най-старите части на Европа, поне със сигурност е населена от стотици хиляди години, така че е наистина великолепно да сме тук и в почивните дни да можем да се катерим по планините, да посетим места, които преливат от древна история, да се размотаваме с българския екип – изключително щедри и мили хора. А и в България има страхотни винарни с много хубави вина“, призна наскоро пред „Монитор“ звездата, която не пропусна да опита от нощния живот на София, да пробва баница, че дори и да научи българско народно хоро.", "date": "2019.06.27", "title": "Стана Катич предлага българска каскадьорка за „Оскар“"}
{"url": "https://www.monitor.bg:443/bg/a/view/pochina-uili-taner-ot-alf-168999", "text": "Актьорът, който изигра Уили Танер в култовия сериал „Алф“ е починал на 75-годишна възраст. Смъртта на Макс Райт, настъпила след дълга битка с рака, е била потвърдена от близките му пред TMZ. Сериалът „Алф“ започва да се излъчва през 1986 година. Краят му е през 1990 година. Актьорът не участва в повече в подобни касови продукции. През 1995 г. Райт беше диагностициран с лимфом. Минава тежко лечение с химиотерапии и успява да се възстанови. Феновете на \"Приятели\" помнят актьора и от участието му в първите серии на поредицата на компанията от Ню Йорк. Там той играе мениджърът на любимото на приятелите кафене. Райт се снима в още редица телевизионни продукции, сред които „Бар Наздраве“, „Бъфало Бил“, „Сблъсък“, „Мърфи Браун“ и други. Изявява се активно и на сцена, заради което през 1998 г. получава номинация за престижните театрали награди „Тони“ за работата си в постановката „Иванов“ по Чехов.", "date": "2019.06.27", "title": "Почина Уили Танер от \"Алф\""}
{"url": "https://www.monitor.bg:443/bg/a/view/united-airlines-otmeni-oshte-3200-poleta-do-3-septemvri-sprenite-boeing-737-max-169000", "text": "Авиокомпанията United Airlines отмени общо 3200 полета от разписанието си до 3 септември (1300 - през юли и 1900 - през август) заради забраната  да се използват самолетите Boeing 737 MAX, съобщиха от американския авиопревозвач. Полетите на този модел самолети бяха спрени, след като в началото на март машина на \"Етиопиън еърлайнс\" в полет за Найроби катастрофира малко след излитане от Адис Абеба. Самолетът  падна близо до град Бишофлу, на около 50-60 километра югоизточно от столицата на Етиопия и загинаха 157 души. Катастрофата на етиопската авиокомпания породи въпроси за безопасността на този нов модел самолети, след като миналия октомври в Индонезия също имаше катастрофа със самолет от същата модификация. Тогава машината падна в морето 13 минути след излитането от Джакарта и загинаха 189 души. Преди ЕС да ограничи полетите на самолетите от този модел, Етиопия, Индонезия и Китай го направиха до второ нареждане. Boeing 737 MAX е последната версия на най-продавания пътнически самолет в света. След успешен първи полет през януари 2016 г. четвъртото поколение 737 преди две години започна да бъде доставян. Той е предназначен за полети на къси и средни разстояния. Към края на януари са доставени 350 от новия двумоторен самолет от общо 5011 регистрирани от Boeing поръчки. Толкова могат да бъдат произведени за над седем години при сегашния темп. По план американският конструктор искаше да ускори темпа на производство на модела 737 от 52 на 57 машини месечно през 2019 г. Разследването установи грешки в електронната програма за управление на машината, довели до двете трагедии в Индонезия и Етиопия. В последните месеци от американския самолетостроител се опитват да решат проблема с този дефект. Днес стана известно още, че Американската авиационна администрация (FAA) е открила нов проблем със сигурността в модела Boeing 737 MAX. Според Wall Street Journal той е открит при тестовете на симулатора. Дали той може да бъде решен чрез софтуерна актуализация, или едва чрез технически промени в самолета, все още не е ясно. Понастоящем се променя автоматичната система за стабилизация (MCAS), за която се твърди, че е причинила катастрофите. Междувременно в интервю за изданието Axios генералният директора на Boeing Денис Меленберг заявява, че самолетостроителната корпорация води разговори с клиентите си, купили Boeing 737 MAX за компенсация на финансовите загуби от спирането на полетите.", "date": "2019.06.27", "title": "United Airlines отмени още 3200 полета до 3 септември заради спрените Boeing 737 MAX"}
{"url": "https://www.monitor.bg:443/bg/a/view/jitelka-na-rakovski-obesi-kucheto-si-na-sysedska-sliva-168998", "text": "Жителка на Раковски обеси домашното си куче на дърво пред къщата свои съседи. Те от своя страна видели финала на зверството и се ядосали много. „Ето как ми почва денят. Часът е 6,30. Циганката обеси кученцето на сливата до пътната ми врата. Не се издържа съжителството с тях”, пише жена, която живее в съседство с ромката извършителка на жестокостта. Тя е пуснала снимки на обесеното куче и извършителката на зверството в социалните мрежи, като се е въздържала да напише дали е уведомила полицията, чрез спешния телефон 112, за това какво е видяла. От публикацията й също не става ясно дали се е опитала да спре ромката да не беси кученцето, което от снимката е видно, че е още пале. Не е ясно и дали потърпевшата съседка е ядосана повече заради това, че кучето е обесено на нейната слива пред дома й или я е възмутило отнемането на живот. Междувременно минути след публикацията в Агенция Монитор властите са се самосезирали и извършителката на престъплението е била задържана, съобщиха от полицията в Пловдив.   Очаквайте подробности! Снимки Фейсбук", "date": "2019.06.27", "title": "Жителка на Раковски обеси кучето си на съседска слива"}
{"url": "https://www.monitor.bg:443/bg/a/view/vyprosite-za-klimata-chervenata-linija-na-sreshtata-na-g-20-v-japonija-168972", "text": "Френският президент Еманюел Макрон заяви, че по време на предстоящата среща на Г-20 ще настоява на участниците да излязат с изявление, в което ще се ангажират с решителни действия в борбата срещу измененията на климата, тъй като, според него, този въпрос е „червена линия”. Макрон е на посещение в Токио преди срещата на Г-20 в Осака, на която, наред с въпросите за търговията и проблемите с Иран, ще бъде поставена и темата за климатичните промени. Френският лидер проведе среща с японския премиер Шиндзо Абе, потвърждавайки добрите двустранни отношения, които бяха поставени на изпитание през последните месеци след ареста на Карлос Гон. Гон оглавяваше автомобилното обединение на японските „Нисан”, „Мицубиши Моторс” и френската „Рено”. Той бе арестуван миналата година по обвинения в корупция, което предизвика определено напрежение между партньорите. Предвижда се предстоящите разговори на Г-20 да бъдат доминирани от продължаващата търговска война между САЩ и Китай, както и от опасенията, че нарастващото напрежението между Вашингтон и Техеран може да доведе до въоръжен конфликт. Очаква се темата за климата също да предизвика известно изостряне на тона, предвид намерението на САЩ да се оттеглят от Парижкото споразумение относно изменението на климата. Макрон заяви, че Франция ще откаже да подпише каквото и да е споразумение в полза на подобно искане, за разлика от Япония, която търси компромисни формулировки за комюнике относно изменението на климата. „Ако не говорим за Парижкото споразумение и ако, за да постигнем споразумение между 20-те в залата, не сме в състояние да защитим амбициите си по отношение на климата, то това ще се случи без Франция.”, категоричен бе Макрон. Близо 200 държави са подписали Парижкото споразумение за климата, които се задължават да положат усилия за ограничаване на глобалното затопляне на “доста под” два градуса по Целзий. Президентът Доналд Тръмп планира да оттегли Вашингтон от споразумението – процес, който би отнел няколко години.", "date": "2019.06.27", "title": "Въпросите за климата - червената линия на срещата на Г-20 в Япония"}
{"url": "https://www.monitor.bg:443/bg/a/view/trymp-za-liderite-na-g-20-mili-momcheta-168997", "text": "А мериканският президент Доналд Тръмп ще се срещне с руския президент Владимир Путин в Осака в петък в 14.00 часа местно време, 8 българско, съобщи Ройтерс, цитирайки представител на Белия дом. По-рано Тръмп заяви, че очаква \"добър разговор\" с ръководителя на Руската федерация по време на срещата на Г-20 в Осака. Според помощника на руския президент Юрий Ушаков лидерите ще обсъдят въпроси за стратегическата стабилност, регионалните конфликти, включително тези в Сирия, Афганистан, Украйна и Венецуела, както и иранския проблем. Тръмп нарече лидерите на Г-20, с които ще се срещне \"мили момчета\". Г-20 е група от 19 страни с най-големи икономики в света плюс Европейския съюз.", "date": "2019.06.27", "title": "Тръмп за лидерите на Г-20: Мили момчета "}
