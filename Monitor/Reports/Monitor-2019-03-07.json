{"url": "https://www.monitor.bg/bg/a/view/borisov-razgovarja-v-tereza-mej-po-telefona-159131", "text": "Министър-председателят Бойко Борисов проведе телефонен разговор с британския премиер Тереза Мей, съобщиха от правителствената пресслужба. В разговора, който се провел по нейно искане, Мей информира българския премиер за напредъка по Брекзит. Британският министър-председател подчерта важността на предстоящото гласуване на 12 март в британския парламент и решимостта на нейното правителство да договори излизането на Великобритания от ЕС със сделка, включително и за постигане на съгласие за границата с Република Ирландия. Двамата премиери се обединиха около необходимостта да не бъде допусната политическа нестабилност с негативно отражение върху всички в ЕС. Във фокуса на телефонния разговор между Борисов и Мей бе също напредъкът по двустранните преговори за Брекзит. Британският министър-председател изрази благодарност за доброто сътрудничество между българските и британските експерти по договарянето на бъдещите правила и процедури след излизането на Великобритания от ЕС в области като вътрешните работи, здравеопазването и социалното осигуряване. Премиерът Борисов подчерта подкрепата си за осигуряването на плавно и регулирано напускане на Великобритания при запазване на доброто сътрудничество с Евросъюза и на двустранна основа. Великобритания е стратегически партньор за България, подчерта министър-председателят Борисов.", "date": "2019.03.07", "title": "Борисов разговаря в Тереза Мей по телефона"}
{"url": "https://www.monitor.bg/bg/a/view/slynchev-petychen-den-s-umeren-vjatyr-159134", "text": "Атмосферното налягане слабо ще се понижи, но ще остане по-високо от средното за месеца. През нощта ще бъде ясно и почти тихо. Минималните температури ще са предимно между 0 и 5 градуса. През деня ще е слънчево, с разкъсана висока облачност. Ще духа слаб, в Източна България - до умерен вятър от запад-югозапад. Максималните температури ще са между 19 и 24 градуса. Над Черноморието ще бъде предимно слънчево. Ще духа слаб, след обяд - до умерен югозападен вятър. Максималните температури ще са 12 -18 градуса. Температурата на морската вода е 7-8 градуса. Вълнението на морето ще бъде 1 - 2 бала. В планините ще бъде предимно слънчево. Ще духа умерен, по билата - до силен вятър от запад-югозапад. Ще се затопля още и максималната температура на 1200 метра ще бъде около 13 градуса, а на 2000 метра - около 7 градуса.", "date": "2019.03.07", "title": " Умерен вятър носи слънчев петъчен ден"}
{"url": "https://www.monitor.bg/bg/a/view/zakonyt-peevski-prisedna-i-na-npo-to-na-prokopiev-159132", "text": "Асоциацията на европейските журналисти направи нагледна демонстрация как мнението й се променя не на базата на принципи, а според волята на менторите й. Часове, след като семейно обвързаният с пропагандата на Кремъл сайт „Бивол“ ( ) и още пет интернет страници се оплакаха от текстовете в закона „Пеевски“ за осветляване на собствеността на медиите, към жалбите им се присъедини и АЕЖ-България. Воят е заради разпоредбите в нормативния акт, предвиждащи всички издания в страната, в това число и онлайн медиите, да декларират източниците си на финансиране. Включително даренията. Идеята на вносителите - депутатът и издател на „Телеграф медиа“ Делян Пеевски и колегите му от ДПС Йордан Цонев, Хамид Хамид и Велислава Кръстева, беше, че по този начин ще е ясно кой говори от текстовете на съответните издания. Тук е моментът да се спомене, че както „Бивол“, така и останалите сайтове, подписали отвореното писмо срещу промените, работят в синхрон с медиите около кръга „Капитал“ на подсъдимия Иво Прокопиев и партньорите му – Огнян Донев (също подсъдим) и Сашо Дончев. Те често пъти доразвиват, а някои и направо препечатват дезинформации и фалшиви новини, тиражирани от въпросните издания. Про форма обаче техни собственици са коренно различни лица, а като източник на финансиране декларират дарения. Това винаги е повдигало съмнението, че даренията играят ролята на прикритие за истинските спонсори на сайтовете. Съмнение, което реално се доказва от атаките им срещу закона, с които се опитват да изкарат разпоредбите му посегателство срещу свободата на словото. Истината е, че нищо не пречи на медиите, застанали зад откритито писмо, да продължат да информират читателите си по досегашния начин. Разликата е, че ще трябва да го правят на фона на вече ясни спонсори. Така ще стане ясно кои сайтчета от медийната люпилня на „Капитал“ са щедро подпомагани с пари от разбойническата приватизация и за кого работят няколко орташки медии, в които регулярно се наливат средства от ограбената банка КТБ. Бранещите скритото си финансиране сайтове са наясно, че риба се лови най-добре в мътни води, затова не искат да има регулация и да е ясно кой и защо ги финансира. Искат източниците им на финансиране да си останат скрити и да бълват опорните си точки, без да е ясно кой ги координира. Именно това най-вероятно е и причината за подкрепата, оказана им от АЕЖ-България. Любопитен момент обаче е, че същото това НПО подкрепи въпросните текстове на обществената дискусия в парламента, организирана от културната комисия към НС непосредствено преди окончателното одобрение на разпоредбите в пленарна зала. Тогава от АЕЖ одобриха измененията с мотива, че са „стъпки в правилната посока“, като успяха да изненадат дори собствените си членове. Причината е, че до тази еволюирала позиция се стигна след серия от атаки срещу промените, провеждана тенденциозно в продължение на месеци именно с участието на същата асоциация. Атаки, които впрочем бяха подновени веднага след приемането на промените. От АЕЖ-България бързо забравиха, че са подкрепили измененията и дори поискаха вето над тях. Какво е причинило въртеливите движения на НПО-то на Прокопиев засега е висящ въпрос, както висящо е съмнението и че това може да се е дължало на липсата на ясни указания по време на дискусията. За сметка на това извън всякакво съмнение е, че подобни зигзагообразни движения показват пълна липса на принципност и доказват, че в случая асоциацията играе не ролята на пазител на журналистиката, а на бухалка за изпълнение на поръчки. Чии вече е ясно. Отговорът винаги се крие във въпроса кой говори. Тук е моментът да се уточни, че НПО-то е съставено изцяло от журналисти от изданията на вече Прокопиев, Донев и Дончев.", "date": "2019.03.07", "title": "Законът „Пеевски“ приседна и на НПО-то на Прокопиев"}
{"url": "https://www.monitor.bg:443/bg/a/view/romite-v-kustendil-likuvat-sled-arestite-v-stolichnija-kvartal-orlandovci-159126", "text": "В ромския квартал „Изток“ ликуваха, след като беше разпространена информация около спецакцията с арести на роми в столичния квартал \"Орландовци\". „Гольовците са пуснали пипала из цяла България и не само. Може да са тези от нашия квартал или техни родственици. Нямаме никакъв контакт с тях, ние също изпитваме ужас от тези хора, неведнъж сме били обект на тормоз и изнудване. Страх ни е било да подаваме сигнали по обясними причини. Сега е истински празник за всички ни“, коментира 54-годишен жител от квартала, пожелал анонимност. Именно представители на Гольовците бяха в основата на масов бой, възникнал между българи и роми в центъра на Кюстендил. Тогава 35-годишен кюстендилец беше зверски убит с нощ от 19-годишния гольовец Алекс Димитров. Към настоящия момент младежът е с постоянна мярка за неотклонение „задържане под стража“. Всичко за арестите в \"Орландовци\" може да прочетете ", "date": "2019.03.07", "title": "Ромите в Кюстендил ликуват след арестите в столичния квартал \"Орландовци\""}
{"url": "https://www.monitor.bg:443/bg/a/view/d-r-nina-jancheva-rano-e-da-se-kaje-che-e-otkrita-panaceja-sreshtu-hiv-159121", "text": "- За съжаление, все още не може да се каже такова нещо. Аналогичен случай имаше през 2017 г. - т.нар. „берлински пациент“ Тимъти Браун, при когото освен ХИВ инфекция е имало и левкемия, по повод на която е претърпял химио- и лъчетерапия, а после и костно-мозъчна трансплантация със стволови клетки с определена мутация. Вследствие трансплантираните клетки не могат да се свържат с ХИВ вируса, защото нямат един определен корецептор. При новия, т.нар. „лондонски пациент“, ситуацията е аналогична – ХИВ инфекция заедно с Хочкинов лимфом, който е злокачествено заболяване. Той също е претърпял химиотерапия, а впоследствие костно-мозъчна трансплантация. 19 месеца след нея специалистите са му препоръчали да спре терапията за ХИВ, която се нарича антиретровирусна и 18 месеца по-късно все още не се открива вирус в кръвта му. - Периодът е твърде кратък. За „берлинския пациент“, при който са минали повече от 10 години, може да се твърди, че е излекуван. Това лечение не може да е панацея, защото не може да се подлагат всички пациенти с ХИВ на химиотерапия, която е тежка терапия, агресивна, с доста странични ефекти. - Разковничето е в унищожаването на вирусите във вирусните депа. Антиретровирусната терапия, с която се третират хората с ХИВ, унищожава вируса в кръвта. И това е една от основните цели – да се достигне т.нар. неоткриваем вирусен товар и оптимална вирусна супресия. Щом не откриваме вируса в кръвта, пациентите не са заразни за партньорите си. Проблемът е, че остават вирусните депа, които са в лимфните структури, в централна нервна система. Ако антиретровирусната терапия се прекрати, след време отново ги откриваме в кръвта. Идеята е, че трябва да бъде унищожен вирусът във вирусните депа. И при „берлинския“, и при „лондонския“ пациент, съобщава се и за трети пациент в Дюселдорф, химиотерапията е успяла да унищожи вирусните депа. - Разбира се, че има такава надежда да бъдат разработени такива препарати. Науката се развива в посока медикаменти или дори ваксини, терапевтични ваксини, които да повлияят върху вирусни депа. Засега антиретровирусната терапия е тази, на която пациентите могат да се опрат. Въпросът е тя да бъде усъвършенствана така, че да се намали токсичността й, тъй като заразените пият тези медикаменти цял живот. Продължителността на живота при нея не се различава съществено от тази на хората без ХИВ инфекции. - Терапевтичните ваксини вероятно са шанс, но това е вирус с много голяма изменчивост и склонност да мутира. В това е големият проблем все още да няма такава ваксина, която да може да унищожи вируса. -Не смятам, че има такива. - Първият пациент с ХИВ в България е регистриран през 1987 г. Той е все още жив и е в добро общо състояние, проследява се и се лекува в нашето отделение. Приблизително броят оттогава досега на регистрираните с ХИВ е около 3050 човека, като от тях към момента се проследяват около 1500. - Една част от тях са починали, други се водят т.нар. изгубени от проследяване - не знаем какво се е случило с тях. Имаме пациенти, които се лекуват и в чужбина, но не се знае точната причина защо. ХИВ инфекцията се доказва в Националната потвърдителна лаборатория, след което им се издава протокол с личен код, за да се спази конфиденциалността и оттам нататък зависи от желанието на пациента – дали ще дойде в някое от петте отделения за ХИВ, които са в България. Отделенията са в София – в Инфекциозна болница, в Пловдив – в Университетска болница, в Стара Загора – в Университетска болница, в Плевен и във Варна. Най-голямото отделение е в София, като от тези близо 1500 човека, които се проследяват, при нас са 1100 човека. И от тези 1100 човека 1054 са на терапия. Над 96% от нашите пациенти са на терапия. - Другите все още не желаят да започват лечение, но те идват през определен период от време да им правим изследвания. Насила не можем да им прилагаме терапия, всичко зависи от желанието на човека. - 85% от регистрираните при нас пациенти са мъже. От тях 75 на сто са мъже, които правят секс с мъже. Само 9% са употребяващите наркотици, имаме двама заразени при преливане на кръв и кръвни продукти. Имаме и пет деца, заразени от ХИВ положителни майки. Това са майки, които не са приемали терапия по време на бременността. Искам да уточня, че ако бременната е на антиретровирусна терапия, детето не се инфектира, рискът за него е нулев. - Веднага след инфектиране няма симптоми. Както всяко инфекциозно заболяване и ХИВ инфекцията има инкубационен период. Той може да продължи от 4 до 6 седмици Първите симптоми могат много да наподобят едно друго инфекциозно заболяване - мононуклеоза. Първият стадий на ХИВ инфекцията се нарича остра ХИВ инфекция – с повишена температура, увеличени лимфни възли, възможен обрив, язви по устата и половите органи. Симптомите през този първи стадий могат да са още диария, повръщане, може да протече и като менингит. Клиничната картина е разнообразна, но най-често наподобява мононуклеоза. - Може да сгреши. Също не трябва да се забравя, че в много от случаите симптоми може да липсват. Проблемът е, че след това има дълъг период без никакви симптоми, хората не разбират, че са инфектирани. Той може да продължи от 8 до 10 години. През това време имунната система става все по-слаба и по-слаба. В края на този период започват чести бактериални, вирусни и гъбични инфекции. Характерно е бързото отслабване – повече от 10 кг за един-два месеца, без да има друга причина. Аз казвам и на моите студенти, когато имате пациент с диария над един месец, когато не може да се открие причинител, да мислят за СПИН. Също при неясно температурно състояние – повече от месец, също трябва да се мисли в тази посока. Това важи и за рецидивиращи гъбични инфекции. Особено характерен е херпес зостер при хората под 50 години. Въобще има ли отслабване на имунната система, трябва да се мисли за ХИВ инфекция. - ХИВ се открива по време на бременността, тъй като това изследване е задължително. Ако майката е на антиретровируснна терапия, за децата няма опасност. Познавам два случая на заразени деца, които бяха осиновени в чужбина. Обикновено такова ХИВ позитивно дете в България никой не иска. - Да не отказват антиретровирусна терапия и да не се доверяват на недоказани „методи“ на лечение. За съжаление, имаме пациенти, които прекъсват терапията си при нас, за да използват недоказани средства, например „лечение“ на ХИВ/СПИН с кола маска. Други, интелигентни хора, се бяха доверили на човек, който е твърдял, че ще ги излекува с някакви лечения из областта на квантовата механика. Изходът е лош, защото прекъсвайки терапията си, тези хора могат да развият много тежки усложнения, дори да загинат. Твърдя категорично, че единствено и само антиретровирусната терапия, която могат да намерят в центровете за ХИВ, е средството, с което се лекува, да не се доверяват на такива лечители.", "date": "2019.03.07", "title": "Д-р Нина Янчева: Рано е да се каже, че е открита панацея срещу ХИВ"}
{"url": "https://www.monitor.bg:443/bg/a/view/edva-7-ot-vsichki-registri-v-stranata-sa-moderni-159080", "text": "До 7% от общия брой регистри са модерни и отговарят на по-новите изисквания. Това каза директорът на Дирекция „Модернизация на администрацията“ Красимир Божанов за „Монитор“. По негови думи при централната администрацията процентът е двойно по-висок – 15%. Причините за изоставането ни не са малко. Една от тях е, че България не е стартъп страна като Израел, Сингапур или Естония. През годините администрациите са били задължени да поддържат база данни като източник на информация, справки и други, а голяма част от тези данни е постъпвала под формата на хартия. „С времето обаче никой не е имал лидерството да каже на хората да си улеснят работата и да преминат към електронни варианти“, коментира Божанов. Според него голяма част от хората в администрациите страдат от различни алергии и боледуват от непоносимост към прахта. „В имотния регистър например хората работят с маски и гумени ръкавици“, допълни още директорът. Затова и е важно да се премине към модернизация на администрацията ни. смята вицепремиерът Томислав Дончев. По негови думи числото варира, а сумата в лева, която се спестява, също трудно може да се изчисли. В страната има над 17 000 регистри, чиято работа тече по различен начин. “Един е въпросът дали трябва да обединим тези администрации в едно регистрово пространство, а друг е въпросът дали изобщо трябва да са 17 000”, коментира Дончев. Вицепремиерът от години призовава държавата да се мобилизира и по-бързо да се въвежда електронното управление. По негови думи, ако следим скалата на Целзий, за 20 години сме стигнали едва 60 градуса. “Със сигурност сме минали средата, но и със сигурност не сме стигнали точката на кипене”, поясни Дончев. До момента всяко ведомство въвежда свои решения, които не кореспондират с това на останалите, а разликата между хартиения вариант на едно писмо и неговия електронен, е това, че вторият може да се изпраща милиони пъти и да достига по-бързо. “През последната година накарахме всичко в администрацията да се случва по електронен път, а това наложи и да променим обичайно любезния си тон в края на 2018 г.”, каза заместник министър-председателят. Според него електронизацията не е въпрос само на софтуер и програми, а на желание и воля. Очакванията са тази година От кандидатстването, през оценката и разглеждането. По отношение на електронните документи за самоличност Дончев призна, че това няма как да стане лесно, защото е много работа. “Надявам се от МВР да бъдат бързи и максимално експедитивно да се свърши работата”, коментира политикът. Според него обаче забавяне в процеса не се очаква. На въпрос относно опашките в КАТ Дончев обясни, че няма магическо решение за извършване на дейността по електронен път, но чакането на опашка е недопустимо. По време на конференция, посветена на електронното управление, присъства и програмният директор на обучения по електронно управление „e-Governance Academy“ Анела Кийратс, която представи естонския пример в сферата. Според нея трябва да има баланс между услугите на едно правителство и търсенето на гражданите. „Хората трябва да искат да използват електронни услуги“, коментира Кийратс. В момента Естония разполага с редица услуги, които улесняват комуникацията между гражданите и различните институции. Такава е системата на всяко едно училище, при която родителят може да се свърже с даден учител във всеки един момент и да следи оценките на своето дете. Подобна е и схемата със здравната книжка, която е в онлайн вариант – в нея се вижда колко струва един гражданин на здравноосигурителната каса, какви прегледи е имал, при кого и за каква сума, а в случай, че иска да запази това тайно, то потребителят може да закрие данните си от лекарите. По думите на Кийратс потребителят разполага с данните си както намери за добре и в случай, че някой ги използва или търси, то всеки има легално право да потърси сметка защо и за какво ще се използва личната му информация. Лекарските предписания също се издават онлайн.", "date": "2019.03.07", "title": "Едва 7% от всички регистри в страната са модерни"}
{"url": "https://www.monitor.bg:443/bg/a/view/mamjat-bolnici-s-falshivi-belejki-za-osigurovki-159120", "text": "Пациенти без здравни осигуровки са се пробвали да измамят счетоводството на „Пирогов“, като при изписването са представяли фалшиви бележки от НАП за погасени осигуровки със задна дата. За това съобщи пред „Монитор“ изпълнителният директор на болницата по спешна медицина проф. Асен Балтов. Върху бланката е сложен и зелен объл печат от агенцията. С тях лесно може да бъде измамен служител, който не всеки ден борави с такива документи, поясни проф. Балтов. По думите му през миналата година. Това означава, че не ги фалшифицират пациентите, а някой им ги продава, разясни още проф. Асен Балтов. Според него измамниците се надяват да минат метър заради латентния период от няколко седмици, в които заплатените накуп здравни осигуровки със задна дата не излизат веднага като платени в електронната система. Проф. Балтов е категоричен, че системата трябва да се коригира по такъв начин, че да няма подобни луфтове, в които да се промъкнат некоректните длъжници към здравната система.  Над половин милион лева са натрупали от лечението на такива болни най-големите университетски болници в страната. Само на четири от тях задълженията, натрупани от лечението на здравно неосигурени, възлизат на 587 640 лева. Става въпрос за „Пирогов“, Университетската болница „Света Анна“ в София (бивша Окръжна), варненската „Света Марина“ и Университетската болница в Бургас. 23 млн. лв. са задълженията на болница „Пирогов“ за миналата година, от тях 11 милиона са просрочени. 537 социално слаби пациенти са се лекували през 2018 г. в спешната болница. тъй като те са отговаряли на критериите за бедност и не са имали никаква собственост. Това става с попълване на декларация, която се проверява, преди да бъдат изплатени сумите на лечебните заведения. Други 78 човека са си заплатили лечението. 296 човека обаче са се лекували за сметка на „Пирогов“, като болницата не е получила нито лев. Опитваме се да завеждаме съдебни искове, за да ни заплатят поне лечението, особено когато е по-скъпо, но процедурата е продължителна, казва проф. Асен Балтов. Оказва се, че немалка част от тези, които са попълнили декларации като социално слаби и пишат, че нямат доходи и собственост, всъщност притежават жилище, автомобил или друга собственост, което вече ги изважда от графата на социално слабите, поясни директорът. Той допълни, че в такива случаи срещу лъжците, които се опитват да минат метър с плащането на лечението, се завеждат съдебни дела. По думите на проф. Балтов към момента все още няма приключило и спечелено дело за хора, които са се опитали да завлекат „Пирогов“ през миналата година. По груба сметка от лечението на здравно неосигурени болницата е загубила не по-малко от 450 000 лева. Голяма част от загубите са от клошарите, тъй като те са с много заболявания, повечето хронифицирани, голяма част от тях са с тежки измръзвания, каза още проф. Асен Балтов. Повечето от тях се водят, че нямат нищо, но имат апартамент или кола, но животът им на улицата е в резултат на психично заболяване, допълни той. 934-ма са били хоспитализираните здравно неосигурени в УМБАЛ „Света Анна“ през 2018 година. За 2017-а те са били 784-ма, което прави годишен ръст от 150 човека. преди изписването, за да не си платят лечението. Платили са си само 11 човека. От 934-мата здравно неосигурени 11 са си платили на касата, а 817 човека са възстановили здравноосигурителните си права или разходите по лечението им са поети от Агенцията по социално подпомагане. Най-често от болницата бягат майки, родили преди няколко часа, и жени с патологична бременност. Те си тръгват кървейки, от страх да не ги накарат да платят. Когато разберат, че раждането в България е безплатно дори за здравно неосигурените, някои от тях се връщат. За да не бягат заразните, инфекциозното отделение на УМБАЛ „Св. Анна” е с решетки на прозорците, а единствената входна врата се заключва. Въпреки това поне по петима годишно успяват да драснат и от там, някои дори със системите, щом се посъвземат, разказаха лекари. Дълговете на Университетската болница в Бургас за миналата година са около 13 млн. лв., като са намалени от 15 млн. лв., натрупани в последните близо 20 години. Просрочените са 10 млн. лв., те са намалени от 12 млн. лева. През миналата година там са лекувани по спешност 150 души здравно неосигурени. Похарчената от лечебното заведение сума за тях възлиза на 50 000 лева. Тези, на които роднините са платили терапията, се броят на пръсти. Бягствата от болницата преди изписването са честа практика, целта е да не си платят лечението, казаха от лечебното заведение. През миналата година Университетската болница „Света Марина“ във Варна е загубила от лечението на хора без осигуровки 27 640,58 лева. През 2018-а там са лекувани 307 здравно неосигурени. От тях са внесли пропуснатите осигуровки и са възстановили здравноосигурителните си права 136 човека. Категоризирани като социално слаби са 118 пациенти. През м.г. са заведени 19 дела срещу лекувани пациенти без здравни осигуровки, които не са платили лечението си. УМБАЛ „Св. Марина“ - Варна, е приключила 2018 г. с 8 393 000 лв. задължения. Към 31 декември лечебното заведение няма просрочени задължения= Още за какво здравната ни система търпи загуби може да прочетете ", "date": "2019.03.07", "title": "Мамят болници с фалшиви бележки за осигуровки"}
{"url": "https://www.monitor.bg:443/bg/a/view/tri-pyti-poveche-slujebni-pogrebenija-za-2-3-godini-159122", "text": "Три пъти повече е нараснал броят на служебните погребения за две години и три месеца, показа проверка на „Монитор“. Зловещата тенденция се дължи не само на това, че умират хора без близки, които да ги погребат, но и защото много роднини отказват да вземат труповете, след като разберат, че покойникът не е имал здравни осигуровки и трябва да възстановят сумите за времето, в което той е бил в болницата. Така обясни нарастващия брой на непотърсени мъртъвци в моргите Антон Луков – говорител на Университетската болница „Света Анна“ в София. За цялата 2017 г. в УМБАЛ „Света Анна“ служебните погребения са били 5, а за цялата 2018-та вече са 15. Само от началото на тази година до момента те са 5, колкото са за цялата 2017 година. Подобна е ситуацията и в останалите университетски и областни многопрофилни болници в страната. Деца дори изоставят родителите си в болница, за да не плащат здравните им осигуровки, тъй като те са били с прекъснати осигурителни права. С такива случаи лекарите от „Пирогов“ се сблъскват твърде често. 50-годишен мъж, приет по спешност в реанимацията, а след това преместен в неврологичното отделение, е живял месеци в спешната болница, защото децата му отказали да го приберат след изписването, разбирайки, че трябва да му платят здравните вноски със задна дата. По-късно мъжът починал. От болницата му организирали служебно погребение, тъй като наследниците му не пожелали да вземат тялото на баща си. Как се мамят болниците с фалшими бележки за осигуровки може да прочетете  .  ", "date": "2019.03.07", "title": "Три пъти повече служебни погребения за 2,3 години"}
{"url": "https://www.monitor.bg:443/bg/a/view/policai-pokrivali-bandata-ot-orlandovci-obzor-159124", "text": "Поне двама полицаи са покривали бандата от столичния квартал „Орландовци“, които разбивали надгробни паметници за рекет, обирали складове, разпространявали наркотици, както и стоки без бандерол и извършвали битови кражби. Това стана ясно от думите на главния секретар на МВР Ивайло Иванов. Той уточни, че разработката на бандата е започнала още миналото лято. Двама полицаи спокойствие, като по време на извършваните престъпления са правили така, че на мястото на престъпленията да няма полицейско присъствие. „Според събраните до момента данни групата е извършвала кражби от промишлени предприятия, офиси на фирми, няколко грабежа. Намерихме доста голямо количество оръжие, на което трябва да бъде назначена експертиза, за да се види дали е газово или бойно, ако е газово, дали може да бъде използвано като бойно. Двамата полицаи са от Охранителна полиция и предстои да бъде доказана тяхната вина. Дейността им е била да гарантират да няма полиция в момента на кражба“, посочи главният секретар на МВР. „Конкретната операция е предприета в рамките на образувано досъдебно производство, наблюдавано от Специализираната прокуратура“, обясни пък заместник главният прокурор Иван Гешев. Делото е за организирана престъпна група, занимаваща се с широкоспектърна според нас престъпна дейност - от дребни битови кражби до сериозни грабежи и разпространение на наркотици, производство на акцизни стоки без бандерол и разпространяването им, от кражби на релси, чупене на надгробни паметници всичко, с което могат да се изкарат пари. „Резултатите, които се надяваме да видите в следващите дни, се дължат на сериозната работа на СДВР, продължила 6-7 месеца. Допълнително в операцията се включи и Дирекция „Вътрешна сигурност“ на МВР, защото според нас към този момент, макар и да няма привлечени като обвиняеми, двама служители на Второ РУ - взводни командири, са част от тази престъпна група. По първоначални данни те са осигурявали, образно казано, чадър на тези престъпления. Към момента са задържани над 15 души. Голяма част от групата са лица, принадлежащи към така наречения клан на Гольовците. Към момента няма привлечени към наказателна отговорност, предвид че осъществените действия са буквално от преди няколко часа, така че реално колко лица ще бъдат ясно утре сутринта. Дотогава ще се работи сериозно от колегите от СДВР, разследващи полицаи, следователи от Специализираната прокуратура, наблюдаващи прокурори за събиране на конкретни доказателства и в утрешния ден ще има възможност да се оповестят конкретни по случая вторични престъпления“, допълни Гешев. По думите на директора на СДВР ст. комисар Георги Хаджиев е установено и незаконно ползване на ток, като и по тази линия ще се работи. Продължават процесуално-следствените действия на територията на столичния квартал „Орландовци“, който остана блокиран през целия ден в четвъртък. На този етап няма данни за други полицаи, освен двамата от Второ РПУ в София, които са замесени в престъпната група, арестувана в „Орландовци“. Това заяви на брифинг в Пловдив главният секретар на МВР Ивайло Иванов, който присъства на отчет на пловдивската полиция. Защо ликуват ромите в Кюстендил след арестите в \"Орландовци\" може да прочетете", "date": "2019.03.07", "title": "Полицаи покривали бандата от „Орландовци“ (ОБЗОР)"}
{"url": "https://www.monitor.bg:443/bg/a/view/trus-v-kndr-159130", "text": "Мистериозен трус от 2,1 по Рихтер е засечен в Северна Корея, съобщи АП. Агенцията се позова на Корейската метеорологична администрация (КМА). \"Епицентърът се измерва в близост до земната повърхност\" и се предполага, че е резултат от експлозия. Засеченият трус идва два дни след като беше съобщено, че Северна Корея възстановява част от своя терен за изстрелване на ракети на далечни разстояния в Соха. По-рано днес експерти от американския монитор 38 North потвърдиха, че военният полигон отново е \"оперативен\". Президентът Доналд Тръмп отбеляза, че ще бъде \"много, много разочароващо\", ако Пхенян започне да възстановява ядрените си обекти, след като не е постигнала споразумение за ядреното оръжие на срещата на върха в Ханой със севернокорейския лидер Ким Чен Ун.", "date": "2019.03.07", "title": "Трус в КНДР "}
{"url": "https://www.monitor.bg:443/bg/a/view/speshni-medici-na-protest-v-ruse-iskat-nov-konkurs-za-direktor-159123", "text": "Работещи в Центъра за спешна медицинска помощ в Русе излязоха вчера на протест с искане за провеждане на нов конкурс за директор. Според тях конкурсът, спечелен от д-р Иванка Маринова, е некоректен. Настояват начело на центъра да остане временно изпълняващият длъжността д-р Недка Дикова, класирана на второ място, тъй като в нейно лице виждали своя лидер, който успешно може да ръководи дейността. А проблеми имало - ниски заплати, единствени в страната работели на 8-часов работен ден. Според протестиращите датата за провеждане на конкурса не е била обявена на страницата на Министерството на здравеопазването и в ежедневник, каквито са изискванията. Освен това единият от кандидатите знаел резултатите по-рано от другия. Опасявали се, че д-р Маринова ще продължи политиката на пенсиониралия се директор д-р Пенка Бахчеванова. Затова изпратили писмо до здравния министър с искане за провеждането на нов конкурс. Първоначално медиците заплашиха с масово напускане на работа, но това не се случи. По време на протеста имаше дежурни екипи, които да обслужват пациенти при повикване. Няколко часа по-късно до медиите в Русе бе изпратено писмо в подкрепа на спечелилата конкурса д-р Иванка Маринова. „Спорен е авторитетът на д-р Дикова сред медицинските среди, тъй като същата е известна с избухливостта си и некомуникативността си“, се казва в текста, изпратен и до министъра на здравеопазването Кирил Ананиев. До конкурс за нов директор на Центъра за спешна медицинска помощ в Русе се стигна, след като в началото на годината дългогодишният му ръководител д-р Пенка Бахчеванова излезе в пенсия. Временно изпълняващ длъжността в продължение на два месеца бе д-р Недка Дикова, която също работи в специализираното звено от дълго време. Част от екипа е и д-р Иванка Маринова. Междувременно омбудсманътМая Манолова се срещна с медицински специалисти вчера. Правата и исканията на медицинските сестри са в пълно съответствие с исканията на пациентите, заяви тя. По думите й става въпрос за \"унизително подценяване на труда на медицинската сестра\". В клиничните пътеки липсва остойностяване на медицинската грижа, както и изисквания за определен брой медицински сестри. Манолова се обяви за ясен регламент на минималната грижа, предоставена от медицински специалисти. От какво губи здравната ни система може да прочетете", "date": "2019.03.07", "title": "Спешни медици на протест в Русе, искат нов конкурс за директор"}
{"url": "https://www.monitor.bg:443/bg/a/view/evrokomisarite-fil-hogan-i-marija-gabriel-na-poseshtenie-v-bylgarija-159108", "text": "На 8 март (петък) европейските комисари Мария Габриел Фил Хоган  ще бъдат на посещение в България. Двамата ще проведат среща с министър-председателя Бойко Борисов. От 10:30 часа в хотел „Холидей Ин“ комисарят по цифровата икономика и общество Габриел и комисарят по земеделие и развитие на селските райони Хоган ще открият конференцията „Цифровизация в пчеларството: ползи и предизвикателства“. Във форума ще участват експерти от ГД „Съобщителни мрежи, съдържание и технологии“ (CNECT) и ГД „Земеделие и развитие на селските райони“ (AGRI) на Европейската комисия, представители на Европейския орган за безопасност на храните (EFSA), създатели на иновации в пчеларството, представители на научните среди. Конференцията трябва да определи концептуално възможностите за цифровизация в пчеларството, но и да даде бъдещите направления на действие на националните и регионални пчеларски асоциации. По време на посещението си комисар Хоган ще се срещне и с министъра на земеделието, храните и горите Румен Порожанов.", "date": "2019.03.07", "title": "Еврокомисарите Фил Хоган и Мария Габриел на посещение в България"}
{"url": "https://www.monitor.bg:443/bg/a/view/ek-ni-podkrepja-za-novi-vlakove-po-tretata-linija-na-metroto-159129", "text": "София е получила подкрепата на ЕК за продължаването на третата линия на метрото и за закупуване на нови влакове. Това стана ясно на срещата на столичния кмет Йорданка Фандъкова и европейския комисар по регионалната политика Корица Крецу в Брюксел . Фандъкова участва и в кръгла маса, посветена на равнопоставеността на половете в управлението на големите градове, съобщи БНТ. В момента само 15 на сто от европейските кметове са жени. “Проектите за метрото, за градския транспорт, градската среда и управление на отпадъците са големите проекти за София, които ни помогнаха бързо да променим средата в града. Разговаряхме за всички тях и разбира се, за големия проект за метрото. Получихме за пореден път подкрепа от комисар Крецу за продължаване на третата линия на метрото и закупуването на нови влакове, както с възможностите на този програмен период, така и за следващите”, каза Фандъкова. Метрото има вече над 40 км метролинии, 35 станции и заема дял от 34% в системата на градския транспорт. Между 2007 и 2013 г. София е получила от Брюксел един милиард евро безвъзмездни европейски средства, с които са изпълнени 89 проекта.", "date": "2019.03.07", "title": "EК ни подкрепя за нови влакове по третата линия на метрото"}
{"url": "https://www.monitor.bg:443/bg/a/view/zadyrjaha-dvama-za-bludstvo-s-12-godishna-159119", "text": "Двама мъже на по 52 и 41 години от миньорския град Гълъбово са задържани по сигнал за многократни блудствени действия с 12-годишно момиче, съобщи в Стара Загора главният секретар на МВР Ивайло Иванов, по първоначални данни арестуваните не са криминално проявени, сигналът е дошъл не от родителите на жертвата , а от други източници. Районният прокурор на Гълъбово Желязко Робаков потвърди , че е наложен 72-часов арест на Владимир Ж. и Николай П., вече е поискано от местния съд те да останат зад решетките постоянно.Досъдебното производство е по член 151 от НК за съвъкупляване без изнасилване и блудство. Жертвата е имала личностни проблеми, съобщиха неофициално запознати с хода на разследването, двамата възрастни мъже са се възползвали от беззащитността й нееднократно. Малката е четвъртокласничка Единият от задържаните е собственик на заведение за  хранене в центъра на градчето, преди време е участвал активно в културния живот, изявявал се е като актьор в самодейна трупа.Другият е имал  малка транспортна фирма. „Всичко е в много начален етап, разпитани са двама свидетели, детето е освидетелствано, това е всичко което можем да разкрием!“, лаконично уточни административният ръководител на районната прокуратура.", "date": "2019.03.07", "title": "Задържаха двама за блудство с 12-годишна"}
{"url": "https://www.monitor.bg:443/bg/a/view/vivacom-veche-predlaga-uslugata-voice-over-wi-fi-159110", "text": "За първи път в България потребителите ще имат възможност да провеждат разговори през мобилните си устройства без покритие на мобилна мрежа. VIVACOM стартира нова услуга WiFi Voice, при която клиентите ще могат да говорят, използвайки всяка налична Wi Fi мрежа на мястото, на което се намират на територията на страната. Разговорите ще са със същото високо качество, каквото телекомът осигурява и с мобилната си мрежа. Услугата е надграждане на стартиралата миналата година 4G Voice за провеждане на гласови повиквания през 4G мрежата. Потребителите, които искат да използват WiFi Voice трябва да имат активна 4G Voice услуга и съвместимо устройство. При излизане от обхвата на WiFi мрежата автоматично преминава към 4G мрежата и обратно. WiFi Voice е безплатна за клиентите на VIVACOM. За да я използват, потребителите трябва да я активират с изпращане на SMS с текст „START WiFi” на номер 1701. Важно предимство е, че не се плащат допълнителни такси за използване на услугата. Включените минути в тарифата или допълнителния пакет са валидни и за обажданията с WiFi Voice. За удобство на потребителите, разговорите проведени през WiFi Voice ще бъдат обозначени в детайлизираната справка на месечната фактура отделно. Услугата стартира с моделите на Huawei Mate 20 и Mate 20 Pro като VIVACOM и доставчиците на смартфони ще работят съвместно за разширяване на това портфолио. Със старта на новата услуга, VIVACOM затвърждава стремежа си за внедряване на иновативни услуги, като следващото нововъведение за удобство на потребителите ще се случи още в рамките на близките 2 месеца.", "date": "2019.03.07", "title": " VIVACOM вече предлага услугата Voice over WiFi "}
{"url": "https://www.monitor.bg:443/bg/a/view/11-si-iskat-parite-za-napoluchena-e-vinetka-159111", "text": "В Национално тол управление са постъпили общо единадесет молби за възстановяване на суми при покупка на електронна винетка. Парите са изтеглени от сметките на потребителите, но в системата не е отразено, че винетката е купена, съобщават от Националното тол управление. Тези случаи са констатирани в първите дни на месец януари, когато имаше технически затруднения със системата. Постъпилите молби са обработени - на част от потребителите са върнати средствата, на останалите предстои да бъдат възстановени. В медиите беше силно отразен случай на семейството от Пазарджик. Той е разгледан и предстои да им бъде възстановена сумата, уточняват от Националнато тол управление. Настъпило е забавяне поради необходимостта от повторна проверка и потвърждаване на плащането.", "date": "2019.03.07", "title": "11 си искат парите за наполучена е-винетка"}
{"url": "https://www.monitor.bg:443/bg/a/view/kshishtof-zanusi-v-sofija-predi-jivotyt-na-filmite-beshe-kratyk-kato-na-peperudite-sega-e-dylyg-kato-na-kostenurkite-159128", "text": "Никоя катедрала не е по-голяма от един голям живот. Животът винаги е на първо, а изкуството на второ място. Това каза пред представители на български медии световноизвестният полски режисьор, сценарист и продуцент Кшищоф Зануси, който е специален гост на 23-тия София Филм Фест и утре, петък, от 20 ч. в Дома на киното ще представи лично пред родната публика най-новия си филм „Етер“. Вдъхновена от мотива за Фауст на Гьоте, който продава душата си на Мефистофел, творбата е впечатляваща психологическа драма за военен лекар, експериментиращ с науката, за да получи власт над хората. Кшищоф Зануси, който е тазгодишният носител на Наградата на София на Столична община, днес бе научил, че междувременно вече е лауреат и на високото полско отличие „Полски орел“ за цялостно творчество. „Надявам се то да не е със смисъла на надгробен камък“, пошегува се Освен че има над 100 филмови заглавия като автор, режисьор, сценарист, и/или продуцент в CV-то си, маестрото е поставял театрални спектакли в цял свят – от Народния театър „Иван Вазов“ преди години, през Милано, Палермо, Бон, Бремен, Базел, та чак до...Бурятия. Пише и книги – „Време е да се мре“ е преведена и на български, а последната му литературна работа се нарича „Как да превърнем живота си в шедьовър“. Заглавието й е вдъхновено от фраза на неговия сънародник папа Йоан Павел ІІ и от субстанцията, която се крие в нея. „Моите близки често ме питат защо винаги съм толкова зает – обяснявам им, че просто нямам нищо друго за правене“, с чувство за хумор легитимира разностранните си творчески интереси големият кинематографист. Кшищоф Зануси разказа, че като юноша във Варшава станал притежател на един от първите магнетофони в квартала и съседите често го търсели с молба да записва гласовете им, за да се чуят как звучат отстрани. „А да улавяш движещи се картини тогава беше направо магия“, припомни първите си професионални трепети режисьорът, влязъл в киното най-напред като любител (преди да завърши режисура е следвал физика и философия). „Преди животът на филмите беше кратък като на пеперудите, а сега е дълъг като на костенурките“, коментира с метафора навлизането на техническия прогрес и най-модерните технологии в седмото изкуство Зануси. И добави: „Собственият ни живот също е по-дълъг: преди 2 века човек на 40 години е бил вече стар, а днес аз и на 80 не се чувствам такъв“. За толкова време обаче паметта се задръства с образи, така че трябва да я възпитаме да бъде селективна и да не задържа излишните. посочи гостът и сравни „наводнението от образи“ с кулинарните полуфабрикати на масовите вериги за бързо хранене. На въпрос на в. „Монитор“ дали и в полското кино се наблюдава силна „нова вълна“, каквито филмовата критика периодично открива в различи национални кинематогрфии в Европа (напр. нова вълна в румънското, дори в българското кино), или полското седмо изкуство от десетилетия държи постоянно високо ниво, Кшищоф Зануси отговори така: „В полското кино една вълна съвпада със следващата. Имахме доста плодотворен период през 90-те, сега също имаме много интересни и отличаващи се със свой почерк млади творци. Запазили сме голямото разнообразие. Тази различност на проектите гарантира, че не сме „униформисти“, не сме се уеднаквили. Защото това би било много жалко и опасно за една неголяма страна, каквато е Полша. Ние снимаме по 40 пълнометражни филма за година – това е максимумът ни. Така че не можем си позволим да правим подобни филми, които си приличат един с друг, и за щастие не ги правим“.Като свое най-голямо морално безпокойство в настоящето Кшищоф Зануси определи това, че доброто и злото изглеждат и стават все по-неразличими. Големият режисьор подчерта, че мрази постмодерната философия и постмодерното изкуство, тъй като техният релативизъм според него е в основата на злините на нашето време. И цитира Дявола, който в новия му филм „Етер“ казва: „Най-доброто за мен е, че хората не вярват в моето съществуване!“. Днес е лесно да продадеш душата си на Дявола и рекламата е прекият път към подписването на този договор с него. Ние не сме беззащитни – можем да изключим телевизора, компютъра, телефона си, но сме конформисти, не го правим и това е грешка, коментира Зануси. Кшищоф Зануси е професор по кино и тв режисура в Полша, консултант на комисията по култура на Ватикана, един от основателите на Европейската филмова академия. Носител е на множество национални и международни филмови отличия, сред които „Давид на Донатело“ – италианския еквивалент на наградата „Оскар“, Командорски орден за изкуство и литература от Франция, призове от фестивалите в Кан, Венеция, Москва и т.н. Сред известните му филми са \"Структурата на кристала\", \"Спирала\", \"Защитни цветове\", \"Семеен живот\", \"Хипотеза\", \"Годината на тихото слънце\", \"Парадигма\" и много други.  ", "date": "2019.03.07", "title": "Кшищоф Зануси в София: Преди животът на филмите беше кратък като на пеперудите, сега е дълъг като на костенурките"}
{"url": "https://www.monitor.bg:443/bg/a/view/25-godishen-se-prostrelja-s-pushka-159112", "text": "  25-годишният П. Аршинков от разложкото село Елешница се простреля с пушка и почина на място. Трагедията се разиграла у дома му по-рано днес. Следователи установяват причините как и защо  младият мъж е сложил край на живота си. Хората в селото са потресени  от трагедията.", "date": "2019.03.07", "title": "25-годишен се простреля с пушка"}
{"url": "https://www.monitor.bg:443/bg/a/view/e-sistema-za-razreshitelni-za-stroeji-naj-rano-dogodina-159115", "text": "Електронната система за получаване на разрешителни в строителството е възможно да започне да работи най-рано догодина, прогнозира ресорният зам.-министър инж. Валентин Йовев. Темата много пъти се повдига от Камарата на архитектите в България (КАБ) и други браншови организации. Освен липсата на кадри, съществува съпротива в администрацията към електронната комуникация. Все пак има и проблясъци - от 1 януари в строителното министерство вече функционира е-система и \"химикалките вече не се ползват за подписване на документи\", обяви Йовев по време на кръгла маса за проблемите на строителството, организирана по време на изложението \"Архитектурно-строителна седмица\" в Интер Експо център. Шефът на КАБ арх. Борислав Игнатов представи македонския опит. В съседката ни за шест месеца е въведена подобна система - уеб сайт, в който с електронен подпис се входират проекти, а различните ведомства имат достъп до тях, за да изискват документи или корекции. \"Особеното е, че всяка институция има право да изиска само по една корекция, а граждани и бизнес получават СМС-и докъде е стигнала преписката\", представи чуждия опит арх. Игнатов. Браншовите организации отново поискаха от държавата и изцяло ново законодателство, което да замени съществуващия ЗУТ, който вече е един от най-често променяните нормативени актове. По думите на Йовев вече има междуведомствена работна група с представители на всички институции и заинтересувани организации. От бранша го контрираха, че работата ѝ е възпрепятствана, защото от една година насам не е имало заседание. Зам.-министърът оправда забавянето с кадровите промени по високите етажи в министерството. В четвъртък депутатите приеха на второ четене последните промени в ЗУТ, които касаят контрола на ДНСК на преместваемите обекти в курортите.", "date": "2019.03.07", "title": "Е-система за разрешителни за строежи най-рано догодина"}
{"url": "https://www.monitor.bg:443/bg/a/view/razkriha-podzemna-oranjerija-za-marihuana-v-tunel-pod-sofija-159114", "text": "Високотехнологична подземна наркооранжерия беше разкрита след спецоперация на сектор „Наркотици“ в ГДНП и специализирани полицейски сили на дирекция „Жандармерия“. Акцията е проведена на 6 март в София, съобщават от МВР. Съоръжението е изградено под имота на двама мъже на 35 и 38 години, както и на жена на 63 г. До подземната оранжерия се достига през 40-метров тунел, с размери 45 на 45 см, прокаран под имота на тримата. Там е била направена и връзка с обществените водопроводна и електропреносна система, ползвани за отглеждане на растенията. В оранжерията са открити: над 324 растения в саксии; сушилня с няколко рафта на които са били оставени за сушене глави канабис; множество чували с тор; везни. Помещението било оборудвано с осветление и други високотехнологични приспособления за отглеждане на марихуана. По случая е образувано досъдебно производство в Трето РУ – СДВР, работата продължава под надзора на Софийската районна прокуратура. На двамата мъже са наложени мерки „парична гаранция“, като на 35-годишния е повдигнато обвинение по чл. 354 а.", "date": "2019.03.07", "title": "Разкриха подземна оранжерия за марихуана в тунел под София"}
{"url": "https://www.monitor.bg:443/bg/a/view/papata-s-liturgija-na-batemberg-i-molitva-na-ploshtad-al-nevski-obzor-159118", "text": "Света литургия на площад „Батенберг“ в София ще отслужи в първия ден от посещението си у нас - 5 май, Папа Франциск. Тя ще започне в 17 часа, съобщи председателят на Епископската конференция на Католическата църква в България монсеньор Христо Пройков. Светия отец ще отслужи литургията заедно с епископите и кардиналите, които го съпровождат, както и с присъстващите на площада хора. По думите на монсеньор Пройков очакванията за броя на българите, които ще се съберат на Александър Батенберг скоро щели да бъдат надхвърлени. Площадът минимум 20 000 до максимум 40 000 души. а желаещи да се докоснат до Светия отец имало и от други страни. „Папа Франциск посещава България като една православна страна, къде болшинството са християни. Това за нас означава много и е основното послание, което той ще отправи. Още повече, че Папата ще се срещне с патриарха на Българската православна църква Неофит. Важно е още, че ще се помоли пред иконата на Св Кирил и Методий. Икона, която коментира монсеньор Пройков. Преди това обаче папа Франциск ще проведе кратък разговор с премиера Бойко Борисов, който ще го посрещне на летището в София. Двамата ще разговарят в правителствения ВИП. След което духовният водач на католическия свят ще бъде приет в президентството от държавния глава Румен Радев. След това папа Франциск ще разгледа патриаршеската катедрала „Ал. Невски“ и ще произнесе традиционната си неделна молитва \"Царица Небесна\" (Regina coeli) на площада пред храма. Освен столицата Светия Отец ще посети и Раковски – градът, в който има най-голяма концентрация на католическо население у нас. Това ще се случи на Гергьовден, като първо ще посети бежанския център в града. „Бежанците са близо до сърцето на папата, защото са хора, които са се борили и избягали от глада. Той иска да им покже своята съпричастност“, коментира Ива Михайлова от католическата екзархия. След това Франциск Първи По време на богослужението Светият отец ще даде първо причастие на децата в града. Папата ще проведе и среща с католическата общност в църквата \"Свети Архангел Михаил\". Апостолическото пътуване на папа Франциск в България ще завърши със среща с представители на различни религиозни вероизповедания в България. Тя ще се проведе на столичния площад \"Независимост\". Освен България, духовният водач на католиците ще посети и Северна Македония. Цялата програма на папата можете да видите  .", "date": "2019.03.07", "title": "Папата с литургия на „Батенберг“ и  молитва на площад „Ал. Невски“ (ОБЗОР)"}
{"url": "https://www.monitor.bg:443/bg/a/view/spirat-ot-efir-pesni-na-majkyl-djeksyn-159102", "text": "Документалният филм „Да напуснеш Невърленд“, който представя Майкъл Джексън като педофил, засегна музикалното му наследство. Три големи канадски радиостанции спряха излъчването на песните му в ефир - френскоезичните CKOI и Rythme, както и англоезичната The Beat. Примерът им последва основната новозеландска медия NZME. До това решение те стигнаха след заформилите се скандали около филма на НВО „Да напуснеш Невърленд“. \"Лъжата, която Джексън поддържаше докато беше жив, че е голям защитник на децата... ще направят падението му много по-жестоко.\", заяви в интервю за в. The Telegraph режисьорът на лентата Дан Рийд. Фондацията, управляваща наследството на Краля на попа, остро осъди филма и подаде иск за щети на стойност 100 милиона щатски долара срещу HBO.", "date": "2019.03.07", "title": "Спират от ефир песни на Майкъл Джексън"}
{"url": "https://www.monitor.bg:443/bg/a/view/ks-otmeni-zabranata-pensioneri-da-rabotjat-v-administracijata-159117", "text": "Конституционният съд (КС) единодушно отмени новите текстове в Закона за държавния служител, с които се забранява на пенсионерите да работят в администрацията. Решението е взето с 11 гласа, тъй като е отсъствал конституционният съдия Георги Ангелов, съобщи lex.bg. Измененията в закона бяха направени през закона за бюджета за 2019 г. и влязоха в сила от 1 януари. С тях беше въведено изискването държавните служители да не са се пенсионирали. По този начин трябваше да бъдат уволнени около 2000 чиновници. Промените засягаха само служителите, които продължават да работят като пенсионери. По неофициална информация в държавната и общинските администрации изкачали решението на КС и не са започнали уволненията. В мотивите си КС отбелязва: „Несъвместимостите са съществени ограничения на правата на гражданите, и поради това те трябва да бъдат установени със закон само по съображения, свързани със защита на друг конституционно значим интерес, какъвто в случая не е налице“. Съдиите са се съобразили и с факта, че в някои сфери възрастовите прагове за пенсиониране са твърде ниски и новото изискване към администрацията ще предизвика освобождаването на служители с добра квалификация. Конституционният съд подчертава, че засегнатите от закона граждани добросъвестно са упражнили правото си на пенсия, като към онзи момент законът не им е забранявал на това основание да кандидатстват за държавна служба. Новите разпоредби в Закона за държавния служител бяха атакувани в КС от президента Румен Радев, а след това и от омбудсмана Мая Манолова.", "date": "2019.03.07", "title": "КС отмени забраната пенсионери да работят в администрацията"}
{"url": "https://www.monitor.bg:443/bg/a/view/otnovo-arestuvaha-r-kelly-159113", "text": "Певецът R. Kelly отново се озова зад решетките. Броени дни след като плати гаранция от 100 000 долара за да излезе от затвора, той отново бе арестуван в Чикаго. Този път носителят на „Грами“ е с оранжев гащеризон не заради обвиненията в сексуално посегателство, а защото не е платил детска издръжка в размер от 161 000 долара. Това твърди майката на трите му деца и негова бивша съпруга - Андреа Ли. В сряда музикантът беше задържан, когато се яви по делото във връзка с неплащане на сумата, която трябвало да послужи при отглеждането на Джоан, Джей и Робърт, които са на 21, 19 и 17 години. Той трябва да заплати сумата преди 13 март, за когато е насрочено следващото заседание по делото. Това е вторият арест за Кели през последните две седмици. На 22 февруари той бе задържан по обвинение за извършване на 10 сексуални посегателства срещу четири лица, три от които ненавършили пълнолетие. Часове преди ареста, изпълнителят на I Believe I Can Fly заяви в интервю за телевизия Си Би Ес, че не е извършвал деянията, за които е обвинен. Всички вие просто не искате да повярвате в истината. Всички вие не искате да вярвате. Това не е вярно! Това е безсмислено! Защо трябва да държа в подчинение тези жени! Техните майки и бащи ми казаха: ще разбием кариерата ти\", заяви R. Kelly в същото интервю. Той обвини родителите на една от потърпевшите - 23-годишната Джослин Савидж, че са му \"продали\" дъщеря си.", "date": "2019.03.07", "title": "Отново арестуваха R. Kelly "}
{"url": "https://www.monitor.bg:443/bg/a/view/do-8-godini-reshetki-za-gavra-s-2-godishno-dete-159098", "text": "Педофил от врачанското село Търнава може да търка наровете от две до осем години за блудство с две годишно дете. Районната прокуратура в Бяла Слатина е внесла в съда обвинителния акт срещу извратеняка, съобщиха от държавното обвинение. Гнусното престъпление е извършено на 7 юни 2017 година. Мъжът употребил сила срещу невръстното дете. Той затискал и удрял с ръка в областта на устата и гърба хлапето и докато мърсувал с него го заплашвал. Кметицата на Търнава Габриела Раловска и колегите й от администрацията не са били уведомени за бруталното сексуално престъпление на човек от селото. Те нямат представа кой е той и дали е в роднински връзки с насиленото дете. Районната прокуратура в Козлодуй пък е внесла обвинителен акт срещу жител на крайдунавския град също за блудство с малолетна. Сексуалният маниак нападнал жертвата си към 10 ч. на 27 юни 2018 г., на неохраняем паркинг до многопрофилната болница „Свети Иван Рилски“ в Козлодуй. Той се нахвърлил върху момичето, което седяло на задната седалка в лек автомобил и започнал да мърсува с него като се възползвал от безпомощното му състояние.", "date": "2019.03.07", "title": "До 8 години решетки за гавра с 2-годишно дете"}
{"url": "https://www.monitor.bg:443/bg/a/view/azis-se-vyrna-kym-detskite-spomeni-na-rojdenija-si-den-159100", "text": "Кралят на поп-фолка Азис духна свещичките за 41-ия си рожден ден. Навръх празника той сподели с феновете си в социалните мрежи забавен детски спомен. „Честит ми рожден ден! Ето ме, вече на 41. Е, излъгала ме е. Сега вече голям тя ми казва: Усмихвай се, бе, мамо, така ще се виждаш поне на снимки“, написа към свой кадър в столично заведение той. Междувременно Азис може да се похвали с ново лично постижение. Клипът към новата песен на Костинбродския славей с оркестъра му „Азис Груп“ - „Жено бягай“, събра над пет милион гледания в платформата за видеосподеляне YouTube за няколко дни. Изпълнителят на „Мотел“ предупреди феновете си, че това не е един от сериозните му проекти, които носят послание, а парчето „те подсеща за питие, приятели и танци“.", "date": "2019.03.07", "title": "Азис се върна към детските спомени на рождения си ден"}
{"url": "https://www.monitor.bg:443/bg/a/view/frognuz-brani-gebrev-s-fejkove-sreshtu-peevski-159099", "text": "Сайтът „Фрогнюз“ на агентът от комунистическата Държавна сигурност Огнян Стефанов отново излезе на барикадата, за брани интересите на финансовия си благодетел Цветан Василев и пионката му Емилиян Гебрев. От началото на годината укриващия се от родното правосъдие банкер и кохортата му са изправени пред сериозна криза – овладяването на военния завод „Дунарит“ от оръжейния бос Емилиян Гебрев може да се провали. Оръжейницата от петилетка е превърната в личен банкомат за Василев, който му осигурява свежи финансови потоци, с които да плаща за тузарското си убежище зад граница. Освен това е основен източник на средства, с които банкерът-беглец да плаща за своите скъпоплатени лакеи – адвокати, журналисти и лобисти, които да бранят интересите му у нас и в чужбина. Затова за Василев е от жизненоважно значение заводът да остане в ръцете на неговия кръг от подставени лица, които няма да му врътнат финансовите кранчета. Такъв е и случаят с Гебрев, който в момента е прокси на банкера-беглец в „Дунарит“. В същото време обаче оръжейният търговец е на път да „изпусне“ завода, защото преди близо месец Върховния административен съд върна Комисията за защита на конкуренцията решението, с което тя позволява „ЕМКО“ на Гебрев да придобие „Дунарит“. Върховните магистрати са категорични, че Антимонополната комисия трябва да преразгледа отново анализа си за това дали сливането на двете дружества ще наруши законовите разпоредби. И тук идва страхът на Василев – че е възможно да остане без банкомат за милиони. Затова задейства обичайния си метод за решаване проблеми – чрез очерняне на врага. А можете ли да се сетите кой е врагът в този случай? Естествено, че Делян Пеевски. Депутатът и издател на „Телеграф медиа“ е отколешният противник на всички задкулисни играчи у нас и затова те посвещават огромна част от съдържанието на медиите, които издържат финансово, за да го чернят. И когато някой от олигарсите има проблем, то по стар навик за виновник се посочва именно Пеевски. Не, че депутатът наистина не е отговорен за част от „кошмарите“ на олигарсите (със законодателните си инициативи и разкрията на медиите си, той често е причина да бъдат пресечени различни престъпни схеми на задкулисните кръгове у нас – б.р.), но дори и най-големият фантазьор трудно би могъл да повярва, че Пеевски наистина държи държавата, каквато опорка се опитват да разпръснат олигархичните медии като „Фрогнюз“. В огромна статия със заглавие „„Виафот“, свързан с Пеевски, опитва през съда да прилапа „Дунарит“ и „Емко“ на Емилиян Гебрев“, сайтът на доносника от ДС Огнян Стефанов се опитва да пришие несъществуващи връзки на депутата са различни фирми и дори съдии. Още преди няколко години Пеевски категорично заяви, че няма интерес от участие в дружества, свързани с оръжейната индустрия. И факта, че и до днес депутатът не участва в такива фирми е лесно проверим през търговските регистри на страната. Въпреки това „Фрогнюз“ има поставена задача за очерняне на Пеевски и фактите и доказателствата само биха попречели на изданието да изпълни мисията си. Затова и медията отказва текстовете й да почиват на истината, а предпочита да си съчинява небивалици. А материалът изобилства от такива. Като се започне от това, че Гебрев е представен като собственик на „Дунарит“ и се приключи с лъжата, че Пеевски играе някаква доста нелогична игра с държавата, в която той хем й помага, хем я граби. Фактите обаче показват нещо съвсем различно – Първо - кой е е Емилиян Гебрев? Със сигурност не е собственик на „Дунарит“ и въпреки неколкократните му опити да овладее завода, той не е притежател на акциите на военното дружеството. В същото време Гебрев е човекът, който въпреки запорите на държавата се опитва да заграби оръжейницата – в своя полза, а най-вероятно и в полза на Цветан Василев и руските му повелители. И тук е много важно да се отбележи нещо – фактологически и хронологично погледнато Гебрев изгрява на сцената „Дунарит“, когато предприятието е блокирано от държавата, КТБ и редица кредитори, а Василев се крие от Бг властите в Сърбия. И всички тези факти са обществено известни към този момент. Въпреки това Гебрев влиза в престъпната комбина, имаща за цел да отмъкне „Дунарит“ под носа на държавата и кредиторите му. А след това обяснява пред медиите, че нямало как да знае, че има проблем с оръжейницата, защото Василев се движел по „червения килим“ преди години. Неумелото оправдание на Гебрев няма друга цел, освен на омаловажи факта, че „Дунарит“ и към момента е жизненоважен за Василев. И заради това много се тревожи, че някой може да му го вземе от ръцете. А сещате ли се кой е този някой? Държавата разбира се. Тя се явява основен кредитор на КТБ, към която „Дунарит“ косвено дължи близо 200 млн. лв. И понеже Василев не иска да плаща тези дългове, както и останалите над 5 млрд. лв., които източи от КТБ, сега разигра през медиите си (и тези на аверите му олигарси) цирка, че имало „частни интереси“ към военния завод. И тук е мястото отново да споменем Пеевски, който заедно с колегите си Хамид Хамид и Йордан Цонев внесоха промените в Закона за банковата несъстоятелност, благодарение на който сега държавата има право да си търси откраднатите милиарди и да спре течащия вторичен грабеж на активи, купени с пари на КТБ. Общо дългът на „Дунарит“ и групата дружества, свързани с него, към фалираната от Василев банка е за 200 млн. лева. Погасените около 50 млн. лева са вземанията, които са прехвърлени от „Виафот“ към друга фирма, която пък ги прехвърля на КТБ още през лятото на 2017 г. Това много ясно показва, че \"Виафот\" вече няма никакво отношение по казуса с вземанията от \"Дунарит\", а и никога не е имало отношение към собствеността на оръжейния завод. Накрая вземания са заплатени на последния кредитор – ДКК, от \"Дунарит\", но не от Гебрев. Самото дружество впрочем е в добро икономическо състояние и именно затова е апетитна хапка за Василев и оръжейния търговец - пазарната му стойност се оценява на близо 300 млн. лева, годишният му оборот надхвърля 160 млн. лева, чистата му печалба е над 35 млн. лева. Обобщена, ситуацията изглежда така - след като източи милиарди от КТБ в момента тандемът Василев-Гебрев се опитва да открадне златен актив, финансиран от банката. В момента основен кредитор на КТБ е държавата, която даде многомилиарден заем, за да се разплати Фондът за гарантиране на влоговете с ужилените от банкера беглец депозанти. Затова е и най-логично държавата да си върне висящите дългове в размер на 200 млн. лева на групата около \"Дунарит\" към КТБ, като поеме контрола над завода и го продаде. Останалото би било чисто и просто пладнешки грабеж. Не че това би било новост за Василев, който стои в дъното на цялата афера с кражбата на \"Дунарит\". Той продължава да държи активи за стотици милиони, закупени именно с пари от трезора.", "date": "2019.03.07", "title": "„Фрогнюз“ брани Гебрев с фейкове срещу Пеевски"}
{"url": "https://www.monitor.bg:443/bg/a/view/kufaren-tyrgovec-udari-mitnicharka-159106", "text": "Куфарен търговец, спипан с цигари без бандерол на ГКПП Капитан Андреево, удари шамар на митническа служителка и едва не я събори на земята. Cĸaндaлнa cлyчĸa ce paзигpa в сряда привечер. Филип Ф. на 65 години от Свиленград влязъл пеша от Турция. Мъжът бил един от редовните трафиканти на дребно, които щъкат между Свиленград и Одрин и припечелват от разликите в цените от двете страни на границата. Известни са още като куфарни търговци, а митничарите ги наричат „пешки“. Това са хора на възраст от Свиленград и близките села, включително и от близкото село Капитан Андреево. В последно време обаче контролът е затегнат и инспекторите ги проверят старателно. Във Филип били открити няколко стека цигари без бандерол и го отвели да му напишат акт. Внезапно той избухнал и ударил дребничкото момиче, което му пишело акта. За грозната му изцепка веднага била уведомена прокуратурата в Свиленград. По случая е образувано досъдебно производство.", "date": "2019.03.07", "title": "Куфарен търговец удари митничарка"}
{"url": "https://www.monitor.bg:443/bg/a/view/nad-30-studentski-kluba-v-su-predstaviha-dejnostta-si-159105", "text": "Над 30 студентски клуба в СУ „Свети Климент Охридски“ представиха дейността си по време на „Разни клубове,разни интереси Vol.2“. Събитието се организира за втора поредна година по инициатива на Студентски съвет. „Детеводител“, „Либертариански клуб“, „Клуб по регионално и икономическо развитие“, „Литературен клуб“ са част от новообразуваните през тази учебна година клубове. Най-дейни са Юридически и Философски факултет, а след тях Биологически и Факултета по математиката и информатика, обясни Теодора Алексиева от Студентски съвет. Зам.-председателят на клуб „Детеводител“ към Факултет по науки за изкуството и образованието Жаклин Ангелова разказа, че те имат срещи, на които обсъждат различни теми, свързани с педагогиката - как трябва да подхождат бъдещите родители и учители, как трябва да се подходи с децата, как да се общува с тях, както и какво трябва да е отношението учител-родител-дете. Според бъдещата учителка трябва да се подхожда дипломатично и родителите не трябва да се карат с учителите. „Едните си вършат работата, а другите защитават интересите си, но това не трябва да става по начин, по който да накърнява учителите.“, смята Жаклин. Второкурсничката в предучилищна и начална педагогика сподели, че хубаво, днешно време все повече млади хора решават да работят това. „Да бъда учител ме мотивира любовта към децата и това да даваш нещо от себе си и те да ти дават още повече от тях.“, заяви бъдещият педагог, който иска да стане учител още от първи клас. По време на „Разни клубове,разни интереси Vol.2“ своята дейност показаха и то клуба „Публична администрация“, които разказаха, че се стараят да създадат общност за всички студенти – бакалаври, магистри и вече завършили. iGEM в лицето на Микаела, Ася, Цвета и Иван също показаха с какво се занимават. Тази година те са с амбицията да представят България на международното състезание по синтетична биология iGEM. Дотук България може да се похвали с три успешно защитени проекта и три заслужени медала - два бронза и едно сребро. За тазгодишното издание те разработват нещо особено трудоемко и мащабно, за което имат нужда от значителна финансова и морална подкрепа.", "date": "2019.03.07", "title": "Над 30 студентски клуба в СУ представиха дейността си"}
{"url": "https://www.monitor.bg:443/bg/a/view/amnistija-na-dylgovete-za-vsichki-veroizpovedanija-159103", "text": "Амнистия на дълговете към държавата, натрупани от всички вероизповедания до 31 декември 2018 г.. Това предвиждат промените в закона за вероизповеданията, реши ресорната комисия в парламента, която разглежда поправките на първо четене. В петък те трябва да минат и през пленарна зала. Самите изменения бяха внесени от ГЕРБ и ДПС, след като финансовото министерството алармира, че вероизповеданията няма как да получат държавната субсидия. При гласуването в комисията присъстваха представители на Синода, Главното мюфтийство, както и на правосъдното и финансовото министерство. Амнистията на неплатените задължения ще става след писмено искане, утвърдено от министъра на финансите, решиха депутатите. То ще се подава в срок от 3 месеца от влизането в сила на закона. Актовете ще освобождаването ще може да се обжалват по административен и съдебен ред. В закона се уточнява, че държавната субсидия, отпускана по бюджета , ще се разпределя на БПЦ и н Главното мюфтийство за мюсюлманското. За българските православни църковни общини в чужбина субсидията ще се предоставя в размери, одобрени ежегодно със закона за бюджета. Досега субсидия се предоставяше само на задгранични епархии или митрополии в диоцеза и юридсикцията на БПЦ. Другите поправки предвиждат свещенослужителите да не взимат не колкото учителите заплати, а колкото на зает в икономическа дейност към МОН. Централното ръководство на съответното вероизповедание ще може да разходва средствата, извън текущите разходи, само след като са изплатени заплатите на свещенослужителите. Йордан Цонев от ДПС обясни, че Главното мюфтийство не е могло да вземе субсидията защото не бил определен бенефициентът на парите, а и заради запори на задължения от съдия-изпълнители. Това на практика означава, че парите от държавата ще отидат за погасяването, а не за заплати на духовниците. \"Намери се механизъм, с който БПЦ вече използва държавната субсидия. Главното мюфтийство все още не е започнало да я използва\", каза депутатът. Малко по-рано през деня шефът на ПГ на ГЕРБ Цветан Цветанов обясни, че общите задължения са малко над 8,2 млн. лева. След заседанието на комисията зам.-финансовият министър Росица Великова поясни, че има 6 регистрирани вероизповедания, които имат задължения към 31 декември 2018 година, а те са на стойност 8,267 млн. лева с лихвите. По думите му над 80% от задълженията на шестте вероизповедания са за осигурителни вноски и по Закона за облагане на доходите на физическите лица, свързани с плащания и изплащания на работни заплати. Останалите 20% са за други видове публични задължения към централния бюджет. БПЦ не е поставяла въпроса за опрощаване на задължения, каза пък Варненския и Великопреславски митрополит Йоан. По думите му през последните 10 години Светия Синод нямал задължения към НАП, НОИ или други институции.", "date": "2019.03.07", "title": "Амнистия на дълговете за всички вероизповедания"}
{"url": "https://www.monitor.bg:443/bg/a/view/borisov-posreshta-papata-na-5-maj-vijte-rabotnata-programa-159101", "text": "Премиерът Бойко Борисов ще посрещна папа Франциск на 5 май, съобщиха от правителствената пресслужба. Апостолическото пътуване на Негово Светейшество в България ще се проведе от 5 до 7 май 2019 г. в София и Раковски, а на 7 май той ще отпътува за столицата на Северна Македония. Пресслужбата на Светия престол днес публикува работен вариант на програмата на пътуването на светия отец. След посрещането Борисов и папа Франциск ще проведат среща, на която министър-председателят ще го поздрави с добре дошъл у нас. Програмата продължава с церемония по официалното посрещане на площада пред президентството, след което ще се състои срещата на папа Франциск с президента на Румен Радев. В първия ден от апостолическото си пътуване у нас светият отец ще се срещне още с българския патриарх Неофит и членове на Светия Синод в Синодалната палата. По-късно папа Франциск ще произнесе традиционната си неделна молитва „Царица Небесна“ (Regina coeli). Всяка неделя тази молитва се проследява на живо от милиони души по цял свят като на 5 май папата ще се обърне към тях от българската столица. Фокус в програмата на папа Франциск на 6 май е посещението на град Раковски, където живее най-голямата католическа общност у нас. В църквата „Пресвето сърце Исусово“ Светият отец ще отслужи света литургия с първо причастие на деца от цяла България, а среща с католическата общност ще се състои в църквата „Свети Архангел Михаил“. Апостолическото пътуване на Папата у нас ще завърши със събитие за мир на Светия отец в присъствието на представители на различни религиозни вероизповедания в България на площад „Независимост“. ЕТО ПРОГРАМАТА: ЦЕРЕМОНИЯ ЗА ДОБРЕ ДОШЪЛ СРЕЩА С МИНИСТЪР-ПРЕДСЕДАТЕЛЯ в правителствената зала на летището ОФИЦИАЛНА ЦЕРЕМОНИЯ ПО ПОСРЕЩАНЕТО на площада пред президентството СРЕЩА С ПРЕЗИДЕНТА НА Р.БЪЛГАРИЯ в президентството СРЕЩА с ПРЕДСТАВИТЕЛИ НА ВЛАСТИТЕ, ГРАЖДАНСКОТО ОБЩЕСТВО и ДИПЛОМАТИЧЕСКИЯ КОРПУС на пл. Атанас Буров Слово на Папата СРЕЩА С ПАТРИАРХА И СВЕТИЯ СИНОД в Синодалната палата Поздрав на Папата МОЛИТВА НА ПАПАТА ПРЕД ИКОНОСТАСА НА СВЕТИ КИРИЛ И МЕТОДИЙ в патриаршеската катедрала „Св. Александър Невски“ ЦАРИЦА НЕБЕСНА (REGINA COELI) на площад „Свети Александър Невски“ Regina Coeli Проповед на Папата СОФИЯ-РАКОВСКИ-СОФИЯ ПОСЕЩЕНИЕ НА БЕЖАНСКИ ЦЕНТЪР СВЕТА ЛИТУРГИЯ С ПЪРВО ПРИЧАСТИЕ в църквата „Пресвето сърце Исусово“ - Генерал Николаево, Раковски Проповед на Папата Обяд с българските католически епископи в манастира на сестрите Францисканки СРЕЩА С КАТОЛИЧЕСКАТА ОБЩНОСТ в църквата „Свети Архангел Михаил“ - Секирово, Раковски Слово на Папата СЪБИТИЕ ЗА МИР С ПАПАТА В ПРИСЪСТВИЕТО НА ПРЕДСТАВИТЕЛИ НА РАЗЛИЧНИТЕ РЕЛИГИОЗНИ ВЕРОИЗПОВЕДАНИЯ В БЪЛГАРИЯ - площад „Независимост“ - София Молитва на Папата ОФИЦИАЛНО ПОСРЕЩАНЕ ЦЕРЕМОНИЯ ПО ПОСРЕЩАНЕТО в двора на президентството ОФИЦИАЛНА СРЕЩА с ПРЕЗИДЕНТА в президентството СРЕЩА с МИНИСТЪР-ПРЕДСЕДАТЕЛЯ в президентството СРЕЩА с ПРЕДСТАВИТЕЛИ НА ВЛАСТИТЕ, ГРАЖДАНСКОТО ОБЩЕСТВО и ДИПЛОМАТИЧЕСКИЯ КОРПУС в зала на мозайките в президентството Слово на Папата ПОСЕЩЕНИЕ НА КЪЩАТА-МУЗЕЙ „МАЙКА ТЕРЕЗА“ В ПРИСЪСТВИЕТО НА РЕЛИГИОЗНИТЕ ЛИДЕРИ И СРЕЩА С БЕДНИТЕ Молитва на Папата СВЕТА ЛИТУРГИЯ на площад „Македония“ Проповед на Папата Обяд с папската свита ЕКУМЕНИЧНА И МЕЖДУРЕЛИГИОЗНА СРЕЩА НА МЛАДЕЖИ в пасторалния център Слово на Папата СРЕЩА СЪС СВЕЩЕНИЦИ, ТЕХНИТЕ СЕМЕЙСТВА И БОГОПОСВЕТЕНИ в катедралата Слово на Папата ОФИЦИАЛНО ИЗПРАЩАНЕ на летище Скопие", "date": "2019.03.07", "title": "Борисов посреща Папата на 5 май (ВИЖТЕ РАБОТНАТА ПРОГРАМА)"}
{"url": "https://www.monitor.bg:443/bg/a/view/varnenci-polzvat-po-95-litra-voda-na-den-i-proizvejda-godishno-547-kg-bokluk-159097", "text": "95 литра на ден е ползваната питейната вода от общественото водоснабдяване средно на човек от населението във Варненска област през 2017 г. Това е с литър повече, спрямо предходната 2016 г., показват данните на Териториално статистическо бюро „Североизток“. За сравнение, потреблението на питейна вода от домакинствата в страната, се оценява на 99 литра средно на човек. Варненска област е една от 11-те в страната, без ограничаване на водоснабдяването, посочват още от Статистиката. Над 86 на сто от населението в областта е свързано с обществената канализация и селищни пречиствателни станции за отпадъчни води с вторични методи и методи за допречистване, срещу средно 63 % от населението за страната. Варна е сред българските градове и с най-много боклук на глава от населението. Статистиката на околната среда в областта през 2017 година показва, че събраните битови отпадъци на човек от обслужваното население са оценени на 547 кг., при 436 кг. средно за страната, което е с близо 17 на сто повече, спрямо предходната 2016 година. Делът на обслужваното население в област Варна от системи за организирано сметосъбиране е 100 %, като за страната обхванатото население с тази услуга е 99,7%. Обслужените населени места в областта са 158. През 2017 г. депонираните битови отпадъци във Варненско възлизат на 53 000 тона, предадените за предварително третиране - 195 000 тона, а предадените директно за рециклиране са 11 000 тона. Количеството на събраните битови отпадъци се оценява чрез преки измервания, а при липса на такива - на базата на транспортни документи, коментират още от ТСБ „Североизток“.", "date": "2019.03.07", "title": "Варненци ползват по 95 литрa вода на ден и произвежда годишно 547 кг. боклук "}
{"url": "https://www.monitor.bg:443/bg/a/view/katrin-manoilova-fizicheski-sym-dobre-no-syrceto-mi-e-razbito-159088", "text": "Най-добрата ни състезателка по шорттрек Катрин Маноилова направи първа официална тренировка на леда с националния тим в \"Арена Армеец\". Това стана 4 дни, след като получи контузия в главата. В сряда Катрин също излезе на пързалката, за да опита леда и да се прецени дали ще може да участва на световното първенство. След ново изследване със скенер бе решено 20-годишната българка да пропусне индивидуалните дисциплини и да участва само в щафетата. Световното за мъже и жени започва утре в 10 часа с квалификациите в индивидуалните дисциплини. \"Физически се чувствам добре, но сърцето ми е разбито! Но съм тук и ще участвам заради моя отбор. Ако имаше дори и частица възможност да участвам и индивидуално, щях да го направя\", сподели Маноилова, която тренира по съкратена програма. Катрин разказа още, че все още не може да разбере как се е случило падането в събота, защото се е чувствала добре и подготовката й е вървяла по план. Смята обаче, че е заради загуба на концентрация. Маноилова похвали новата система за сигурност, която е задължителна за световни първенства. Така в индивидуалните дисциплини при жените ще ни представят Зорница Пенчева, Анна Якимова и Лилия Джустрова. При мъжете ще разчитаме на Димитър Георгиев и Калоян Ангелов. Входът за всички състезания е свободен.", "date": "2019.03.07", "title": "Катрин Маноилова: Физически съм добре, но сърцето ми е разбито"}
{"url": "https://www.monitor.bg:443/bg/a/view/ek-maha-tretija-pol-ot-selfie-anketata-159107", "text": "Европейската комисия ще намери техническо решение, с което да премахне посочването на пола при попълването на инструмента за дигитална самооценка SELFIE. Това уверение получил просветният министър Красимир Вълчев в предварително писмо от еврокомисаря по образованието Тибор Наврачич. Анкетата SELFIE е разработена от ЕК и съдържа еднакви въпроси за всички страни. Оценката от нея се формира на базата на анонимни тестове, които се попълват от учителите, учениците и директорите в школата. В края на миналия месец обаче родители се оплакаха, че при попълване на анкетата учениците трябва да посочат пола си, като имат възможност да изберат между четири отговора - момче, момиче, друго и предпочитам да не казвам. Министерството веднага изпрати в Брюксел искане от въпроса за определяне на пола да отпадне опцията „друго“ или защото в сегашния вариант той е неприемлив. „Все още нямаме конкретно предложение. Предполагам, че ще е едно от двете, които сме предложили – или да отпадне отговорът на въпроса, който предизвика дискусия, или самият въпрос. Защото този въпрос не е задължителен от гледна точка на целта, която е да оценим дигиталната подготвеност на училищата“, коментира Вълчев преди посещението си в столичното 109 ОУ „Христо Смирненски“. По повод преструктурирането на план-приема след седми клас и намаляването на паралелките в някои училища просветният министър обясни, че след него няма да има учители, които да останат без работа. „Казали сме на регионалните управления в образование, ако някъде намаляват паралелките респективно трябва да се освободят учители. Те трябва приоритетно да бъдат насочени към другите училища, за да не останат без работа. Нямаме общо намаление на броя на учениците и работните места“, увери Вълчев. Той обясни, че преструктурирането на приема е един от инструментите за Образователният министър посочи, че училищата в страната, в които сега се учи на две смени са близо 300, като те са разположени в 65 общини в страната. „Приемът на ученици след седми клас е свързан с избора на профили и професии от учениците и се опитваме да насочим седмокласниците в по-голяма степен към профили и професии, които са свързани с техниката, математиката и природните науки, каза Вълчев. Той уточни, че промените не са свързани с фаворизирането на тези учебни дисциплини, а защото се очаква у нас да има най-голям недостиг на технически кадри, на студенти и специалисти с инженерно-техническо образование и на кадри от природните науки, както и педагогически и аграрни специалисти. Министерството на образованието няма да въвежда задължителни униформи във всички училища. Това заяви просветният министър Красимир Вълчев във връзка с негодуванието на учениците в бургаско училище, в което забраниха клинове, анцузи и скъсани дънки, както и черния цвят. Според Вълчев униформите намаляват чувството за различие, но преди да бъдат въведени задължително това трябва да бъде обсъдено с родителската общност. Според министъра облеклото трябва да е благоприлично както за учениците, така и за учителите.", "date": "2019.03.07", "title": "ЕК маха третия пол от  SELFIE анкетата (ОБЗОР)"}
{"url": "https://www.monitor.bg:443/bg/a/view/bfs-puska-biletite-za-cherna-gora-159089", "text": "Билетите за първия двубой на България в квалификациите за Евро 2020 ще бъдат пуснати в продажба на касите на стадион „Васил Левски“ на 14 март. На 22-ри от 19 ч. селекцията на Петър Хубчев посреща Черна гора, а от края на февруари привържениците получиха възможност да резервират мястото си на трибуните чрез търговската мрежа на Eventim. Цените на билетите са както следва: 12 лв. за Секторите „Б“ и „Г“, 30 лв. за „В“, 40 лв. за „А“ и между 100 и 300 лв. за ВИП-а. Притежателите на билети категория ВИП 1, освен ексклузивни места във ВИП ложите на стадиона, изискан кетъринг и отлично обслужване, при закупуването на 2 билета ще получат безплатен пропуск за паркинг. БФС също така продължава инициативата „Семеен сектор“, която дава възможност на родителите да заведат децата си в обособена за целта зона (сектор „А“, блок 8) на преференциални цени - възрастният купува билет на реалната му цена за сектор „А“ (40 лв.) и има право да заведе до три малолетни лица срещу допълнителни 2 лева на пропуск. Продължава и продажбата на пакетен билет за четирите домакински квалификационни срещи на България.", "date": "2019.03.07", "title": "БФС пуска билетите за Черна гора"}
{"url": "https://www.monitor.bg:443/bg/a/view/monitor-domakin-na-obuchenie-na-gugyl-sreshtu-falshivite-novini-159104", "text": "Подлагайте на съмнение всичко! Това е едно от посланията на Марек Милър - обучител за 2019 г. към Google News Lab за Централна и Източна Европа В навечерието на предстоящите Европейски избори Милър провежда серия от обучения за борба с дезинформацията и фалшивите новини в 10 държави. Редакцията на „Монитор“ бе домакин на едно от обученията у нас, като по време на уъркшопа гостът представи набор от онлайн инструменти за проверка на фактите.", "date": "2019.03.07", "title": "\"Монитор\" домакин на обучение на \"Гугъл\" срещу фалшивите новини"}
{"url": "https://www.monitor.bg:443/bg/a/view/lebron-izprevari-djordan-v-nba-159092", "text": "Звездата на „ЛА Лейкърс“ Леброн Джеймс изживя историческа вечер, въпреки загубата на неговия тим от „Денвър“ с 99:115. Краля изпревари великия Майкъл Джордан във вечната реализаторска листа на Националната баскетболна асоциация и вече е на четвърта позиция. Лидерът на \"езерняците\" има 32 311 точки в кариерата си. Преди двубоя Леброн се нуждаеше от 13 точки, за да изпревари Джордан, който е с 32 292 точки в актива си. Настоящата голяма звезда в Лигата го направи още във втората четвърт. Той получи топка от Раджон Рондо, мина през Никола Йокич и под коша пуснa топката в ринга, за запише своята историческа 32 293-а точка. \r\n Джеймс бе поздравен от съотборниците си и от публиката в \"Стейпълс Сентър\", която оцени по достойнство изключителното му постижение. Леброн завърши двубоя с 31 точки, които обаче се оказаха недостатъчни за успех на „Лейкърс“.  ", "date": "2019.03.07", "title": "Леброн изпревари Джордан в НБА"}
{"url": "https://www.monitor.bg:443/bg/a/view/shte-se-gradi-nov-pravoslaven-hram-v-blagoevgrad-159091", "text": "Нов православен храм ще се гради в Благоевград. На среща днес между кмета на Благоевград д-р Атанас Камбитов и Неврокопския митрополит Серафим беше показан готов идейния проект и обсъдени подробности около изграждането му. Първата копка ще бъде направена през това лято. Храмът ще бъде издигнат в парк „Македония“ и финансиран изцяло с дарения от миряни. Площта на която ще се разпростира е 800 кв.м, като ще събира около 2000 миряни. Височината на основния купол е 30 метра. Инфраструктурата ще бъде изцяло съобразена с изискванията на Българската православна църква. Ще има и помещение за Неделно училище. За удобство на жителите и гости на града, на място ще бъде изграден и подземен паркинг. С изграждането на новия храм ще бъде решен дългогодишен проблем, тъй като в момента в централна градска част има една  църква, намираща се в квартал „Вароша“.", "date": "2019.03.07", "title": "Ще се гради нов православен храм в Благоевград"}
{"url": "https://www.monitor.bg:443/bg/a/view/ep-potvyrdi-che-podkrepja-laura-kioveshi-159090", "text": "Ръководството на Европейския парламент е решило днес да потвърди предпочитанието си Лаура Кьовеши (Румъния) да бъде назначена за главен прокурор на ЕС, съобщиха източници от ЕП. На основата на това решение въпросът няма да бъде подлаган на гласуване в пленарната зала на ЕП следващата седмица в Страсбург, а направо ще се пристъпи към преговори със Съвета на ЕС. В края на февруари две комисии на ЕП изслушаха тримата основни кандидати за поста - Кьовеши, Жан-Франсоа Бонер (Франция) и Андрес Ритер (Германия). При последвалото гласуване Кьовеши получи 26 гласа, Бонер - 22 гласа, а Ритер - един глас. Днес ръководството на ЕП трябваше да прецени следващите стъпки, след като по-рано Съветът на ЕС даде най-много гласове за Бонер, а професионалната комисия по подбора предпочете също Кьовеши. Ако Съветът и ЕП бяха стигнали до единодушие, избраният от тях кандидат можеше направо да бъде назначен. След като мненията се разминават, започват преговори. Очаква се те да завършат навреме, за да бъде постът зает от следващата година. Главният прокурор на ЕС ще разполага само с един мандат от седем години. Първоначално Европейската прокуратура ще разследва престъпления с бюджета на ЕС.", "date": "2019.03.07", "title": "ЕП потвърди, че подкрепя Лаура Кьовеши"}
{"url": "https://www.monitor.bg:443/bg/a/view/restavriran-e-pametnikyt-kostnica-v-blagoevgrad-159087", "text": "С панихида, отслужена от Неврокопски митрополит Серафим, беше отдадена почест на загиналите офицери и войници при освобождаването на Горна Джумая, днешен Благоевград през 1912 год., както и в двете Балкански и Първата световна войни.  Панихидата се отслужи при новореставрирания паметник-костница в стария гробищен парк на Благоевград.  Кметът д-р Атанас Камбитов благодари за съвместните усилия на Министерство на отбраната, в лицето на министър Каракачанов, Областна администрация, РИМ – Благоевград, РК „Традиция“:  “Не костваше много, за да се реставрира паметника, а колко години сме го оставили в забрава. Нямаме оправдания за такова нещо! Това не са просто близо 600 човека, това са близо 600 живота, 600 съдби, 600 семейства. Нямаме право да забравяме! Трябва да помним техния подвиг и да го предаваме на поколенията. Колкото до историята, вярно е, че няма вечен съюзник и вечен враг, но има вечен интерес – за нас това е силна и богата България. България на българите!“, каза в част от словото си кметът д-р Атанас Камбитов. Той заяви, че Община Благоевград ще продължи да полага всички усилия за възстановяване паметници и обекти с историческа стойност. „Искам да благодаря, че заедно извършихме това свято дело, за тези, които сега ни гледат отгоре и които най-после ще намерят своя вечен покой. Те ще бъдат винаги с нас на тържествени поводи, за чествания, свързани с величията на България“, каза Иво Антонов, директор на Дирекция „Социална политика“ в Министерство на отбраната.  „Ние сме в дълг към тези герои. През годините беше оставен в забрава този паметник, който всъщност бележи една от най- значимите страници в историята на нашия град“, подчерта областния управител Бисер Михайлов.    По време на церемонията бяха издигнати знамена, предвождали битките на войниците и офицерите по време на Междусъюзническата война. РК „Традиция“ представи Знаме на Четата на генерал Цончев, Знаме на I-а Дебърска дружина на Македоно-одринското опълчение, Знаме на II-а Скопска дружина на Македоно-одринското опълчение, Знаме на IV-а Битолска дружина на Македоно-одринското опълчение, Знаме на V-а Одринска дружина на Македоно-одринското опълчение.    По време на реставрацията на паметника костница е ремонтирана  настилката и обновена оградата около него. Криптата бе обновена и в нея бяха положени костите на всички герои загинали в защита на Отечеството. Кръстът за храброст, който е красял паметника също е напълно възстановен. РУМЕН ЖЕРЕВ      ", "date": "2019.03.07", "title": "Реставриран е паметникът-костница в Благоевград"}
{"url": "https://www.monitor.bg:443/bg/a/view/novoto-peugeot-208-idva-s-izbor-ot-tri-motora-159094", "text": "Френската марка Peugeot избра автомобилното изложение в Женева за световната премиера на второто поколение на компактния си модел 208. Новото Peugeot 208 се предлага освен с традиционните двигатели с вътрешно горене на бензин и дизел, така и с електрическа версия, която се задвижва изцяло от електрически мотор. На щанда на марката в Женева посетителите могат да видят и концептуалния седан 508 Peugeot Sport Engineered, гамата от Plug-in хибридни модели, сред които кросоувъра Peugeot 3008 Hybrid4, както и седана Peugeot 508 Hybrid и комбито 508 SW Hybrid. Посетителите на автосалона могат да видят и прототипа Peugeot e-Legend Concept, който пресъздава в бъдеще време уникалното купе Peugeot 504 Coupe от 70-те години. Електрификацията на френската марката е подчертана и от огромен емблематичен лъв, който ще оживее тази година с играта на двата цвята - зелен и син, и отраженията по плавните му повърхности. В ерата на енергийния преход и електрификацията, марката Peugeot вече има нов слоган - Motion & e-Motion, който подкрепя електрификацията на автомобилите. Новото Peugeot 208 наследява един от най-продаваните автомобили на марката. От момента на лансирането си, новото Peugeot 208 ще се предлага с избор между три двигателя – бензинов, дизелов или 100% електрически. Новото поколение на 208 отлично допълва обновяването на Peugeot и се утвърждава чрез своя елегантен и отличителен дизайн. Външният вид на модела се отличава с енергичните линии на своя В салона новото 208 съдържа ново поколение на i-Cockpit с високо разположен инструментален 3D-панел и редица системи в помощ на водача от по-високите сегменти на марката. Моделът се позиционира в сърцето на B-сегмента и въплъщава модерните иновации и технологии. Той съдържа и най-новото поколение от системи в помощ на водача, като триизмерна навигация с показване на трафика TomTom, както и новата система Drive Assist, която използва елементи от полуавтономното шофиране. Безспорният хит в гамата на новото Peugeot е електрическият вариант e-208 със своя изцяло електрически мотор. Неговата мощност е 136 к.с., а максималният въртящ момент от 260 Нм, наличен от 0 км/ч, осигурява наистина вълнуващо ускорение на градския мъник. Новото Peugeot e-208 предлага три режима на шофиране - Eco за оптимизиране на пробега, Normal за оптимален комфорт за ежедневно ползване и Sport, при който приоритет имат динамиката и усещанията, максимална мощност и въртящ момент, благодарение на които ускорението от 0 до 100 км/ч отнема едва 8,1 секунди. Налични са също два режима на спиране чрез скоростния лост с подходящо презареждане на батерията. Новият хечбек Peugeot e-208 е оборудван с батерия с голям капацитет от 50 кВтч, позволяваща пробег на автомобила до 340 км, съгласно протокола WLTP и 450 км съгласно протокола NEDC. Технологиите на борда позволяват бързо презареждане, оптимизиран пробег и по-дълъг жизнен цикъл. Тази батерия има гаранция 8 години или 160 000 км за 70% от своя заряден капацитет. Режимите на зареждане са гъвкави и адаптирани към ежедневното ползване. Възможни са три режима на зареждане - при използване на обикновен домашен контакт или за пълно зареждане за 16 часа, с използване на контакт за тежки натоварвания, предоставян заедно с кабел за зареждане, или за 8 часа с монофазната версия (7,4 кВт), използване на специална обществена станция за зареждане. Регулирането на температурата на батерията позволява използването на 100 кВт зарядни устройства, като 80% от заряда се постига за 30 минути. Новото Peugeot e-208 може да бъде зареждано и дистанционно, като системата позволява да започвате и да спирате зареждането по всяко време, както и да проверявате статуса на заряда. Освен с електрически мотор, новото Peugeot 208 се предлага и с пълна гама модерни бензинови и дизелови двигатели, съответстващи на екологичния стандарт Евро 6d. Бензиновият мотор е 1,2-литров 3-цилиндров и се предлага във варианти на мощност със 75, 100 и 130 к.с. Уникална за В-сегмента е 8-степенната автоматична скоростна кутия, която се предлага в комбинация с двигателите PureTech 100 и PureTech 130. В гамата има само един турбодизелов мотор BlueHDi и той е 1,5-литров 4-цилиндров двигател с мощност от 100 к.с., съчетан с 6-степенна механична скоростна кутия. Новото поколение на Peugeot 208 ще влезе на пазара през есента на 2019 г. и ще се продава в нива на оборудване Access, Active, Allure, GT Line и GT.", "date": "2019.03.07", "title": "Новото Peugeot 208 идва с избор от три мотора"}
{"url": "https://www.monitor.bg:443/bg/a/view/london-ochakva-prez-uikenda-probiv-na-pregovorite-za-brekzit-159093", "text": "Великобритания обсъжда с Европейския съюз конкретен текст в рамките на усилията си да изтръгне отстъпки от ЕС по постигнатото по-рано от премиерката Тереза Мей споразумение за излизане от съюза, съобщи днес главният юрист на правителството Джефри Кокс, цитиран от Ройтерс. Той водеше от името на Великобритания преговорите с представителите на ЕС в началото на тази седмица за промяна на т.нар. предпазен механизъм за границата със Северна Ирландия, който е ябълката на раздора между Лондон и Брюксел. Преговорите приключиха без споразумение.  Кокс обаче изрази надежда, че те ще продължат и могат да доведат до успех, който би позволил промененото споразумение да бъде одобрено от британския парламент при втория опит, насрочен за 12 март.  \"Ние обсъждаме с ЕС конкретен текст с подробни, разбираеми и внимателно обмислени предложения. Изненадан съм да чуя коментарите, появили се през последните 48 часа, че тези предложения не били ясни. Те са ясни като бял ден и ние продължаваме да ги обсъждаме\", каза Кокс. Британският външен министър Джереми Хънт също се разграничи от изявленията на някои служители вчера, че разговорите, целящи да се внесат поправки в споразумението за Брекзита, не постигнали напредък.  Великобритания трябва да напусне ЕС на 29 март и вторият вот в парламента по споразумението, което трябва да гарантира организиран и плавен Брекзит, е на 12 март. Ако Лондон и Брюксел отново не намерят компромисна формула за границата със Северна Ирландия и споразумението бъде отново отхвърлено, най-вероятно ще се наложи излизането от ЕС на бъде отложено, отбелязва Ройтерс.  \"Не бих очаквал да сме постигнали пробив в разговорите досега. В сравнение с положението преди месец обаче сега имаме яснота и от двете страни какво се изисква, за да прокараме споразумението през парламента\", каза Хънт пред репортери след реч, която произнесе в Глазгоу. \"В момента двете страни водим изчерпателни дискусии, за да намерим начин да постигнем решение. Надяваме се да успеем в предстоящия уикенд навреме за гласуването\", посочи външният министър.  Говорител на Тереза Мей, цитиран от Ройтерс, заяви, че преговорите с Брюксел трябва да продължат, за да се гарантира организиран Брекзит, какъвто иска и ЕС. Той потвърди пред репортери, че ако споразумението бъде отхвърлено, правителството ще изпълни обещанието си и ще постави на гласуване последователно две предложения - за Брекзит без споразумение или за отлагане на излизането от ЕС. Преговарящите за Брекзит от Европейския съюз са отхвърлили най-новите предложения на британския главен юридически съветник Джефри Кокс на разговорите в Брюксел във вторник и са му казали да ги преработи и да се върне отново в петък, съобщиха дипломати от ЕС, цитирани от Ройтерс.  Кокс е натоварен от премиерката Тереза Мей да изтръгне отстъпки от ЕС по въпроса за предпазния механизъм, целящ да не се допусне твърда граница със Северна Ирландия. Според неназованите дипломати той предложил създаване на група за арбитраж, която да разрешава възникващи спорове. Групата нямало да бъде задължена да отнася спорните случаи до Съда на Европейския съюз, от чиято юрисдикция Великобритания иска да излезе.", "date": "2019.03.07", "title": "Лондон очаква през уикенда пробив на преговорите за Брекзит"}
{"url": "https://www.monitor.bg:443/bg/a/view/parite-za-nedvijimoto-kulturno-nasledstvo-se-udvoili-159095", "text": "Бюджетът на Националния институт за недвижимо културнонаследство са се увеличили почти двойно за година и половина. Така от 3,6 млн. те вече са 7 млн. лв., съобщи министърът на културата Боил Банов на брифинг във ведомството. Според него, това е устойчивият път, по който министерството вече върви, но резултатите не могат да се появят веднага. Банов уточни, че стратегия за опазване на паметниците има и тя вече е на сайта на МК. Вдигнати са и заплатите на служителите в НИНКН с 40%. Архивът на НИНКН ще се премести в подземието на Министерството на културата, а след време плановете са и самият институт да се премести в сградата. В подземните помещения ще има съвременни условия за съхранение на досиетата на сградите паметници на културата и ще започне дигитализация на архива. ЗАЩО ЗАКЛЮЧЕНИЕТО НА ОДИТА НА СМЕТНАТА ПАЛАТА Е, ЧЕ НЕДВИЖИМОТО НИ КУЛТУРНО НАСЛЕДСТВО Е В РИСК ПРОЧЕТЕТЕ ", "date": "2019.03.07", "title": "Парите за недвижимото културно наследство се удвоили"}
{"url": "https://www.monitor.bg:443/bg/a/view/hityt-havana-na-kamila-kabejo-e-naj-prodavanijat-singyl-spisyk-na-top-10-159096", "text": "Тоталният хит на Камила Кабейо е най-продаваният сингъл през 2018 г. Това обяви Международната федерация на звукозаписната индустрия (IFPI).   Парчето, в което с участие се разписва и Йънг Тъг, е водещо в едноименния солов албум на поп дивата. Вдъхновена от влиянието на кубинското наследство на звездата, песента и последващия й ремикс с испански текст от Деди Янки достигнаха номер едно в 95 страни. През юни 2018 г. Havana стана най-популярната песен на солов изпълнител в платформата на Spotify с 888 милиона стрийминга. До момента мелодията е излъчена над 2, 6 милиарда пъти по всички платформи в световен мащаб. Вторият най-продаван сингъл е God's Plan на рапъра Дрейк. Той излезе през януари 2018. Песента от албума Scorpion постигна множество глобални стрийминг рекорди, включително най-голям брой слушания в първия ден от качването си в Spotify. В Apple Music песента достигна над 14 милиона стрийминга още в началните часове на дебюта си и повече от 60 милиона през първата седмица след издаването си. На трето място се нарежда Shape of You на Ед Шийрън. Песента заемаше първо място в класацията през 2017-та и успя да запази своята силна позиция и през следващата година.", "date": "2019.03.07", "title": "Хитът Havana на Камила Кабейо е най-продаваният сингъл (+СПИСЪК НА ТОП 10)"}
{"url": "https://www.monitor.bg:443/bg/a/view/eksperti-ot-riosv-zapochnaha-proverki-za-prodajba-na-proletni-cvetja-zashtiteni-po-zakona-za-biologichnoto-raznoobrazie-159081", "text": "От днес експерти от РИОСВ – Благоевград започнаха проверки на пазарите и търговските обекти в областния център за търговия с пролетни цветя, които са защитени по Закона за биологичното разнообразие. Красимир Гроздилов от Регионалната инспекция разказа, че превантивния контрол се осъществява на територията на цялата страна и е по повод настъпването на сезона на цъфтеж на пролетните цветя в следващите дни. Редица пролетни растения като някои видове кокичета, минзухари, иглики, перуники, синчец са защитени от Закона за биологичното разнообразие. Те са забранени за бране, изкореняване и продажба, тъй като това води до загуба на естествените им местообитания. Други растения, като пролетната циклама и орхидеите, са под защита и на Вашингтонската конвенция (CITES). Тя опазва видовете, които са световно застрашени от изчезване и са под контрол в международната търговията. Тези растения често се опазват в защитени територии, където са в сила ограничения за брането им. Абсолютно забранено е беритбата и на мурсалки чай. Незаконно е да се продават букети или части от защитени растения за украса на букети, направени с видове от дивата природа. При установени нарушения ще бъдат наложени глоби – на физически лица от 100 до 5000 лева, а на юридически – от 500 до 10 000 лева.", "date": "2019.03.07", "title": "Екоинспектори проверяват за забранени диви цветя по пазарите"}
{"url": "https://www.monitor.bg:443/bg/a/view/ludogorec-predstavi-stojcho-stoev-159079", "text": "\"Лудогорец\" представи новия старши треньор на тима Стойчо Стоев. Наставникът смени на поста Антони Здравков, който остава в щаба като помощник треньор. Изпълнителният директор на българския шампион - Ангел Петричев, връчи фланелка на \"орлите\" на Стоев преди пресконференцията на специалиста. Малко по-късно Петричев му показа стадион \"Лудогорец Арена\". По-късно днес Стоев ще изведе футболистите за първа тренировка под негово ръководство. “Очакванията ми нормално да са високи, винаги съм си поставял високи цели, ясно е, че няма да е лесно, според мен има още два конкурентоспособни отбора, визирам \"Левски\" и ЦСКА. Надявам се да постигна целите си. Определено отборът организационно се е издигнал много, а и спортно-технически в този тим идват доста класни играчи. Не, че преди не ги е имало. Тимът има средно европейско ниво, вече има добър имидж освен за България и за привличане на футболисти от Европа. Удоволствие за мен е, че се връщам отново в отбора, с който постигнах най-големите си успехи. Няма да имам много време за промени, но се надявам футболистите да бъдат спокойни за мача срещу \"Левски”, коментира Стоев. По време на първия си престой в \"Лудогорец\" през сезон 2013/2014 г. наставникът стана шампион и спечели Купата на България. През лятото на 2013 г. отборът влезе за пръв път в историята си в групите на Лига Европа, където постигна безапелационните пет победи и едно равенство в конкуренцията на ПСВ (Айндховен), \"Черноморец\" (Одеса) и \"Динамо\" (Загреб). Впоследствие воденият от Стоев тим отстрани \"Лацио\" на 1/16 финалите в същия турнир и отпадна на 1/8 финалите от \"Валенсия\".", "date": "2019.03.07", "title": "\"Лудогорец\" представи Стойчо Стоев"}
{"url": "https://www.monitor.bg:443/bg/a/view/idris-elba-vliza-v-otrjad-samoubijci-159070", "text": "Актьорът Идрис Елба влиза в списъка на злодеи от любимия на зрителите „Отряд самоубийци“. Според източници на сп. Variety, актьорът ще влезе в образа на Флойд Лоутън (Дедшот) в продължението на блокбастъра. Ролята беше поверена на Уил Смит, но наскоро стана ясно, че той е отказал да участва във втора част. Като основна причина за разделянето на Смит с „Отряд самоубийци“ е посочен натовареният график на актьора. Според запознати, цитирани от The Hollywood Reporter, договорните му отношения с Warner Bros. никога не са предполагали включването му в евентуално продължение. Още не е ясно кои от актьорите в оригиналния каст на поредицата ще заемат местата си. Според спекулациите, една от тях е Марго Роби, която киноманите обикнаха в късите гащета на Харли Куин. Припомняме, че Джеймс Гън ще застане начело на продукцията. До това решение се стигна, след като кинодеецът бе уволнен от „Дисни“ и предстоящия филм „Пазители на галактиката 3“ след неуместни шеги, които е публикувал през 2009 г. в социалните мрежи. Засега премиерата на втора част на „Отряд самоубийци“ е насрочена за 6 септември 2021 г.", "date": "2019.03.07", "title": "Идрис Елба влиза в „Отряд самоубийци“"}
{"url": "https://www.monitor.bg:443/bg/a/view/49-ekipa-kyrpjat-sofija-159078", "text": "49 екипа започнаха запълването на дупки в София образували се след зимния сезон. Това съобщи зам.-кметът по транспорт Дончо Барбалов, който провери ремонтните дейности по ул. „Русалка“ в участъка между „Черковна“ и „Васил Друмев“. „В началото на седмицата кметът Йорданка Фандъкова разпореди на фирмите, ангажирани с поддръжката на пътната настилка да започнат активна работа. През зимата също се правиха аварийни ремонти на отделни места, със студена смес, за да не се допускат инциденти, но сега времето позволява полагането на асфалт и общината очаква от фирмите да използват всеки сух и топъл ден, за да работят“, каза Барбалов. На някои места тече подготовка за асфалтиране, а в други участъци вече е минал валяка. Ремонтират се тротоарни настилки, полага се пътна маркировка, монтират се антипаркинг колчета и се сменят предпазни огради. За текущи ремонти през тази година в бюджета на София са предвидени близо 38 млн. лв., а за основни ремонти по капиталовата програма са предвидени 63,2 млн. лв. От „Московска“ 33 предупреждават собствениците да не оставят автомобилите си на улиците, по които се извършват ремонти, защото ще бъдат отстранявани принудително. С реконструкцията на ул. „Камедолска“ в средата на март ще започнат и големите големите ремонти, който общината е планирала за летния сезон. Там ще се извършва реконструкция на трамвайното трасе, изграждане на колектор на „Топлофикация“. Строителите обещават да приключат до края на август. Трамваите няма да се движат по улицата в този период, но общината ще осигури заместващ автобус. „Строителите ще изчакат да мине Черешова задушница, която се пада на 15 юни. След това - от 17 юни до 19 юли ул. „Каменоделска“ ще бъде прекъсната в района на Хладилния завод, тъй като „Топлофикация“ ще изгражда колектор. Ще бъде осигурено движението на колите по околни пътища“, уточни Барбалов. В капиталовата програма за тази година са заложени също разширението на бул. „Филип Кутев“ и реконструкциите на последния участък от бул. „Монтевидео“ при новата метростанция, южното платно на бул. „Тодор Каблешков“ (от бул. „България“ до ул. „Костенски водопад“), пробива на бул. „Петър Дертлиев“, Източната тангента от бул. „Ботевградско шосе“ до Северна скоростна тангента, както и локална улична мрежа, която обслужва тангентата. По план с нов облик трябва да се сдобият булевардите „Първа българска армия“, „Президент Линкълн“, улиците „Народно хоро“, „Житница“, „Кукуш“, „Йосиф Щросмайер“, „Коперник“, „Атанас Узунов“. Ще започне и ремонта на бул. „Скобелев“ и транспортния тунел на НДК.", "date": "2019.03.07", "title": "49 екипа кърпят София"}
{"url": "https://www.monitor.bg:443/bg/a/view/romi-otvljakoha-13-godishna-ot-centyra-na-selo-tyja-159083", "text": "Ученичка в шести клан на основно  училище „Просвета“ в павелбанското село Тъжа е било отвлечено посред бял ден пред очите на десетки свидетели , за да бъде омъжена за 14 –годишен тийнеджър, съобщи кметът Цвятко Балабуров.По думите му това е станало малко след 9,00 часа на 5 март, 13-годишната хлапачка е била отнесена на ръце до автомобил, с който пристигнали участниците в отвличането. Целият инцидент е бил документиран на видеозапис, сред безучастните наблюдатели на случилото се имало и униформен служител на МВР, твърди кметският управник.Никой обаче не се намесил в разразилата се свада между двата ромски рода. На 7 март от апелативната прокуратура в Пловдив съобщиха, че старозагорските магистрати са наблюдаващи на образувано досъдебно производство по сигнал за отвличането на непълнолетно лице с цел сключване на брак без негово съгласие.След сигнал от роднини на отвлечената тя била открита в съседно село. Установени били 4 лица, от които три непълнолетни момчета и мъж, на 34 години, които са участвали в похищението, както и леката кола, с която са се придвижвали. Предстояло те да бъдат привлечени в качеството на обвиняеми, иззети били и видеозаписите, по които щяло да се извърши техническа експертиза. Назначена била и съдебномедицинска експертиза. На този етап не се съобщава дали лолитката е била изнасилена. От прокуратурата напомнят, че за подобно престъпление е предвидено наказание  лишаване от свобода за срок от 7 до 15 години. По думите на кмета Балабуров отвлечената и отвлеклите я са от два цигански рода, които от години живеят в Тъжа, над 400 били вече ромите в селото.Това не било първи случай , но този път се стигнало почти до кръвопролитие в стил Монтеки и Капулети.", "date": "2019.03.07", "title": "Роми отвлякоха 13 годишна от центъра на село Тъжа"}
{"url": "https://www.monitor.bg:443/bg/a/view/pametnik-na-opylchenci-otkriha-v-bracigovsko-selo-159086", "text": "Областният управител Стефан Мирев и кметът на село Исперихово Петър Георгиев откриха паметник на двама опълченци от с. Исперихово, участвали в Руско-турската война. Военният паметник е разположен в центъра на селото до сградата на кметството. Опълченците са Търпо Варадинов – ординарец на ген. Гурко, участвал в битката на връх Шипка и Ангел Щерев – сражавал се в боевете при Стара Загора.С подкрепата на областната комисия „Военни паметници“ за изграждането на монумента са осигурени 1900 лв. от Министерство на отбраната. Събрани са и средства от дарители. Паметникът беше тържествено осветен от отец Паун от местния храм „Свети Димитър“. В приветствието си областният управител Стефан Мирев поздрави инициативния комитет за родолюбивата идея да бъде почетен подвига на загиналите войници за свободата и независимостта на Родината. „От днес нататък село Исперихово и община Брацигово ще имат още едно паметно място, свързано с една от най-великите дати в българската история – 3 март. Нека отдадем почит и се преклоним пред подвига на нашите опълченци! Да живее България!“, завърши приветствието си Стефан Мирев. Кметът на Исперихово Петър Георгиев благодари на всички институции и дарители, подкрепили реализацията на проекта. В знак на признателност пред паметника бяха поднесени венци и цветя.", "date": "2019.03.07", "title": "Паметник на опълченци откриха в брациговско село"}
{"url": "https://www.monitor.bg:443/bg/a/view/a1-shte-pomaga-na-basketbolnija-akademik-sf-159085", "text": "Баскетболният отбор на „Академик“ (София) се сдоби с нов генерален спонсор в лицето на телекомуникационния гигант \"А1\". Двете страни подписаха двугодишен договор, а базираният в Правец тим вече ще носи името „А1 Академик“ (София). \"Академик“ е едно от най-големите и най-разпознаваеми имена в българския баскетбол. Клуб, който има 72-годишна традиция и бе възроден след идването на компанията \"Лукойл\", с която спечели 14 титли и 9 купи на България. Тези успехи обаче нямаше да бъдат постигнати и без помощта на \"А1\", тъй като компанията е зад нашия клуб още от 2010 година\", каза Сашо Везенков, изпълнителен директор на \"Агенция за мениджмънт и реклама в спорта\". \"Този договор ще даде финансова стабилност на клуба и ще му помогне да атакува едно от първите места в първенството още от следващия сезон. Много е важно да отбележа, че \"А1\" се ангажира с това да помага и на школата на клуба, за да може да изградим силен отбор, чийто гръбнак са младите български играчи\", каза още Везенков. Главният мениджър на отбора Петко Маринов отказа да се ангажира с конкретни цели толкова скоро, но също призна, че новото партньорство ще помогне много за развитието на клуба. \"Това е една много благородна инвестиция от страна на \"А1\", защото се гледа в перспектива. Мисля, че все още ни е малко рано да атакуваме първите места в шампионата, но тази инвестиция ще ни помогне да израснем. Нашите юноши и младежи ще получат шанса да се изправят срещу най-силните в Националната баскетболна лига и се съпоставят с тях\", каза още Маринов. \"С финансовата стабилност, която получаваме, се дава шанс на всички в клуба - треньори и състезатели. Освен това ще можем да запазим професионалната структура, която бе градена в този клуб с години и която успя да се запази дори след преобразуването му преди година\", заяви старши треньорът Георги Давидов. \"За \"А1\" инвестирането в спорта не е нещо ново. Ние сме генерален спонсор на Българската федерация лека атлетика и на Българската федерация ски, както и на ЦСКА, така че това е поредната крачка в полза на българския спорт. Сега поставяме началото на „А1 Академик“ и вярвам, че ще се гордеем с този проект. На мен много ми хареса метафората, че първото място е закодирано в името на отбора, така че се надявам да постигаме заедно големи успехи\", каза Илияна Захариева, директор \"Корпоративни комуникации\" в \"А1\". След подписването на договора бе представен и екипът на отбора с името на новия спонсор от национала Цветомир Чернокожев.", "date": "2019.03.07", "title": "„А1“ ще помага на баскетболния „Академик“ (Сф)"}
{"url": "https://www.monitor.bg:443/bg/a/view/miglena-uzunova-cekova-e-novijat-predsedatel-na-bylgarskata-asociacija-za-upravlenie-na-hora-159084", "text": "Миглена Узунова-Цекова, старши директор „Човешки ресурси“ в А1, бе избрана за председател на новия Управителен съвет на Българска асоциация за управление на хора. Тя членува в общността на специалистите по човешки ресурси почти от създаването й, а от 2009 г. е член на УС и е член на Комисията по Сертифициране към асоциацията. Миглена Узунова-Цекова е член на лидерския екип на А1 България от 2016 г., като от началото на 2019 г. под нейно ръководство преминава и администрацията на компанията. Работи в сферата на човешките ресурси от 20 години, като последните 12 години ръководи цялостната дейност по управление на хора в телекомуникационната компания. Завършила е магистратура по „Английска филология” в Софийския университет със специализация „Масови комуникации\" и MBA програма към Erasmus University в Ротердам. Специализирала е „Стратегическо управление на човешките ресурси“ в Cornell University в Ню Йорк, а наскоро завършва и коучинг програма на Columbia Business School, също в Ню Йорк. Миглена Узунова-Цекова е носител на приза „HR мениджър на годината“ на Годишните награди на Българска асоциация за управление на хора за 2016 г. „За мен е чест да поема тази отговорност и се ангажирам да оправдая доверието, което колегите ми гласуваха. В А1 ние вярваме, че управлението на човешките ресурси и създаването на бранд на добър работодател е един от най-критичните фактори, за да може една компания да просперира в днешната дигитална ера. Затова и моята цел е заедно с останалите членове на Управителния съвет е да покажем на бизнес лидерите в България колко важна е HR професията и да популяризираме всички най-добри практики в нея, които ще помогнат на бизнеса да се дигитализира успешно. Лично аз вярвам в силата на знанието и ще работя за подпомагане и на младите специалисти, които практикуват професията ни. Асоциацията е и ще бъде общност на професионалисти, които заслужават да бъдат разпознаваеми чрез приноса си както за гилдията, така и за обществото. Новият Управителен съвет ще работи и за подобряване на взаимодействието на Асоциацията с държавни институции, неправителствени и професионални организации чрез съвместни инициативи и общи цели,“ сподели Миглена Узунова-Цекова.", "date": "2019.03.07", "title": "Миглена Узунова-Цекова е новият председател на Българската асоциация за управление на хора"}
{"url": "https://www.monitor.bg:443/bg/a/view/gerb-predloji-kandidatite-si-za-cik-159068", "text": "ГЕРБ предлага бивш конституционен съдия да оглави ЦИК. Това стана ясно от думите на шефа на парламентарната група на ГЕРБ Цветан Цветанов, който представи кандидатурите на управляващата партия за членове на ЦИК. Става дума за Стефка Стоева, която според Цветанов има високи професионални качества и ще бъде гарант за прозрачността на изборите. Всъщност мандатът на изборната комисия изтича на 21 март, а в четвъртък бе крайният срок партиите да излъчат своите номинации. Тепърва кандидатите ще бъдат изслушани в правната комисия, а след това и гласувани в пленарна зала. Така според разпределението ГЕРБ запазва квотата си от 7 души в ЦИК, БСП ще има шестима, „Обединени патриоти“ и ДПС съответно по двама, а „Воля“ - един. Това прави общо 18 души. Изборният кодекс обаче позволява т.нар.“обрастване“ на състава на ЦИК и към тази бройка ще бъдат добавени и кандидатите на извънпарламентарните партии, които в момента имат евродепутат. Това са Реформаторския блок , както и несъществуващата „България без цензура“. Иначе от общо седемте кандидати, трима са новите имена, а останалите четирима са досегашни членове на ЦИК. Така освен Стоева, те номинират политологът Димитър Димитров, който е от гражданката квота, както и синът на проф. Александър Джеров - Мирослав Джеров. Старите членове, които запазват местата си в ЦИК са Мария Бойкинова, Йорданка Ганчева и Георги Баханов. Изненадата дойде и от Цветанов увери, че с опита на Андреев ще има добра приемственост в ЦИК и допълни, че ГЕРБ винаги са държали на професионализма. Цветанов коментира още, че преди да бъде издигнат от ГЕРБ, Андреев не е получавал предложения от БСП за член на ЦИК. Цветанов даде да се разбере, че ще подкрепят всички кандидатури на социалистите, въпреки техния бойкот на парламента, които често преминавали през НС като „посетителска група“. По думите му това е важен знак, че ГЕРБ иска бързо сформиране на ЦИК и така да отпадне една от опорните точки на левицата, че изборите ще бъдат манипулирани и незаконни, ако се проведат от сегашната комисия. Шефът на ГЕРБ в парламента обясни още, че според тях в ЦИК трябва да са хора с висок професионализъм, морални и нравствени качества. Освен ГЕРБ, патриотите и ДПС също представиха своите номинации. И двете формации обаче ще загубят по един член на ЦИК, тъй като в сегашната комисия те имат по трима души, но според новото разпределение ще са само с по двама. За заместник-председател ще издигнат Таня Йосифова, която е от квотата на НФСБ. Другият кандидат е Бойчо Арнаудов от ВМРО, който и сега е член на ЦИК. Така на практика третата партия в патриотичната коалиция - Досега от тяхната квота бе един от зам.-председателите на ЦИК Мария Мусорлиева. До това решение се е стигнало след коалиционна среща в парламента между трите партии, като според неофициални източници не е имало възражения от страна на Волен Сидеров, тъй като именно „Атака“ е издигнала Бойко Атанасов за бъдещия състав на КФН. ДПС пък предлагат старите си членове Севинч Солакова и Ерхан Чаушев, а отпада Метин Сюлейман. Лидерът на ДПС Мустафа Кардайъ изрази недоволство, че за първи път не е имало предварителни консултации между партиите в НС, но не пожела да коментира дали това ще се отрази на работата на комисията. Малко по-късно от централата на „Позитано“ 20 БСП представи и своите шест имена. Сред тях не бе това на социолога Юри Асланов, както се тиражираше по-рано. Единственият кандидат, който и в момента е член на ЦИК, е Таня Цанева. Другите имена са Николай Николов, който преди време БСП се опита да лансира за шеф на антикорупционната комисия, както и Силва Дюкенджиева, Силвия Стойчева, Емил Войнов и Цветанка Георгиева.  Имената бяха обявени от Крум Зарков, който ще ги представи и в комисията. Въпреки това Той отрече твърденията на ГЕРБ, че със смяната на своите членове в ЦИК решават вътрешнопартийните си проблеми. „Това не е разчистване на сметки“, каза Крум Зарков. „Воля“ предлага за ЦИК Кристина Стефанова, а „Реформаторския блок“ - Ивайло Ивков, които и сега са членове на комисията. НС трябва да избере само шеф, двама заместници и секретар на ЦИК, въпреки това всички кандидати ще бъдат изслушани. Останалите пък се назначават след указ на президента.", "date": "2019.03.07", "title": "ГЕРБ предлага бивш съдия от КС за шеф на ЦИК, грабнаха кадър на БСП (ОБНОВЕНА)"}
{"url": "https://www.monitor.bg:443/bg/a/view/stopanite-v-ujna-italija-rejat-citrusovite-ovoshki-za-dyrva-159073", "text": "Селските стопани в Южна Италия започнаха да режат масово на дърва цитрусовите овошки – би тревога в. „Кориере дела сера“. Според авторитетния всекидневник последната жертва на обзелата земеделците пагубна мания е от вчера – моторните резачки заличили градина със 180 мандаринови дръвчета край залива на намиращия се в областта Пуля град Таранто. А плодовете от района са едни от най-вкусните на Апенините и се продават с извоювания от местните стопани знак за качество „Деклариран географски произход“. Основната причина за секаческата треска на земеделците от Южна Италия е ниската изкупна цена на продукцията им – в момента те продават мандарините и портокалите си за по-малко от 50 евроцента на килограм. Според „Кориере дела сера“ тези пари въобще не покривали разходите им и те предпочитали да продадат дръвчетата си като дърва за горене. Също така за тях по-изгодно било да изчистят терените си, да получават субсидии за поддържането им без да отглеждат нищо и да чакат идването на по-добри времена за земеделие. Що се отнася до причините за ниските изкупни цени, то основната е конкуренцията на Мароко и донякъде на Бразилия, чиито мандарини и портокали се продавали на едро на два пъти по-ниски цени от италианските. Така от ноември до сега от произведените общо 250 хил. тона цитруси, не са били изкупени 150 хил. тона и те са били изхвърлени на боклука. В. „Кориере дела сера“ приписва „голяма заслуга“ за създаването на проблема и на Испания, чиито овощари внасяла тайно евтините марокански плодове, лепяли им етикети като на произведени от тях и после ги продавали в цяла Европа, убивайки конкуренцията на други страни от ЕС като Италия и Гърция. Ясно осъзнавайки опасността страната да остане без цитрусовите си насаждения, Италианската конфедерация на земеделските производители поиска от правителството да изготви закон за задължителен етикет за първоначален произход на всички селскостопански стоки. Браншовата организация настоя освен това най-големите вериги от супермеркети да бъдат задължени да изкупуват годишно минимум 100 хил. тона италиански цитруси. Конфедерацията призова също така Финансовата гвардия и всички сили за сигурност да оказват повсеместен и постоянен контрол по борсите за плодове и зеленчуци с цел закрилата на родното производство.", "date": "2019.03.07", "title": "Стопаните в Южна Италия режат цитрусовите овошки за дърва"}
{"url": "https://www.monitor.bg:443/bg/a/view/zapazvat-na-teren-imperatorski-hram-v-stara-zagora-159071", "text": "Останки от храм, посветен на култа към императора от ІІ-средата на ІV в, открит при спасителни разкопки през 2015 година недалеко от центъра на Стара Загора ще бъдат съхранени, съобщи директорът на регионалния исторически музей Петър Калчев. Решението е взето от комисия с представители на  ГД „Инспекторат за опазване на културното наследство“ при министерството на културата. Обектът е в северната част на резервата „Августа Траяна – Верея“, още през 2004 година там са проучени раннохристиянска базилика и съоръжение, изградено от два реда каменни блокове, което според специалистите е било използвано за храм. За това подсказват и два от намерените надписи, датирани към 303 година.  Единият от тях е запазен изцяло и гласи:“На първия сред младежите Галерий Валерий Максимиан, най-знатен цезар, (издигна) Емилий Александър, пресъвършен мъж, управител на провинция Тракия, отдаден на неговата божественост и величие”. Вторият е запазен фрагментарно и на него се чете:“На първия сред младежите Флавий Валерий Констанций, най-знатен цезар, (издигна) Емилий Александър, пресъвършен мъж, управител на провинция Тракия, отдаден на неговата божественост и величие“. Край храма преминава антична улица - cardo, с ширина 8,80 м, която завършва  с тротоар и покрит портик, където е разчетен надписа:„[……съоръжи колоните/портика от храма] на Хермес чак до широката улица, отвеждаща към одеона, на [свои разноски]“. Историците смятат, че част от сградите са пострадали при разрушително земетресение в средата на ІV в., след което храмът е бил преоформен във водохранилище, използвано до към ХІІІ в. В съответствие с решението на комисията инвеститорът на бъдещата жилищна кооперация на мястото ще трябва да подготви проект за консервацията на артефактите и тяхното вписване в сградата. На място ще бъдат експонирани и находките от близката улица „Хаджи Димитър Асенов“№106, където излязоха мощни зидове на късноантична сграда с колонода от тухли. Това ще бъдат първите от поне пет години находки, които ще бъдат експонирани в Града на липите. Само преди седмица с кубици пръст бяха затрупани останките на няколко антични сгради на проучен едва на 1/3-а обект в близост до парк „Митрополит Методи Кусев“. Причината е в отказа на инвеститора да строи на мястото и невъзможността да бъдат осигурени средства за проучването на останалите  1050 кв м площ.  В хода на разкопките там бяха намерени останки от двете крепостни стени на античния и средновековен град, 3 сгради от античната епоха, 3 жилища от ранновизантийската епоха и 4 средновековни жилища.", "date": "2019.03.07", "title": "Запазват императорски храм от II век в Стара Загора"}
{"url": "https://www.monitor.bg:443/bg/a/view/izkopaha-syrca-na-140-deca-v-peru-159082", "text": "Археолози са открили в Перу телата на над 140 деца и 200 животни лама с изтръгнати сърца, пожертвани в единичен ритуал за омилостивяване на боговете през 15-и век, предадоха световните агенции, позовавайки се на публикация в сп. \"PLOS One\". Телата на децата, на възраст между 5 и 14 години, и на животните от семейство Камилови, са намерени при разкопки в северния район Хуанчако. Обектът е част от империята Чиму - доминираща култура по перуанското крайбрежие преди идването на инките. Учените отбелязват, че това е най-масовото жертвоприношение на деца, както и на лами, в Новия свят. Нарезите по костите и разместването на ребрата свидетелстват, че гръдните кошове на жертвите са били отворени, вероятно за да могат да бъдат извадени им сърцата им по време на ритуала, извършен през 1450 г. Останките са намерен под плътен пласт тиня. Това кара изследователите да допуснат, че преди ритуала е имало дъждовна буря или наводнение, което е довело до масовата сеч за омилостивяване на боговете. \"Находката ни изненада. Досега липсваха етноисторически източници или исторически сведения за жертвоприношение на деца и животни от семейство Камилови в подобен мащаб по северното крайбрежие на Перу\", заяви Джон Верано, съавтор на изследването от университета Тулейн в САЩ.", "date": "2019.03.07", "title": "Изкопаха останките на 140 деца и 200 животни резултат от жертвоприношение в Перу през 15 век"}
{"url": "https://www.monitor.bg:443/bg/a/view/snejnata-kralica-4-diktuva-rodnija-boksofis-trejlyr-159067", "text": "Руската анимация \"Снежната кралица: Огледалното царство\", която е четвърта в едноименната поредица, покори върха на родния боксофис, сочат обобщените данни от киносалоните у нас след третомартенския уикенд. За първите три дни у нас филмът, в който Герда трябва да спаси магическия свят от крал Харолд, е гледан от 10 689 зрители и има 104 131 лева приходи от билетите им. На втора позиция се нарежда \"Алита: Боен ангел\", създаден по едноименната манга поредица от 90-те години на миналия век на Киширо Юкито. За трите седмици у нас историята на момичето, оцеляло от Великата война, е гледана от 46 262 зрители и има 538 154 лева приходи. Трети е анимационният \"Как да си дресираш дракон:Тайнственият свят\", създаден по книгите на Кресида Коуел. Приключенията на Хълцук и Беззъб са гледани от 113 715 зрители и имат 1 147 572 лева приходи за петте седмици у нас. Четвърто място е за втората премиера от миналия уикенд - \"Семейни кютеци\", създаден по действителната история на англичанката Сарая-Джейд Бевис, с 6 545 зрители и има 61 860 лева приходи. Пета позиция е за екшъна \"Студено отмъщение\", който е гледан от 16 960 зрители и има 159 752 лева приходи за десетте дни на екраните у нас. Топ 10 се допълва от трилъра \"Честита нова смърт\", анимацията \"Lego филмът 2\", комедията \"Всичко, което не искаш да знаеш за родителите си\", \"Фаворитката\" и \"Бохемска рапсодия\".", "date": "2019.03.07", "title": "\"Снежната кралица“ 4 диктува родния боксофис (ТРЕЙЛЪР)"}
{"url": "https://www.monitor.bg:443/bg/a/view/na-ostrova-trybjat-mou-siguren-za-real-m-159077", "text": "След серията от негативни резултати и почти сигурното уволнение на Сантиаго Солари от „Реал“ (Мадрид) медиите в Англия и Испания се обединиха около прогнозите си, че Жозе Моуриньо ще се завърне начело на „кралете“. The Telegraph почти обяви идването на Жозе, като обяви новината си за „почти на 100%” сигурна. Публикацията намери шумен отзвук в мадридските медии, а английското печатно издание уточни, че не е сигурно дали завръщането на португалеца ще стане още сега или през лятото. Вестник AS от своя страна твърди, че шефове на „кралския“ клуб са започнали преговори със Специалния. „Клубът започна вчера контакти с агента на португалския треньор, за да преговоря за завръщане на специалиста, който водеше „Реал“ (Мадрид) между 2010 и 2013 година. От Мадрид трябва да убедят треньора, който има съмнения дали да поеме отговорността. Неговата връзка с играчите и с ръководството карат Моуриньо да се замисли върху офертата”, написа AS. Според испанското издание Флорентино Перес обаче иска в неделя срещу „Валядолид“ на пейката да не бъде Сантиаго Солари.", "date": "2019.03.07", "title": "На Острова тръбят: Моу сигурен за „Реал“ (М)"}
{"url": "https://www.monitor.bg:443/bg/a/view/arestuvaha-159072", "text": "Издирваните бизнесмени Ветко и Маринела Арабаджиеви са арестувани в жилището на българин в испанското градче Кабрера де Мар до Барселона, съобщи говорителят на главния прокурор Румяна Арнаудова. След спецакция в хотел „Маринела“ в София и хотел „Марица“ в Пловдив в края на август 2018 г. Вълчо Кузманов Арабаджиев, както е името на Ветко по паспорт, и съпругата му Маринела бяха обвинени задочно за укриването на данъци за близо 9 млн.лв., свързани само с две от фирмите на фамилията - „Захарен комбинат Пловдив“ АД и „Виктория груп корпорейшън“ ЕООД. Арабаджиеви бяха обявени за издирване чрез Интерпол и чрез европейска заповед за арест. 21-годишният им син Вълчо и две счетоводителки бяха арестувани у нас. Арабаджиев-младши е обвинен в пране на пари, а Ромелия Кирилова и Елена Караянева получиха обвинение за участие в организирана престъпна група за данъчни измами. Освен европейската заповед за арест, спецпрокуратурата е издала и В 8,45 ч. на 7 март 2019 г. два екипа на испанските съдебни власти са влезли в жилище в Кабрера де мар, ползвано от българския гражданин Георги Семерджиев, съобщи още Арнаудова. Влизането в имота е станало по 2 основания – искане от българските власти за претърсване на имота и искане от швейцарските власти за задържането на Семерджиев. Арнаудова отказа да съобщи защо Швейцария издирва Семерджиев. В жилището, на място били установени издирваните с европейска заповед за арест Ветко и Маринела Арабаджиеви. Българската прокуратура веднага е била уведомена за арестуването им. Претърсването на имота продължи целия ден. Все още няма информация какви вещи са били открити в жилището. Оттук нататък процедурата ще бъде аналогична, както при заловените във Франция преди няколко месеца Николай и Евгения Баневи. Българската прокуратура ще преведе на испански европейската заповед за арест и ще я изпрати на съда в Испания, който ще реши дали да екстрадира Арабаджиеви. „Всичко зависи от испанските съдебни власти. Ако Арабаджиеви дадат съгласието си за връщането им в България, това може да бъде решено в рамките на половин месец“, обясни Арнаудова. В 10-дневен срок пък става фактическото предаване на лицата. Ако не се съгласят да бъдат екстрадирани, и минаването им през всички съдебни ще продължи няколко месеца. При екстрадирането на български граждани, веднага след пристигането им на територията на България те биват задържани до 72 часа, след което прокуратурата внася искане в съда за налагането на най-тежката мярка за неотклонение „задържане под стража“. Арабаджиев-младши няколко пъти поиска от съда да излезе от ареста с по-лека мярка за неотклонение, но получи откази. Според разследването, Вълчо многократно е излизал и влизал в страната за продължителен период от време и тук като участник в управителното тяло на фирми е извършвал служебни дейности, което показва, че е запознат с бизнеса на родителите си. Той е подписал 8 пълномощни, с които е дал на различни хора широки пълномощия пред различни банки. Организираната престъпна група е действала в усложнена схема за укриване на данъци, твърдят разследващите. Според защитата на Вълчо, той не бил наясно, че откритите в 3 банкови касети на негово име 2,5 млн.евро са придобити от родителите му чрез евентуална престъпна дейност. Вълчо е завършил колеж в Швейцария и преди да бъде арестуван учеше право в Лондон. Според прокуратурата организираната престъпна група за данъчни престъпления е действала от 2013 г. до 2018 г.", "date": "2019.03.07", "title": "Връщат Арабаджиеви у нас най-рано до месец (ОБНОВЕНА)"}
{"url": "https://www.monitor.bg:443/bg/a/view/turisti-podgotviha-hram-za-praznika-todorovden-159074", "text": "Активисти на старозагорското туристическо дружество „Сърнена гора“ почистиха бронзовата утвар в уникалния параклис „Свети Теодор Тирон“ на върха на парк „Митрополит Методи Кусев“ в навечерието на храмовия празник Тодоровден. Участниците в хигиенизацията са дългогодишни поклоници в Атон и поне два пъти в годината отиват в манастира „Свети Георги Зограф“, където помагат на монасите за поддръжката му. Инициативата е от преди близо четвърт век,сред първите е бил енергетикът от ТЕЦ „Марица изток 2“ Димо Узунов, който неотдавна помогна за издаването на книга под наслов „Път към Зографските светии“ и във вариант за незрящи. Сред най-ценните неща, съхранявани в параклиса е използваната от първия старозагорски митрополит Методи Кусев сребърна кадилница, подарена му в края на ХІХ век от миряни, чийто имена са изписани върху нея . Пак тук се пази и оригинален стенен часовник на немската компания „Original Hamburg Americain“ от 1920 година, ползван от владиката до неговата кончина на 1 ноември 1922 година.Параклисът е построен в края на ХІХ в като идеята е била там да се издигне манастирски комплекс, първата копка е направена на 2 май 1895 година, при ремонта на владишкия трон преди време открили мощехранителница  със съхранени в него мощи на светеца. Стените са изписани  през периода 1942-1944 година от родения в днешна Полша в семейството на руски офицер художник-белоемигрант Николай Ростовцев /1898-1988/. Използвана е почти непознатата  за България техника, имитираща мозайка, при която квадратчетата са с размери сантиметър на сантиметър. Изписването на параклиса на Аязмото става по покана на тогавашния владика Климент.Сред най-интересните като изпълнение са стенописите с исторически сюжети като „Покръстването на Св. Борис I-Михаил през 865 г.“/според една от легендите царят приема християнството точно на това място/ , както и „Св. Вмч. Теодор Тирон и равноапостолният Княз Св. Борис I-Михаил, покръстител български“. Миналата есен стенописите бяха реставрирани от бургаския художник  Климент Атанасов.Буквално на метри от параклиса е полуразрушения някогашен балкантуристки ресторант „Аязмото“, който наскоро бе дарен за 10 години на старозагорската митрополия, която се ангажира да го превърне в уникален музей на владиците и паркостроителството.  ", "date": "2019.03.07", "title": "Туристи почистиха параклис преди празника Тодоровден"}
{"url": "https://www.monitor.bg:443/bg/a/view/potrebiteli-opredeliha-lidl-za-verigata-s-naj-dobro-syotnoshenie-kachestvo-cena-159069", "text": "Българските потребители определят Lidl за веригата с най-доброто съотношение между качество и цена, предлагано в страната. Това сочат данните на последното проучване на международната асоциация за сертифициране ICERTIAS - Best Buy Award 2019/2020, проведено в България през януари 2019 г. Резултатите от допитването сочат, че местните потребители определят Lidl като веригата, предлагаща най-доброто съотношение цена-качество, въз основа на личния им опит с определени продукти или услуги на българския пазар. Допитването е проведено с отворени въпроси, като респондентите имат избор сред широк кръг от продукти и доставчици на услуги, за да определят предпочитанията си. В отговор на въпрос „Коя верига магазини за търговия на дребно (супермаркет) на базата на личния Ви опит предлага най-доброто съотношение цена-качество на българския пазар?“ мнозинството от анкетираните посочват Lidl. „Сред основните приоритети на Лидл България от стъпването в страната преди 8 години до днес, винаги е било да помагаме на нашите клиенти да пестят средства и време, като ги улесняваме в осигуряването на качествени продукти за своето семейство. В последните години, повече от всякога потребителите стават все по-опитни при избора на продукти и услуги, търсейки най-добра стойност за парите си. Затова и тази оценка от страна на най-важната за нас аудитория – потребителите, е изключително признание, но и още по-голямо задължение да задълбочим усилията си в това да предлагаме разнообразна гама от продукти на характерното за Lidl оптимално съотношение качество-цена“, сподели Милена Драгийска, главен изпълнителен директор на Лидл България. Проучването е проведено чрез уеб-въпросник сред 1200 българи, използвайки метода CAWI - DEEPMA. Изследването проследява личния опит, мнението, удовлетворението и възприятията на клиентите и не оценява стойността на марката или пазарния дял на продуктите. Изследването на ICERTIAS - Best Buy Award, цели да оцени потребителските преживявания и да определи продуктите и услугите, които клиентите считат, че осигуряват най-доброто съотношение между цена и качество. Изследването се провежда в съответствие с разпоредбите на Международния кодекс за прилагане на пазарни изследвания и проучвания на общественото мнение, приети от Международната търговска камара (ICC) и Световната асоциация на специалистите по проучване на общественото мнение и маркетинг (ESOMAR).", "date": "2019.03.07", "title": "Потребители определиха Lidl за веригата с най-добро съотношение качество-цена"}
{"url": "https://www.monitor.bg:443/bg/a/view/dvama-objalvat-tejki-prisydi-za-otvlichane-i-iznasilvane-159076", "text": "Стилиян Стилиянов и Диян Василев от търговищкото село Паламарца, които бяха осъдени на първа инстанция затова, че в края на август 2017 година, в района на поповското село Гагово, в съучастие и като съизвършители отвлекли против волята й жена от селото, която по-късно изнасилили, обжалваха пред Варненския апелативен съд тежките си присъди. На 1 октомври миналата година Окръжен съд – Търговище призна вината на двамата и за всяко едно от деянията им наложи различен по размер присъди. Съдът определи те да изтърпят по-тежките наказания, като за Стилиян са 9 години „лишаване от свобода“, а за Диян  - 10 години затвор. От Апелативния съд във Варна припомниха, че двамата са зад решетките вече година и половина. В хода на следствените действия и пред първата съдебна инстанция са били разпитани множество свидетели. Установено е, че отвличането и изнасилването на пострадалата жена са извършени във вечерните часове на 29 август, 2017 година. Автомобилът на Стилиян, в който пътували Диян и още двама души, застигнал по пътя между селата Гагово и Паламарца 45-годишната жертва, която се прибирала към дома си. Тя ходила да помогнала в работата на мъжа си, който бил пастир на стадо крави. Мъжете я качили в джипа против волята й, въпреки оказаната съпротива. По пътя двамата пътници слезли от автомобила, а Стилиян и Диян продължили. През цялото време натискали главата й надолу, за да не я види никой. На поляна, извън селото, двамата мъже изкарали жертвата от автомобила и я накарали да се съблече чисто гола. Заплашили я, че ще я изнасилят с дървена палка, после и наредили да се качи обратно. Жената предвидливо оставила на поляната част от дрехите си с надеждата на връщане към селото съпругът й да ги забележи. Двамата откарали след това жената в дома на Стилиян, насила я качили в къщата и я изнасилили, въпреки молбите и съпротивата й. След като не отговорила на телефонните им обаждания, близките на пострадалата подали сигнал, а служителите на реда задържали и отвели насилниците в полицейското управление. Според Апелативна прокуратура, съдът в Търговище е произнесъл законосъобразна, справедлива и мотивирана присъда за всеки един от насилниците. Обвинението намира, че в мотивите си съдът е коментирал и анализирал задълбочено всички събрани доказателства и е наложил справедливи по размер наказания. Факт е, че 53-годишният Стилиян е осъждан два пъти за три изнасилвания - през 1986 и през 1992 г. и е изтърпял две ефективни присъди по 5 и половина и 5 години. Той обаче е реабилитиран по право за двете изтърпени преди повече от 20 години ефективни присъди за деянията против половата неприкосновеност. Диян, за когото първата съдебна инстанция намира, че е бил инициатор на престъпните дияния, е осъждан многократно. Има 6 присъди за различни престъпления, включително и за блудство, като по някои от тях наказанията си е изтърпял ефективно. Адвокатите на двамата обаче оспорват анализа на доказателствата, направен от търговищкия Окръжен съд и настояват за оправдателна присъда. Те считат, че няма доказателства, които по категоричен начин да установяват, че отвличането и изнасилването са станали против волята на пострадалата жена, която не се яви в съда. Втората съдебна инстанция ще се произнесе с решение в определения от закона 2-месечен срок.", "date": "2019.03.07", "title": "Двама обжалват присъди за отвличане и изнасилване, били невинни"}
{"url": "https://www.monitor.bg:443/bg/a/view/spipaha-nepylnoletna-s-kraden-avtomobil-159075", "text": "16-годишно момиче е било спипано в краден автомобил насред Стара Загора след кратко преследване по улиците на града. Невръстната великотърновска е пътувала в обявен за издирване лек автомобил „Опел Корса“, управляван от 21-годишния й приятел, който „оправдал“ бягството си с липсата на свидетелство за правоуправление. Белезниците щракнали около китките на двойката малко след 3,30 часа на 6 март на кръстовището на старозагорските улици „Цар Симеон Велики“ и „Родопи“, оказало се че колата е била задигната час по-рано от неохраняем паркинг, сигналът подал собственикът й, който рано заранта трябвало да пътува с нея .В хода на образуваното досъдебно производство се оказало, че 21-годишният младеж е извършител на още две кражби на автомобили:“Опел Астра“, задигната на 5 март от улица в град Левски и зарязана след повреда в двигателя на аварийната лента по трасето на автомагистрала „Тракия“ и на „Форд Фиеста“ от Града на липите, която била изоставена в източната част на града след като горивото в резервоара свършило.  ", "date": "2019.03.07", "title": "Спипаха непълнолетна с краден автомобил "}
{"url": "https://www.monitor.bg:443/bg/a/view/zatvor-za-shofior-karal-bez-knijka-i-ubil-pri-katastrofa-16-godishen-dobromir-radushev-159066", "text": "42-годишния Иван Димитров - Годжолето, който на 5 юли, миналата година, като неправоспособен водач, причини транспортно произшествие в Игнатиево, вследствие на което загина 16-годишния Дейвид, бе осъден от Окръжния съд във Варна на 6 години и 8 месеца затвор. Пред съда Годжолето призна изцяло фактите и обстоятелствата, изложени в обвинителния акт и отказа да се събират други доказателства в съдебната фаза. Съдът пък уважи искането на страните за провеждане на съкратено съдебно следствие. В този случай, според НПК, при  постановяване на осъдителна присъда, задължително се намалява наказанието с една трета. Пред съда подсъдимият заяви, че много съжалява за инцидента и поиска по-нисък размер на наказанието. От държавното обвинение обаче посочиха, че по делото почти няма смекчаващи вината обстоятелства. Затова Варненският окръжен съд наложи наказание „лишаване от свобода“ за срок от 10 години, което намали с една трета до 6 години и 8 месеца, при общ режим на изтърпяване. Според събраната по случая информация, на 5 юли 2018 г. след полунощ Иван карал „Рено Лагуна“ по улиците в Игнатиево и блъснал преминаващия Дейвид. Той влачил момчето върху автомобила близо 300 метра, но не спрял. Непосредствено след престъплението изоставил колата и се укрил. Десет дни по-късно се предал сам на служителите на реда. Пострадалото момче било с множество фрактури на крайници и луксация на двете рамена и е настанено след инцидента с опасност за живота в МБАЛ „Света Анна“ във Варна. В следствие на травмите, на 16 юли Дейвид починал в болницата. Справката за съдимост на Иван Димитров показва, че той има 11 влезли в сила присъди, от които 4 са за управление на автомобил след употреба на алкохол и 1 присъда за управление на автомобил при липса на правоспособност. От справката на Пътна полиция става ясно, че 42-годишния Иван е неправоспособен водач, който никога не имал свидетелство за управляване на автомобил. Има и 19 влезли в сила наказателни постановление за  нарушения по Закона за движение по пътищата. Голяма част от тях отново са за управление на кола, при липсата на правоспособност, отказ да бъде тестван с техническо средство за установяване употреба на алкохол, осуетяване на полицейска проверка, като не спира на стоп-палка и много други.", "date": "2019.03.07", "title": "Затвор за шофьор без книжка убил 16-годишен  "}
{"url": "https://www.monitor.bg:443/bg/a/view/speshni-medici-na-protest-v-ruse-iskat-nov-konkurs-za-direktor-159060", "text": "Работещи в Центъра за спешна медицинска помощ в Русе излязоха тази сутрин на протест с искане за провеждане на нов конкурс за директор. Според тях конкурсът, спечелен от д-р Иванка Маринова, е некоректен. Настояват начело на Центъра да остане временно изпълняващият длъжността д-р Недка Дикова, класирана на второ място, тъй като в нейно лице виждали своя лидер, който успешно може да ръководи дейността. А проблеми имало - ниски заплати, единствени в страната работели на 8-часов работен ден. Според протестиращите датата за провеждане на конкурса не била обявена на страницата на Министерството на здравеопазването и в голям ежедневник, каквито са изискванията. Освен това единият от кандидатите знаел резултатите по-рано от другия. Опасявали се, че д-р Маринова ще продължи политиката на пенсиониралия се директор д-р Пенка Бахчеванова. Затова изпратили писмо до здравния министър с искане за провеждането на нов конкурс за директор. Първоначално медиците заплашиха с масово напускане на работа, но това не се случи. По време на протеста имаше дежурни екипи, които да обслужват пациенти при повикване. Няколко часа по-късно до медиите в Русе бе изпратено писмо в подкрепа на спечелилата конкурса д-р Иванка Маринова. „Спорен е авторитетът на д-р Дикова сред медицинските среди, тъй като същата е известна с избухливостта си и некомуникативността си“, се казва в текста, изпратен и до министъра на здравеопазването Кирил Ананиев. До конкурс за нов директор на Центъра за спешна медицинска помощ в Русе се стигна, след като в началото на годината дългогодишният му ръководител д-р Пенка Бахчеванова излезе в пенсия. Временно изпълняващ длъжността в продължение на два месеца бе д-р Недка Дикова, която също работи в специализираното звено от дълго време. Част от екипа е и спечелилият кандидат д-р Иванка Маринова.", "date": "2019.03.07", "title": "Спешни медици на протест в Русе, искат нов конкурс за директор"}
{"url": "https://www.monitor.bg:443/bg/a/view/vtorijat-asparuhov-most-moje-da-byde-postroen-s-evropejski-pari-159061", "text": "Изграждането на втори мост над Варненското езеро може да бъде реализирано с до 85 % безвъзмездно европейско финансиранe. За целта до края на настоящата година проектът трябва да бъде заложен за следващия програмен период 2020-2027 г. В противен случай съоръжението няма как да бъде изградено преди 2032 година, заяви в ефира на Дарик Варна д-р инж. Дойчин Ников от Инициативния комитет за втори мост „Клъстер Черноморска икономическа зона“. От организацията предлагат два идейни проекта за трасе на съоръжението – край варненското село Казашко или до ромското гето „Максуда”. „Проектите бяха представени в Брюксел и получихме потвърждение, че са допустими за европейско финансиране. Подобен проект в Хърватия е получил 85 % от необходимите средства безвъзмездно. За следващия програмен период България може да получи 8 млрд. евро по оперативни програми. Виждайки опита от миналите периоди, остават между 3-4 млрд. евро неусвоени пари. Така, че пари има!”, категоричен бе Ников. За да има шанс проектът да получи европейски пари обаче, до края на годината трябва да бъде решен въпросът за трасето на новото съоръжение. Неговата височина ще зависи от мястото на планирания за изграждане дълбоководен терминал, чието местоположение трябва да бъде определено преди това. Строителството на съоръжение с височина 59 метра от нивото на водата, който да излиза на „Максуда”, ще струва около 690 млн. евро и ще отнеме 6-7 години, показват разчетите на Инициативния комитет. Оттам предлагат при проектирането да бъде заложена възможност и за второ ниво, за чието изграждане вече има заявен инвеститорски интерес. То би могло да поеме транзитния трафик през Варна, а другото да се използва от пътуващите от и към „Аспарухово”. Преминаването няма да бъде платено, а инвеститорът ще си върне вложенията чрез други форми. „Проблемът за мост при село Казашко е, че той е обвързан с магистрала „Черно море”, а нейното изграждане не е планирано до 2025 година, коментира Ников и втория вариант за съоръжение над Варненското езеро. Въпросът не е дали днес ни трябва втори мост, а дали до 2032 г. ще ни трябва. Кой може да гарантира, че дотогава старият Аспарухов мост няма да изчерпи капацитета си. Какво правим, ако го изчерпи по-рано, след като не сме планирали изграждането на нов”, каза още Дойчин Ников.", "date": "2019.03.07", "title": "Вторият Аспарухов мост може да бъде построен с европейски пари"}
{"url": "https://www.monitor.bg:443/bg/a/view/grisho-otkaza-uchastie-i-v-indiyn-uels-159059", "text": "Григор Димитров отложи завръщането си на корта. Българинът отказа трети пореден турнир и няма да вземе участие в първия за сезона “Мастърс“ в Индиън Уелс. Причината е травмата в дясното рамо, заради той не участва в Ротердам и Акапулко. Григор беше поставен под №26 в основната схема в Индиън Уелс и трябваше да започне надпреварата директно от втория кръг срещу победителя от мача между Ян-Ленард Щруф (Гер) и Джон Милман (Авл). Мястото на българина ще заеме „щастлив губещ“ от квалификациите. Новината за отказването на Димитров бе потвърдена пред tenniskafe.com от мениджъра му за България Георги Стоименов. Тя обаче дойде изненадващо, тъй като Гришо бе сред първите тенисисти, които пристигнаха в Индиън Уелс и започнаха подготовка за турнира. През последните дни Димитров направи няколко занимания със свои колеги, сред които Доминик Тийм и турнирният директор Томи Хаас. Към екипа му там се присъедини и Андре Агаси. На този етап не е ясно дали Димитров ще се възстанови напълно за следващия голям турнир – „Мастърс“-а в Маями, който започва непосредствено след този в Индиън Уелс, или ще се завърне за сезона на клей. Турнирът в Индиън Уелс започна с мачове от женската схема. Двукратната победителка Виктория Азаренка се класира с лекота за втория кръг, след като на старта победи с 6:2, 6:3 Вера Лепко. Бившата №1 започна колебливо срещата и загуби първите два гейма, но след това взе контрол и се наложи с лекота над сънародничката си от Беларус. Във втория кръг Азаренка ще срещне друга бивша №1 в света – Серена Уилямс, която е поставена под номер 10 и почива на старта. Американката е спечелила 17 от техните 21 дуела, но Азаренка се наложи в последния им сблъсък, който беше на финала на Индиън Уелс през 2016 г. С победи на старта се поздравиха и тийнейджърките Бианка Андрееску, и Аманда Анисимова. Канадката Андрееску изоставаше със сет, но осъществи обрат срещу Ирина-Камелия Бегу (Рум) с 6:7 (3), 6:3, 6:3. Във втория кръг тя ще играе с 32-ата поставена Доминика Цибулкова. Американката Анисимова пък се справи с Александра Крунич (Слвк) с 6:0, 6:4.", "date": "2019.03.07", "title": "Гришо отказа участие и в Индиън Уелс (ОБНОВЕНА)"}
{"url": "https://www.monitor.bg:443/bg/a/view/shampionyt-na-evropa-se-priceli-v-ceco-sokolov-159062", "text": "Шампионът на Русия и Европа „Зенит“ (Казан) е на път да привлече най-добрия български диагонал Цветан Соколов от италианския „Кучинте Лубе“ (Чивитанава), пише най-тиражираното спортно издание на Стария континент La Gazzetta dello Sport. Известният колумнист Джанлука Пазини пише във своя блог, че руският гранд ще направи всичко възможно, за да привлече Цецо Соколов в Казан. Привличането му в „Зенит“ е ответна реакция, след като стана ясно, че американецът Матю Андерсън ще напусне клуба след края на сезона и ще облече екипа на италианския „Модена“. Тимът, воден от Владимир Алекно, иска да се възползва от клауза в договора на Соколов, която му дава право да напусне „Лубе“ след края на сезона. Любопитно е на каква позиция би играл сегашният диагонал на „Зенит“ Максим Михайлов, ако Цветан Соколов се озове в отбора. Михайлов е сред най-добрите диагонали в света и винаги играе на 100% за тима от Казан и е лидер на тима. Той може да играе успешно и като посрещач, както на финала на олимпийските игри в Лондон, правил го е и в двубои от руската Суперлига, но епизодично. Цветан Соколов също е започнал кариерата си като посрещач, но от дълги години не е играл на този пост.", "date": "2019.03.07", "title": "Шампионът на Европа се прицели в Цецо Соколов"}
{"url": "https://www.monitor.bg:443/bg/a/view/invalidi-i-vyzrastni-shte-plashtat-do-50-na-sto-ot-taksata-za-asistent-159063", "text": "Инвалиди и възрастни ще плащат от 10 до 50 на сто от таксата за представяне на личен асистент. Това решиха депутатите като приеха окончателно закона за социалните услуги. Процентът, който ще заплащат ще се определя от общинските служители. Според разпоредбите общините ще бъдат задължени да предоставят безплатно подкрепата, ако нуждаещият се е без доходи. Право на асистентска подкрепа ще имат и възрастни хора без ТЕЛК-ови решения. Инвалидите ще могат да се възползват от услугата пък само ако не ползват такава подкрепа по друг закон. Асистентът ще подпомага хората не само чрез извършването на различни дейности в домашна среда, но и като го придружава до болница или учреждение. За качеството на предоставяните услуги пък ще следи специална агенция. Освен това се облекчава достъпът за използването на услуги, като отпада изискването на нуждаещите да се издават заповеди за настаняване и направления за подкрепата. Те ще имат право сами да избират доставчика й, вместо да бъдат насочвани от социалните. Дирекция \"Социално подпомагане\" ще насочва само лицата в кризисна ситуация и поставените под запрещение, както и когато се използва услугата, предназначена за лица от друг град. Законът предвижда още създаване на Национална карта на социалните услуги, която ще отразява конкретните нужди по места и необходимото финансиране за тяхната реализация.", "date": "2019.03.07", "title": "Инвалиди и възрастни с  половин такса за асистент"}
{"url": "https://www.monitor.bg:443/bg/a/view/jetpack-aviation-puska-na-pazara-letjasht-motociklet-159056", "text": "Компанията известна с реактивните си раници Jetpack Aviation (JPA), е пренебрегнала проекта си за летящ автомобил, съобщавайки, че приема предварителни поръчки за самостабилизиращ се, летящ мотоциклет с реактивни двигатели, развиващ скорост до 240 км / ч и с продължителност на полета от 20 минути и височина до 4.500 метра. Двигателите са свързани със система за контрол, което позволява на Speeder да се самостабилизира във въздуха, подобно на дрон. Работещите с керосин, JetA или дизел двигатели, предоставят полет с продължителност между 10 и 22 минути, в зависимост от теглото на пилота и височината на полета. Подобно на реактивните раници JB, Speeder ще се накланя при ускоряване, което е интересно как ще се отрази на контрола и управлението. Безопасността е приоритети на компанията и е гарантирана от множество вградени системи, които позволяват Speeder да остане стабилен във въздуха, дори ако някой от реактивните двигатели откаже.   Компанията планира производството на  само 20 броя Speeder, за сега, като всеки желаещ може да резервира своя Speeder срещу $ 10.000. Цялата последваща продукция ще бъде насочена за употреба въоръжените сили и правителствените служби. Военната версия ще бъде по-различна, разполагайки с допълнителен реактивен двигател за безопасност и повече подемна сила, както и възможност за дистанционно управление, като дрон за превоз на товари.  ", "date": "2019.03.07", "title": "Jetpack Aviation пуска на пазара летящ мотоциклет"}
{"url": "https://www.monitor.bg:443/bg/a/view/mladeji-v-pleven-zaplashvat-deca-za-pari-s-noj-i-boks-159064", "text": "В Плевен младежи заплашват деца за пари с нож и бокс и им искали такса „Спокойствие”, разкри Нова тв. След като 2 месеца било тормозено едно от момчетата разказало на майка си и така историята започнала да се разплита.  Рекетьорската група била от няколко младежи. Майката публикува апел в социалните мрежи, на който откликват още пострадали родители. След като тези случаите стават публични родители от квартала започват да разпитват децата си. Бизнесменът Костадин Недялков разбира, че синът му е крил 2 години за тормоза: „Тези 2 години е премълчавал защото е имало доста тежки сцени – хладно оръжие и боксове. По този начин извличат солидна парична сума”, споделя той. „Реално през януари научих, че е бил обект на систематичен тормоз и рекет, като общо са му взети над 80 лв. чрез 4-5 случая. Първо беше подложен на грабеж, беше му взет часовникът. Сподели ми, че вече психически не издържа на този тормоз”, разказва бащата на друго потърпевшо дете. Посегателствата са на път да приключат, когато е разпоредено един от насилниците да бъде преместен в интернат. Това обаче не се случва, защото той бяга с майка си в Гърция. Останалите момчета от бандата живеят в общински жилища в Плевен. Полицията в крайна сметка задържа 3-ма от групата, като 2 от тях са криминално проявения, а единият е непълнолетен. На всички са повдигнати обвинения. От Община Плевен следят случая и са готови да преразгледат жителството на задържаните в общинските имоти. Районната прокуратура в града е започнала и разпит на потърпевшите деца пред съдия. Предстои документиране на цялата престъпна дейност на групата, тормозила тийнейджърите.", "date": "2019.03.07", "title": "Младежи в Плевен заплашват деца за пари с нож и бокс"}
{"url": "https://www.monitor.bg:443/bg/a/view/otneha-1-1-milion-leva-ot-bylgarin-osyden-v-germanija-za-narkotici-159058", "text": "Имоти за над 1 млн. лева отне Комисията за противодействие на корупцията и за отнемане на незаконно придобитото имущество (КПКОНПИ) от осъдения в чужбина Александър Александров. Това стана с влязло в сила решение на Върховния касационен съд, което не допуска касационно обжалване на решенията на Софийския градски съд и Софийския апелативен съд по искове на Комисията. От Александров, бившата му съпруга и сина му се отнемат триетажна вила с двор в покрайнините на София, два незастроени имота на територията на столицата и два на територията на Пернишка област, лек автомобил, товарен автомобил, два влекача и четири полуремаркета, налични суми по банкови сметки и от продажба на собственост. Общата стойност на иззетото имущество е 1 118 295 лева. Припомняме, процедурата срещу Александров започна още през 2006 г., след като той беше осъден от Мюнхенския окръжен съд за участието му в организирана престъпна група за внос и търговия с наркотици в големи размери. Тогава т. нар. Комисия \"Кушлев\" внесе искане за отнемане в полза на държавата на имущество на стойност 2 147 546.51 лева.", "date": "2019.03.07", "title": "Отнеха 1,1 милион лева от българин осъден в Германия за наркотици"}
{"url": "https://www.monitor.bg:443/bg/a/view/rusija-slaga-kameri-na-mks-159046", "text": "Компанията „Роскосмос“ ще установи камери за видеонаблюдение в руския сегмент на Международната космическа станция /МКС/. Идеята възникнала след загадъчния инцидент на станцията от лятото на миналата година. На 30 август 2018 г. руските астронавти фиксираха изтичане на въздух. При направената проверка те откриха върху повърхността на МКС отвърстие, направено със свредло. По случая се повдигат различни версии, като на този етап достоверно е установено само, че дупката е направена от вътрешната страна на космическата станция. Предполага се, че става дума за преднамерена диверсия от страна на някой от членовете на екипажа на МКС. Проверяващите напълно изключват версията за фабричен дефект.            ", "date": "2019.03.07", "title": "Русия слага камери на МКС "}
{"url": "https://www.monitor.bg:443/bg/a/view/prokuraturata-iska-postojanen-arest-za-narkomana-zaplashil-s-noj-djipi-159054", "text": "Районната прокуратура в Пазарджик привлече като обвиняем 29-годишния Андон К., който вчера влетя в кабинета на д-р Емил Величков и го заплаши с нож, че ще го убие, ако не му напише“зелена рецепта“. Андон не е бил сред пациентите на джипито, но явно е бил привлечен от табелата за медицинския кабинет, който се намира на оживената улица“ Ив.Шишман“ в центъра на града. Сградата е обществена, но няма охрана и това е провокирало двамата наркозависими да влязат в лекарския кабинет на първия етаж и да поискат рецептурна бланка за отпускане на лекарство под специален режим. Тъй като докторът отказал на по-младия непознат понеже не бил сред пациентите му, той извадил нож и започнал да сипе закани за убийство към джипито. В това време в кабинета била и медицинската сестра Спаска Кулинска, която е съпруга на доктора, както и пациентка, дошла на преглед. Медсестрата успяла да позвъни на телефон 112 и повикала полиция, но двамата наркомани изчезнали. След минути били задържани от полицаите и доведени за разпознаване в кабинета по описанията на пациенти, чакащи в приемната и станали свидетели на заканите за убийство. Обвиняемият Андон К. е задържан за 72 часа, а пазарджишката прокуратура ще внесе искане в съда за вземане на постоянна мярка“ задържане под стража“.  ", "date": "2019.03.07", "title": "Прокуратурата иска постоянен арест за наркомана, заплашил с нож джипи"}
{"url": "https://www.monitor.bg:443/bg/a/view/47-sa-svobodnite-mesta-v-detskite-jasli-vyv-varna-prez-mart-159051", "text": "47 свободни места за целодневен прием са обявени в детските ясли във Варна за класирането на 19 март, съобщиха от общинската дирекция „Здравеопазване“. В тази връзка електронната система за прием ще бъде затворена за редакции и регистрации на нови заявления от 17 до 19 март включително. На 20 март системата ще бъде отворена за редакции и регистрации, уточниха от дирекцията, отговаряща за детските заведения. Във връзка с приетите „Правила и критерии за класиране и прием на деца в детски ясли на територията на Община Варна“ при подреждането в класацията вече няма да има значение регистрационният номер на заявлението. Децата се класират в низходящ ред по брой точки, а при равни условия се прилага функция по генериране на случайни числа. Така списъкът се подрежда във възходящ ред по случайно число, уточняват от дирекция „Здравеопазване“.   Класирането ще бъде обявено на 19 март, а срокът за потвърждаване на приетите деца е от 20 до 29 март, т.г. След това те ще бъдат приемани поетапно по предварително изготвен график от директора на съответната детска ясла. Обявените свободни места са най-много - 20 в детска ясла №2 “Моряче“,  15 – в ДЯ №7 „Роза“, 10 - ДЯ №9 „Детелина“ и 2 места в ДЯ №4 „Приказен свят“.  ", "date": "2019.03.07", "title": "47 са свободните места в детските ясли във Варна през март"}
{"url": "https://www.monitor.bg:443/bg/a/view/doveden-bashta-iskal-da-prodade-9-godishnata-si-dyshterja-za-bulka-159047", "text": "Ромско семейство с общо 6 деца, от които най-малкото е едва на 7 месеца, а най-голямото - момиченце на 9 години, стана повод за поредния публичен скандал, при който втория баща се опитал да продаде каката. Момиченцето е от първия брак на майката, а мъжът, който направил опит да го изтъргува за булка, посегнал на жена си, която се опитала да спаси детето, разказа историята им шефката на „Закрила на детето“ във Варна, Анна Конукова. Тя уточни, че сигналът в „Закрила на детето“ е получен на 3 март в неделя от полицията. По повод на пазарлъка възникнал и скандалът между родителите, като майката, която имала горчив опит още с първия си съпруг, отнесла шамарите. Тя системно била подлагана на домашно насилие от бившия си мъж, като преди да се раздели окончателно с него, е била настанявана в кризисен център във Варна, където получила подкрепа. Затова и при този случай веднага си взела децата и потърсила съдействие от полицията, откъдето информирали по надлежния ред представителите на Агенцията. „Засега майката, заедно с шестте й деца, са настанени отново в Кризисния център във Варна, каза Конукова. Жената е млада и идва от добричко село в полицията с шестте си деца, за да получи закрила. В началото търсеше къде да отседне, беше безпомощна. Предложихме Кризисния център, който е с малък капацитет, но въпреки почивните дни, екипът му направи всичко възможно за да им бъде осигурено нормално ежедневие. След разговори със социалните работници стана ясно, че жената е била системно насилвана. Тя си е тръгнала от семейството след скандала с мъжа, с който живее на семейни начала и имат 5 деца. Най-голямата пастрокът искал да продаде за булка, но майката не била съгласна. Беше притеснена, не искаше това да се разчува публично, въпреки че се знае, че това често се прави в ромския етнос към който принадлежи. Няма индикации децата да са подлагани на домашно насилие. Каката, станала повод за напускането на дома, не знае причината, макар, че разбира, че се е случило нещо, за да се изнесат“, коментира още Конукова. Тя добави, че психолог ще работи с децата и майката в Кризисния център. При всички случаи те са преживяли насилие - физическо или психическо. Трудно е обаче да намерим място за майка с шест деца. Ще има мярка за закрила. Може би ще се наложи жената да бъде настанена в звено „Майка и бебе“, а по-големите дечица - в приемни семейства. Търсим помощ от роднинския кръг, но жената е от друг регион и комуникациите се забавят“, каза още шефката на „Закрила на детето“ във Варна. Прокуратурата вече съобщи, че се е самосезирала и започва да разследва случая с опита за продажба на момиченцето.", "date": "2019.03.07", "title": "Доведен баща искал да продаде 9-годишната си дъщеря за булка "}
{"url": "https://www.monitor.bg:443/bg/a/view/sled-6-7-godini-pytuvame-za-chas-ot-sofija-do-skopie-159065", "text": "След 6-7 години, към 2025-та се предвижда от София до Скопие да се пътува с влак за не повече от час, каза министърът на транспорта, информационните технологии и съобщенията Росен Желязков пред журналисти в главния град на Северна Македония преди първото заседание на Междуправителствената комисия за икономическо сътрудничество. Той посочи още, че за новия програмен период в България са планирани 400 млн. евро за изграждането и модернизацията на жп линията от София до границата при Гюешево. Аналогична сума е предвидена и за модернизация и довършване на трасето от Скопие. \"Пътната карта сочи, че към 2025 г., плюс - минус година, ние ще имаме изградена инфраструктура\", заяви Росен Желязков. Той допълни, че предстои и изграждането на трансграничния тунел между България и Северна Македония. Росен Желязков съобщи, че е имал и среща с министъра на информационното общество и администрацията на Северна Македония Дамян Манчевски, който го е уверил, че от страна на мобилните оператори и на регулатора в Скопие са предприети значителни стъпки за намаляване на тарифите. \"Знаете, че и трите български оператора значително намалиха тарифите. В пакетите, които предлагат, между 2.99 лв 4.00 лв. на ден се предлагат услуги както глас, така и данни, така и СМС\", изтъкна Желязков. Според него до 2022 г. е важно мобилните оператори да подписват двустранни споразумения помежду си, за да може в мрежите им да се предлагат достъпни пакети.", "date": "2019.03.07", "title": "След 6-7 години пътуваме за час от София до Скопие"}
{"url": "https://www.monitor.bg:443/bg/a/view/namushkaha-s-noj-pensioner-pasyl-kozi-v-imot-na-sysedi-159050", "text": "Пенсионер от панагюрското село Попинци е бил намушкан с нож от 28-годишен свой съселянин, решил да си отмъсти за това, че възрастният мъж пасъл стадото си кози в чужд имот. Раненият е в много тежко състояние, с опасност за живота и лекарите в болницата в Панагюрище се борят, за да го спасят. Това съобщи говорителят на Областната дирекция на МВР в Пазарджик Мирослав Стоянов. Инцидентът е станал вчера. В полицията се обадила съпругата на потърпевшия, силно притеснена, че мъжът й не се е прибрал от сутринта, когато извел животните на паша край селото. От Районното полицейско управление в средногорския град започнали да издирват 70-годишния Стоян С. и го намерили в близост до бившия стопански двор в безпомощно състояние с порезна рана. Мъжът едва говорел от болка, но успял да разкаже на униформените, че сутринта извел козите на паша. Докато тръгвали част от животните влезли в имота на съседите и това разгневило 28-годишния Ангел Ч. Младият мъж забрал своя съселянин Лазар Г.-50г. и двамата установили, че пенсионерът е закарал животните в района на бившия стопански двор. Те го нападнали, нанесли му побой, а Ангел Ч. го намушкал и с нож. След стореното двамата напуснали местопрестъплението и дори направили опит да заличат следите си. След като пострадалият разказал кои са го нападнали, полицаите ги заловили и ги отвели в ареста на управлението в Панагюрище. Възрастният мъж, намушкан с нож, е транспортиран в панагюрската болница в тежко състояние и с опасност за живота. За случилото се е уведомена прокуратурата в средногорския град, води се дознание.   ", "date": "2019.03.07", "title": "Намушкаха с нож пенсионер, пасъл кози в имот на съседи"}
{"url": "https://www.monitor.bg:443/bg/a/view/unajted-prenapisa-istorijata-159049", "text": "\"Манчестър Юнайтед\" направи немислимото и изхвърли по невероятен начин един от фаворитите в Шампионската лига - \"Пари Сен Жермен\".  “Червените дяволи” спечелиха с 3:1 реванша на “Парк де Пренс” и така си гарантираха място на 1/4-финала заради повече отбелязани голове на чужд терен. Макар и без десет основни играчи, англичаните пренаписаха историята и станаха първият отбор, който успява да продължи напред в този турнир след загуба с два или повече гола у дома в първия мач. Ромелу Лукаку изигра поредният страхотен мач и наказа две груби грешки на домакините във 2-ата и 30-ата минута, а Маркъс Рашфорд вкара решаващият трети гол от дузпа в добавеното време. Тя бе отсъдена след намесата на ВАР за игра с ръка на Преснел Кимпембе, което добави още повече драма. За домакините пък се разписа Хуан Бернат в 12-ата минута. В другия мач от вечерта \"Порто\" достигна 1/4-финалите на Шампионската лига, след като елиминира \"Рома\" в драматичен реванш на \"Драгао\". Първата среща в Рим беше завършила 2:1 в полза на \"вълците\". Резултатът се повтори и в редовното време на реванша. Домакините откриха чрез Соареш в 26-ата минута, но десет по-късно капитанът на Рома Даниеле Де Роси изравни от дузпа. В началото на втората част Порто отново поведе в резултата чрез Марега, а резултатът се запази до края и мачът влезе в продължения. В тях \"Порто\" стигна до крайния успех с попадение от дузпа на Алекс Телес, отсъдена за нарушение на Флоренци в 114-ата минута  ", "date": "2019.03.07", "title": "\"Юнайтед\" пренаписа историята "}
{"url": "https://www.monitor.bg:443/bg/a/view/proiznasjat-dnes-prisyda-v-bruksel-sreshtu-terorist-ot-isljamska-dyrjava-159048", "text": "Белгийският първоинстанционен наказателен съд в Брюксел се очаква да произнесе днес присъдата си срещу двамата подсъдими по делото за първия атентат в Европа, извършен по поръчка на терористичната организация \"Ислямска държава\" (ИД). По делото отговарят двама френски граждани - Меди Немуш и Насер Бандер. Немуш бе обвинен като пряк извършител на разстрела на четирите жертви в Еврейския музей в белгийската столица на 24 май 2014 година. Днес съдът ще съобщи дали намира двамата за виновни, а утре ще определи наказанията, уточняват местни медии. Делото започна в началото на годината и в хода на процеса защитата на подсъдимите отрече намесата на ИД. Според адвокатите Немуш е действал по поръчка на агенти на Ливан или на Иран, бил \"подведен\", а целта била убийството на двама служители на израелските служби Мосад. При нападението в музея бяха разстреляни двама съпрузи, служители на израелското разузнаване, както и двама белгийски граждани, работещи в културната институция. Сред свидетелите по делото бяха френски журналисти, задържани от ИД в Сирия, където са били надзиравани от Немуш. По техните показания Немуш се е сражавал в редиците на терористите от 2013 до 2014 година. По делото бе доказано, че Немуш е потърсил Бандер, за да се снабди с автомата \"Калашников\", използван при нападението. Немуш и Бандер са били съкилийници във Франция, където Немуш се е радикализирал, преди да замине за Сирия, сочи следствието. При задържането на Немуш в Марсилия няколко дни след атентата в багажа му бяха намерени автоматът, използван при атентата, знаме на ИД, както и дрехи, по които бяха установени следи от стрелба.", "date": "2019.03.07", "title": "Произнасят днес присъда в Брюксел срещу терорист от \"Ислямска държава\""}
{"url": "https://www.monitor.bg:443/bg/a/view/drevnijat-odesos-otnovo-se-pokaza-ot-izkop-v-shishkovata-gradinka-vyv-varna-159053", "text": "Антична крепостна стена от древния град Одесос, която датира от IV-V век, беше разкрита при изкопни работи във Варна. Мащабните ремонти, които текат в момента в морския град, обхващат и райони в центъра, където е познатата на варненци „Шишкова градинка“. Там в момента се извършва подмяна на подземните комуникации, част от мащабен проект по подновяването на канализационната градска мрежа. При изкопните дейности работниците попаднаха на част от Късноантична крепостна стена на древния Одесос. Други фрагменти от нея варненци виждат всекидневно в основите на неосъществения „Търговски дом“ в центъра на града, известен повече като „Дупката“, както и в подземната част на реставрираната наскоро сграда на ул. „Воден“, обясни археологът Христо Кузов от Регионалния исторически музей във Варна, цитиран от електронното издание „Нова Варна“. Сега се правят сондажи и се проследява трасето, след което всичко ще се документира. Стената е важна за града и ще бъде интересна туристическа атракция, смятат археолозите. Има идея новото разкритие да бъде реставрирано и експонирано под стъклен купол за привличане на туристите, както е направено вече на пешеходната зона по бул. „Княз Борис I“ в района на площада пред магазин Ню Йоркър.  ", "date": "2019.03.07", "title": "Древният Одесос отново се показа от изкоп в Шишковата градинка във Варна"}
{"url": "https://www.monitor.bg:443/bg/a/view/varnenski-universitet-s-inovativni-programi-po-kibersigurnost-159045", "text": "Варненският свободен университет „Черноризец Храбър“ ще представи на специална церемония на 16 март иновативни магистърски програми по киберсигурност и интелигентни системи за защита на населението.   По време на събитието ще бъде обявен проектът за създаване на Черноморска академия за сигурност, съобщиха от висшето училище край морето. Стартиращите програми са съвместен проект на ВСУ „Черноризец Храбър“ с Висшето военноморско училище „Никола Вапцаров“ във Варна, специалисти от Израел, ЕС и Русия. Университетът ще посрещне плеяда световно известни експерти, учени, политици, анализатори  и практици в сферата на киберсигурността и  технологиите, сред които Ариел Коен, който е в Топ 5 на водещите експерти по сигурността и съветник на премиера на Израел по въпросите на сигурността, Точил Нуанери – посланик и специален пратеник на Президента на Централноафриканската република, проф. Йове Кекеновски - експерт по стратегически политики и сигурност, кмет на Скопие в периода 1995-1996 г. и посланик на НАТО, акад. Владимир Камбовски - специалист по международна сигурност, министър на правосъдието на Македония в периода 1998 – 1999 г. и председател на Македонската академия на науките, Денис Баринов - директор „Образование“ в „Лаборатория Касперски“ - най-голямата европейска компания, специализирана в разработката на антивирусен софтуер, акад. Стефан Воденичаров – министър на образованието и наукатата през 2013 г., председател на Българската  академия на науките, вписан в Златната книга на изобретателите на патентното ведомство през 2006 г., чл.кор. Стефан Хаджитодоров – директор на Центъра за изследвания по национална сигурност и отбрана (ЦИНСО) към БАН, проф. Радослав Йошинов – директор на лаборатория по телематика в Института по математика и информатика на БАН, създател на БИОМ (Българската изследователска и образователна мрежа) и др. Магистърските програми ще се провеждат в редовна и задочна форма на обучение, като продължителността им е 3 семестъра за една календарна година. Програмата предлага специализирани избираеми дисциплини в две основни направлвния - Data Science (за подготовка на напреднали анализатори) и HealthTech (за подготовка на хора за кариера в областта на здравната сигурност). Използва се модерна образователна стратегия, базирана на учебни занятия, специализирани семинари, уъркшопове, симулации, казуси и практически сесии в компютърни лаборатории, обучение и самообучение. Съдържанието на учебната програма е разработено в рамките на международните регулации, свързани със сигурността, поясняват още от ВСУ.", "date": "2019.03.07", "title": "Варненски университет с иновативни програми по киберсигурност"}
{"url": "https://www.monitor.bg:443/bg/a/view/spirat-anketata-s-treti-pol-sred-uchenicite-v-bylgarija-159052", "text": "Имам предварително писмо от еврокомисаря по образованието Тибор Наврачич, в което той ме уверява, че ще намерят техническо решение за анкетата към инструмента за дигитална самооценка SELFIE, но все още нямаме предложение за конкретно решение. Това каза министърът на образованието и науката Красимир Вълчев. На 22 февруари от Министерството на образованието и науката съобщиха, че са изпратили писмо до генералния директор на Главната дирекция \"Образование, младеж, култура и спорт\" към ЕК Темис Кристофидо с молба за редакция на анкетата към инструмента за дигитална самооценка SELFIE. Искането е от въпроса за определяне на пола на участниците да отпадне опцията \"друго\" или да бъде премахнат целият въпрос, защото в сегашния вариант той е неприемлив. В писмото от МОН се посочваше, че инструментът SELFIE помага на училищата да внедрят дигиталните технологии в процесите на преподаване, учене и оценяване и затова е необходимо казусът да бъде разрешен възможно най-скоро, предаде БТА.", "date": "2019.03.07", "title": "Спират анкетата с трети пол сред учениците в България"}
{"url": "https://www.monitor.bg:443/bg/a/view/arestuvaha-javor-baharov-za-poboj-159042", "text": "Актьорът Явор Бахаров беше арестуван навръх националния празник 3-и март за побой, научи ексклузивно „Телеграф“. Новината беше потвърдена от МВР. През нощта в неделя той разиграл екшън в центъра на София. Гонил и скубал бивше гадже по ул. „Фритьоф Нансен“, а случаен минувач се впуснал да я спасява. Това провокирало актьора и той му налетял. Мафиотът от „Под прикритие“ се развихрил около 2 ч след полунощ в неделя. Младо момче с немски паспорт и инициали П.П. минало случайно по булеварда и виждайки агресията над девойката, се намесило решително да я спасява. Това довбесило брата на Захари Бахаров и той започнал да налага младежа. „Не искам да коментирам, не искам да ми пишете името“, заяви вчера пред медията ни уплашеното момче. Докато актьорът го блъскал покрай тях минала патрулка. Ченгетата видели боя и спрели, за да разтърват двамата младежи. В този момент момичето избягало и самоличността и не е установена в хода разследването. Когато униформените поискали личната карта на Бахаров, той се хвърлил с юмруци и върху тях. След като бил озаптен, го откарали в ареста на 1 РПУ. Обискът показал, че не носи лична карта. Не бил тестван и за алкохол и наркотици. Набързо актьорът беше докаран вчера под конвой в Софийски районен съд, видя „Телеграф“. Той беше осъден по бързата процедура по Указа за борба с дребното хулиганство. Магистратите му дадоха 9 месеца пробация, а той през цялото време се извинявал за постъпката си. В късния следобед със специализирания автомобил на Охрана на съдебната власт, звездата от „Стъклен дом“ бе докарана в Националната следствена служба заедно с още няколко арестанти. Къдрокосият левент изчака около час да му върнат личните вещи и с бодра стъпка се запъти към портала на „Г.М Димитров“, придружавн само от дежурният по охрана, който му пожела всичко най-хубаво. С широка усмивка на лицето, Явор, подмятайки сакчето си, се запъти към метрото, тъй като никой не го чакаше. 33-годишният актьор не за първи път се сблъсква с правосъдието. През 2011 г. беше арестуван за притежание на дрога.", "date": "2019.03.07", "title": " Арестуваха Явор Бахаров за побой(СНИМКИ)"}
{"url": "https://www.monitor.bg:443/bg/a/view/kostadin-kostadinov-njama-koj-da-kara-traktorite-i-kombajnite-159007", "text": "Ограничаването на директните плащания ще спъне конкуренцията, казва в интервю за \"Монитор\" председателят на Националната асоциация на зърнопроизводителите (НАЗ) - От две години земеделците дебатираме, правим срещи с Министерството на земеделието, с другите браншове по отношение на новата ОСП. Последните новини са, че Европейският парламент няма да гласува нищо по тези регламенти до края на мандата или може би в края на март ще го направят. На практика сме в патова ситуация. На 11 и 12 март Националната асоциация на зърнопроизводителите е домакин на форума „Три морета“, в който участват държавите от Източна Европа в ЕС. Поканили сме гости и от старите членки Франция и Германия, а също и от ЕК и ЕП, за да ни кажат какво ще се случи. Срещата ще бъде работна, за два дни, и ще е в София. Участват България, Румъния, Полша, Чехия, Унгария, Словакия, Хърватия, Литва, Латвия, Естония. Мандатът на Европарламента изтича през април. Мисля, че в такъв момент, в който предстоят избори, да се гласува нещо, от което всички са недоволни, е почти невъзможно. Така че ние искаме яснота какво ще се случва с нас, земеделските производители. Другото всичко е политика. - Имаме становище по отношение на таваните. Ние сме против таваните, защото те пречат на конкурентоспособността. През годините, откакто сме влезли в ЕС, създадохме ферми, участвахме в европейски програми, купували сме техника. За да работи успешно едно земеделско стопанство, се изисква определена площ земя. Предложението за ограничаване до някакъв брой декари ще ни превърне в социални земеделски стопани, разчитащи само на субсидия. При това положение нито трактори ще могат да се купуват, нито друга техника. Затова становището на асоциацията ни е против всякакви тавани. Ние сме за икономическа структура на една фирма, а не социална. Регистрираните земеделски производители в България са около 80 хиляди. Само 8500 от тях обаче кандидатстват за отстъпката в акциза за гориво. Това означава, че само те използват активно земеделски машини. Не вярвам всички останали да копаят на ръка. Въпросите са много и специфични за цялата страна. Така че по отношение на таваните имаме разминаване с други колеги от асоциациите, но обикновено малките асоциации - това са овощари и други по-малки производители, които си мислят, че при ограничение на таваните парите ще отидат при тях. Няма как да се случи. Самият регламент, който е представен, парите отиват в съвсем друга посока. - Става дума, че отиват в съвсем други дейности, в други направления, не в селското стопанство и не в определени браншови структури като по-малки производители. Ще бъдат насочени за развитие на селските райони, програмата за общините. Повечето ни села обаче са тотално загубени. Трябва да се подпомагат структури, които работят и повишават конкурентоспособността на отрасъла. Време е да спрем да копираме сляпо какво се прави в други страни. От 2021 г. ЕС ще даде по-голяма свобода отделните страните членки да напишат да напишат плановете си спрямо специфичните си цели и какво искат да постигнат. Всичко това е много хубаво, дано да се случи. - Квалифицирана, неквалифицирана работна ръка - проблемът е навсякъде. Имаше стар призив: „Учи, мама, за да не работиш!” И това е една от причините селата ни да се обезлюдят, а не само модернизирането на селското стопанство. Приеха ни в ЕС, много млади хора видяха бъдещето си там и заминаха, други се преместиха в градовете, защото например има села без детска градина. Трябва да си караш детето на 15 км на детска градина. Зърнопроизводството обаче стана най-динамично развиващият се отрасъл в селското стопанство. Създава принадена стойност. Има пазар за голяма част от това, което произвежда. В сектора ни заплатите са над средните за страната. Всеки голям зърнопроизводител търси начин да обучи и да запази работниците. Това е много важно, защото купуваме скъпа техника, изплащаме я години наред и на тези машини трябва да има добре обучени и квалифицирани кадри. Всеки по различен начин си пази кадрите, било с по-високо заплащане, с бонуси... Проблемът е основно в отглеждането на плодове и зеленчуци. Там заетостта е основно сезонна, а работната ръка е неквалифицирана. Трудно намират хора. Най-лошото е липсата на заинтересованост у младите да работят на полето. Затова целта ни е да задържим младите, които все още са на село, да не заминават в друга държава, да има една приемственост в поколенията. Искаме повече млади хора да се занимават със земеделие. - Темата е дълга и спорна. Когато сеехме български сортове пшеница преди години, все нещо не достигаше, не бяха толкова високодобивни като западните. Освен това по едно време хлебната и фуражната пшеница бяха почти на една цена. Фуражните - с малко по-ниско качество, даваха добри добиви. Затова и голяма част от хората се ориентираха към западна селекция жито. Аз съм от Добрич, Институтът в Генерал Тошево е тук, но през годините имаше един преходен период, през който те не съумяха да издържат на натиска на чуждата селекция. Разберете, че абсолютно всички стопани се стремим да произвеждаме все повече продукция. Ако чисто хлебната пшеница с високи показатели имаше и по-изгодна цена спрямо фуражната и разликата между едната и другата беше достатъчно голяма, а не някакви си 5 - 10 лв. на тон, стопаните щяха да я сеят. В същото време фуражната дава 200 кг повече от декар. Нормално е при това положение фермерът да избере сорта, от който ще изкара по-богата реколта и повече приходи. - Не сме правили точно проучване на това. По-голямата част от земите са наети от частни собственици, от държавата или от общините. - Да, в Добруджа са най-високи рентите, нереално високи. Нормалните започват от 70 - 80 лв. на декар и на места стигат до 120 лв. Подобно състояние на нещата не съответства на правилата на пазара. Къса се връзката между приходи и разходи. Знаем, че рентата е продукт на печалбата. Така трябва да е според икономическата логика - приход-разход-наем-остатък. Средната печалба за производител трябва да е 30%, за да съществува, да инвестира и да плаща данъците си. На доста места, където има високи ренти, те не кореспондират с тези приходи и разходи. Рентата се записва като разход и не се плащат данъци, дивиденти. Самата икономическа ситуация в земеделието не е като преди две години, когато имаше висока цена на зърното и богата реколта. По места в различните области има колеги, които са икономически доста зле и имат дългове за доставки на препарати от една-две години, в същото време дават високи ренти, за да са „в крак с модата“. - Естествено, така ще стане. Има структури в Добруджа, които дават високи ренти. Те обикновено са кооперации, чиито председатели се избират. Въпросът е обаче защо трябва да се дава висока рента, като за целта се теглят кредити? Отговорът е ясен - защото имат изборна година. Така обаче след себе си те повличат всички около тях. Има много фалирали кооперации, няма фалирал председател или управителен съвет. Иначе е много е лесно да се разпореждаш с чужда собственост. - Не. Как ще идентифицираме дали неговата пчела е опрашила моята нива? Ако в даден район има пет кошера и двадесет производители, какво правим? Индивидуализирането на нещо, за което трябва да се плащат пари, трябва да се знае ясно. За мен това е функция на държавата, която по някакъв начин да подпомага повече пчеларите. Костадин Костадинов от 2018 г. е председател на УС на НАЗ Роден е и живее в Добрич От 1993 г. се занимава със земеделие В момента обработва около 11 хил. дка със зърнени и маслодайни култури в община Крушари", "date": "2019.03.07", "title": "Костадин Костадинов: Няма кой да кара тракторите и комбайните"}
{"url": "https://www.monitor.bg:443/bg/a/view/denjat-na-bashtata-pojyna-mejdunaroden-uspeh-159009", "text": "Серийният филм „Денят на бащата“ е получил международно признание, научи „Монитор“. Драмата предизвика голям интерес не само у нас, а и на престижни кинофестивали зад граница, преди да бъде излъчен тук. Още на етап проект „Денят на бащата” е забелязан по време на Drama Series Days на европейския филмов пазар като следва покана и участие на изпълнителния продуцент Мартичка Божилова в престижната програма за развитие на телевизонни сериали European TV Drama Lab. По-късно проектът участва на един от най-значимите форуми за европейски тв сериали Serie Series във Фонтeнбло, Франция. Там „Денят на бащата“ получава отлични отзиви, след което онлайн изданието Drama Quаrterly публикува дълга статия за проекта, В две последователни години е представен в програмите Pitch the Тrailers през 2017 г. и Work in Progress през 2018 г., където Божилова и режисьорът Павел Веснаков представят пилотния епизод вече във фаза монтаж. Освен това поредицата е селекционирана и на друг престижен телевизионен форум ̶Venice Production Bridge, като е единственият изцяло български проект, показван там. По данни на ГАРБ, „Денят на бащата“ е достигнал до милион и половина зрители в България след излъчването на последния епизод в ефира на обществената медия. След финалните надписи различни коментари заляха социалните мрежи. „Благодаря на всички замесени. Грешките, които допускаме, не се поправят толкова лесно“, написа и Веснаков. Режисьорът и останалите от екипа се събраха заедно, за да изгледат последния епизод. Отвореният край на „Денят на бащата“ даде повод на феновете да се надяват на втори сезон. Засега такъв не се предвижда, научи още „Монитор“. „Нищо не е невъзможно, стига да се напише достатъчно вълнуваща история“, сподели ни наскоро Александър Сано, който пресъздава най-симпатичния образ в серийния филм.", "date": "2019.03.07", "title": "„Денят на бащата“ пожъна международен успех"}
{"url": "https://www.monitor.bg:443/bg/a/view/monitor-hvana-belejki-mente-v-zavedenie-sreshtu-nap-159030", "text": "По сигнал на „Монитор“ предстои да бъде запечатано заведение за бързо хранене близо до централния офис на НАП заради фалшиви касови бележки, дадени на клиенти. „Фискалните бонове“ са били издадени вчера и се намират в редакцията. След последния брифинг на приходната агенция говорителят й Росен Бъчваров ги определи като бележки менте и заяви, че предстои „на заведението да бъдат сложени лепенките“. Преди това той съобщи, че IT специалисти, които разработват компютърните програми за фискалните устройства, за да съответстват те на новата наредба, вече предлагат и нелегален софтуер и по този начин има опция да не се отчитат всички продажби в НАП. На практика става дума за двойно счетоводство, като за целта се използват телефони и таблети. В тази връзка директорът на дирекция \"Контрол\" в НАП Васил Панов предупреди, че защото те са ползвали незаконната програма. Бъчваров каза още, че няма да има ново удължаване на сроковете за касовите апарати за бензиностанциите, за да изписват върху бележките и цените на едро и дребно на горивата при продажбата им, както и платените ДДС и акциз. „Към момента НАП не вижда основание за отсрочка“, уточни той. Повод за изявлението бе заплахата бензиностанции да не отворят заради новите изисквания от 1 април, както и сривът във вторник в системата на НАП, с която са свързани онлайн касовите апарати. „Тези промени не изискват повторно изпитване или минаване на тези системи през Българския институт по метрология, за тях предупредихме още миналата година”, аргументира се той. Според него защото те формират около половината от цената, което щяло да стане ясно с новите бележки. Във връзка със срива от вторник Бъчваров поясни, че с по 240 000 заявки са били натоварени сървърите на приходната агенция от касовите апарати на определен производител. На въпрос на „Монитор“ дали не става дума за хакерска атака, експертите на НАП отрекоха подобен сценарий. Според данъчните при старите касови апарати е нямало как да се разбере, че има проблем с връзката, докато сега това става ясно на самия търговец още на 6-ата минута. За да няма в бъдеще подобни проблеми, НАП на касови апарати, за да се потърси начин за това. За улеснение на търговците, от приходната агенция вече няма да изискват ежедневните отчети от касовите апарати да бъдат и разпечатвани от фискалните устройства.", "date": "2019.03.07", "title": "„Монитор“ хвана бележки менте в заведение срещу НАП"}
{"url": "https://www.monitor.bg:443/bg/a/view/vjara-pantaleeva-pishe-znam-celi-7-godini-159034", "text": "След временно затишие певицата Вяра Панталеева се завръща с нова песен. Баладата носи заглавието „Знам“ и е дело изцяло на изпълнителката. Вяра споделя, че първият куплет се родил  още преди  7 години, в периода в който са се появили вече реализираните към днешна дата нейните песни „Копнеж” и „Писмо”.  Били са нужни цели 7 години, за да бъде продължена и завършена песента „Знам”. Но този период е бил доста труден за Вяра. Певицата, спечелило обичта на хората още в „Star Academy”, била изгубила посоката си.  Не била сигурна  накъде и как да продължи, не била удовлетворена от ежедневието си, от развитието си.  В резултат се появили така типичните за съвремието ни панически атаки. Но още тогава, певицата усетила, че има нужда да излее себе си, да се научи да изрази чувствата си и тревогите си чрез музиката и да потърси някаква промяна в пътя си. Паническите атаки са проблем, от  който страдат все повече хора.   За щастие темата вече не  е табу, за нея се говори, хората си помагат в търсенето на лек. За Вяра този лек е била музиката и собствената й креативност.  Тя открила спасение в работата с деца и създала вокалната си група \"Мики Маус\". „Знам” е една от тези песни, които поставят началото и посоката на новия период на Вяра като певица. Текстът и музиката са на нейни. Аранжиментът е на Петър Рангелов, с когото певицата работи от дълги години. Видеото е заснето в JENG студио от Любо Цанков. Стайлингът е дело на изключителния Слав Анастасов.  Той е създал две напълно различни визии  за красивата певица. Едната е ретро - романтична  елегантност с дълги ръкавици и воалетка, в разпознаваемия стил на високата мода на Dior. Другата е съвременна - тип \"модерна и силна жена\".", "date": "2019.03.07", "title": "Вяра Панталеева пише „Знам“ цели 7 години"}
{"url": "https://www.monitor.bg:443/bg/a/view/sa-sht-shte-nakazvat-bankite-raboteshti-s-maduro-159041", "text": "САЩ са установили опити на венецуелския президент Николас Мадуро да работи с чуждестранни банки, за да прехвърля и скрие пари, и са готови да накажат в близко бъдеще тези банки със санкции. Това заяви в интервю неназован високопоставен американски правителствен представител, цитиран от Ройтерс. По-рано Белият дом заяви, че за банките съществува опасност да бъдат санкционирани при участие в \"незаконни транзакции\", помогнали на Мадуро и мрежата му. Това предупреждение е продиктувано от опити на Мадуро, представители на неговото управление, техни роднини и венецуелски държавни компании да намерят начин да запазят притока на финансови постъпления, посочи пред Ройтерс представителят. \"Опитват се да прехвърлят парите си и да ги скрият на различни места. Някои банки - някои чуждестранни банки в частност - съучастват в това поведение\", каза източникът в интервю, но отказа да даде повече подробности. Той добави, че правителството на САЩ се готви да обяви кои са тези банки, които са пренебрегнали предупрежденията на Вашингтон, и да им наложи санкции. \"В близко време научите имената на някои от тях\", каза американският представител. \"В следващите дни и седмици ще санкционираме някои от тях\", допълни той. След като през януари признаха опозиционния лидер Хуан Гуайдо за законен държавен глава на Венецуела, САЩ предприеха действия за агресивно отрязване на достъпа на Мадуро и свързаните с него хора до петролни и други постъпления чрез налагането на санкции, отбелязва Ройтерс.", "date": "2019.03.07", "title": "САЩ ще наказват банките, работещи с Мадуро"}
{"url": "https://www.monitor.bg:443/bg/a/view/komfort-v-bdj-200-pytnici-vyv-vlak-sys-150-mesta-159020", "text": "200 пътници редовно се \"натъпкани\" във влак със 150 места. Вече няколко седмици клиенти на държавните железниците, които се  , се жалват от лоши връзки и условия във влака от Пловдив до Димитровград. По данни на БДЖ на 11 февруари т.г. влак 10242 Димитровград – Пловдив е пристигнал в Пловдив с 205 пътници при осигурени 160 места – или с 45 правостоящи. Въпреки това от 1 март е въведена нова обвръзка на съставите в Пловдив. Така ден по-късно същият влак е пътувал с дизелова мотриса с капацитет 123 места и 170 пътници – отново по данни на БДЖ, тоест е бил отново пренаселен. На 5 март пътници се оплакаха пред „Монитор“, след като отново са пътували правостоящи в този влак, като ни изпратиха и снимка. Влакът за пореден път е обслужен с дизелова мотриса с капацитет 123 места, като броят на правостоящите е бил между 65 и 70 човека. Интересно е, че в справката за експлоатационната дейност не пише нищо за тази нередност, въпреки че правостоящите пътници трябва да се описват. Същият влак и вчера на обяд отново е бил с над 50 правостоящи. Последният влак от Пловдив за Димитровград вече шести месец закъснява редовно с по 35-45 мин. поради липса на достатъчен брой мотриси „Сименс“ за обслужване. След решение на БДЖ дизелови мотриси „Сименс“ заменят от началото на март по-комфортните и големи влакове с изправни климатици, тоалетни, табла и 240 или 190 места, електромотрисни влакове „Сименс” по линията както на обяд, така и вечерта. Най-модерните дизелови мотриси на БДЖ масово са с неработещи уредби, електронни табла и по-лошото – с неработещи тоалетни и климатични инсталации. Което значи, че дори броят места да е достатъчен, когато влакът е пълен, а климатикът и тоалетната не работят – услугата се влошава драстично. Освен промяната с по-малки влакове, от БДЖ не се вслушват и в мнението на пътниците, които са пожелали вечерният влак да се измести с 40 минути по-късно, така че да заминава в часа, в който и досега вече половин година заминава заради закъснението.", "date": "2019.03.07", "title": "Комфорт в БДЖ: 200 пътници във влак със 150 места"}
{"url": "https://www.monitor.bg:443/bg/a/view/megaakcija-na-mvr-v-sofija-razsledvat-i-chengeta-za-prodajba-na-droga-159044", "text": "Мащабна спецоперация за неутрализиране на организирана престъпна група за разпространение на наркотици, грабежи, кражби е в ход в София, съобщиха от прокуратурата. Акцията, която е под надзора на Специализираната прокуратура, е стартирала рано тази сутрин на територията на столичния квартал \"Орландовци\". В нея участват и служители на дирекция \"Вътрешна сигурност\" на МВР, които разследват евентуалното участие в престъпната група на двама служители на Второ РПУ в София.  Повечете от задържаните са от бандата на Гольовците от циганската махала в \"Орландовци\" продавала дрога, крадяли, грабила и чупели паметници на гробищата, я после изнудвали близките на починали. Това стана ясно от думите на зам.-главния прокурор Иван Гешев. Сред задържаните има и двама полицаи, които са заподозряни, че са помагали на ромите за извършваните от тях престъпления. Те са взводни командири към охранителна полиция, но още не се знае дали ще бъдат обвинени. Името на престъпния клан на Гольовците беше свързано след като техни членове нападнаха и убиха мъж на 17 февруари в Кюстендил. Разработката е стартирала миналото лято, уточни главният секретар на МВР гл. комисар Ивайло Иванов. Според събраните до момента данни групата е извършвала кражби от промишлени предприятия, офиси на фирми, няколко грабежа. „Намерихме доста голямо количество оръжие, на което трябва да бъде назначена експертиза, за да се види дали е газово или бойно, ако е газово дали може да бъде използвано като бойно. Двамата полицаи са от охранителна полиция и предстои да бъде доказана тяхната вина. Дейността им е била да гарантират да няма полиция в момента на кражба\". Главният секретар на МВР посочи, че тези данни са подадени на късен етап и предстои да се докажат.  По думите на директора на СДВР, ст.комисар Георги Хаджиев е установено и незаконно ползване на ток, като и по тази линия ще се работи. До този момент няма яснота дали задържаните лица от клана на Гольовците са от Кюстендил. \"Съвсем възможно е да има и в Орландовци подобен клан. Ние не сме уведомени за тези специализирани действия на колегите и не е търсено нашето съдействие\", коментираха от ОДМВР - Кюстендил.", "date": "2019.03.07", "title": "Мегаакция на МВР в София, разследват и ченгета за продажба на дрога"}
{"url": "https://www.monitor.bg:443/bg/a/view/ot-april-velikobritanija-zatjaga-pravilata-za-chujdite-investitori-159043", "text": "От април Великобритания затяга правилата за чуждите инвеститори, искащи срещу капиталовложенията си да получат правото постоянно да пребивават в страната пише The Financial Times. Изданието уточнява, че за последните 10 години по този начин на Острова са се заселили над 3 хил. души. 60% от тях са били граждани на Русия и Китай. От следващия месец искащите инвеститорска категория Tier 1 ще са длъжни да докажат, че те поне за срок от 2 години ще са в състояние да се разпореждат със средства на стойност над 2 млн. паунда (2,55 млн. долара). В момента този срок е само 90 дни. Освен това кандидатите за „златна”,виза даваща право за постоянно пребиваване в Обединеното кралство, а след това и британски паспорт, трябва да вложат тези пари в развитието на местната икономика. Инвеститорите в ценни книжа няма да могат да получат такава виза. Бъдещите мерки целят ограничаването на прането на мръсни пари.", "date": "2019.03.07", "title": "От април Великобритания затяга правилата за чуждите инвеститори"}
{"url": "https://www.monitor.bg:443/bg/a/view/proletnijat-koncert-na-muzikalnija-teatyr-e-pod-znaka-na-lubovta-159035", "text": "Традиционният пролетен концерт на Националния музикален театър тази година е наречен „Любовни мечти“, защото ще бъде под знака на любовта. На 9 март от 19 ч. публиката ще чуе любими арии, дуети и ансамбли от оперети и мюзикъли, посветени на най-трепетното чувство. „Много емоции, страсти и романтика ще струят от сцената. Красивата музика и вдъхновените изпълнения на артистите ще ви пренесат в един друг свят“, обещава режисьорът на спектакъла Юлия Маринова. Наред с откъси от обичаните оперети на класиците Калман, Лехар и Щраус ще прозвучат изпълнения от мюзикълите „Фантомът на операта“ и „Котки“ на Андрю Лойд Уебър, „Моята прекрасна лейди“ от Фредерик Лоу, „Човекът от Ла Манча“ на Мич Лий, „Кабаре“ на Джон Кендър, „Уестсайдска история“ от Ленард Бърнстейн, „Клетниците“ от Шьонберг. Популярни шлагери в нов аранжимент ще бъдат изпълнени от солистите и оркестъра на Националния музикален театър с диригент Огнян Митонов. Балетът на Оперетата ще представи „Либертанго“ на Астор Пиацола, валсове на Щраус и специален танцов номер по музика на Калман, посветен на вечната женственост на Мерилин Монро. Мъжете солисти на концерта ще излязат заедно в любимия на публиката марш септет от „Веселата вдовица“ на Лехар. Всички солисти и балетът ще изпълнят на финала на спектакъла прочутия ансамбъл „Гризетки“ от същата оперета. В пищния концерт спектакъл ще участват солистите Марияна Арсенова, Александър Василев, Олга Динова, Румен Григоров, Илона Иванова, Владимир Грудков, Людмила Козарева, Александър Мутафчийски, Валентина Корчакова, Стефан Петков, Еделина Кънева, Пеньо Пирозов, Десислава Николова, Денко Проданов, Катерина Тупарова, Христо Сарафов, Богомил Спиров.", "date": "2019.03.07", "title": "Пролетният концерт на Музикалния театър е под знака на любовта"}
{"url": "https://www.monitor.bg:443/bg/a/view/vdigat-parite-za-psiholozi-v-shkolata-ot-2020-a-159010", "text": "За психолозите и педагогическите специалисти в училищата и детските градини ще бъдат заделени повече средства от началото на 2020 година. За целта ще бъде предвидено по-голямо финансиране на децата със специални образователни потребности. Това предложение е било обсъдено и подкрепено от просветното министерство по време на последния Отраслов съвет, обясни председателят на Съюза на работодателите в системата на народната просвета на България Диян Стаматов. Той обясни, че от тази година във всяко училище с повече от 400 ученици трябва се назначи педагогически съветник, но никъде не е регламентирано как се извършва заплащането им. „Разходният стандарт е пресметнат така, че ако има по-малко от 400 ученици, средствата не стигат да се назначи педагогически съветник и в тези случаи училището трябва да се лиши от друг специалист“, уточни Стаматов и посочи, че това може да са библиотекарът, секретарът или пък Така едно училище с 350 ученици трудно може да назначи психолог или педагогически съветник, въпреки желанието си. До това се стига, тъй като финансирането им зависи от броя на учениците и най-вече от тези със специални образователни потребности (СОП), които носят съответно по 1 500 лв и над 3 500 лв. на хлапе. Според Стаматов разходите за 7 деца със СОП в едно училище са достатъчни за назначаването на 1 специалист. Ако в школото няма такива малчугани, директорът трудно би назначил психолог или педагогически съветник. Именно заради това е предложено средствата за годишна издръжка на деца и ученици със СОП да бъдат приоритетно завишени. Така финансовата подкрепа на тази група специалисти ще бъде устойчива. „Ако се увеличат, директорите ще имат по-голямо спокойствие при назначаване на педагогически съветници и психолози в училищата“, смята Стаматов. Друг проблем пред специалистите е и фактът, че биват приемани като „човек за всичко“. Стаматов обясни, че те се оплакали, че им се налага за запълват свободните часове при отсъствия на учители или пък да извеждат децата на посещения. По този начин не им остава време да се занимават с проблемите в училищата като агресията. Според Стаматов те биха могли да организират само занимания, които са свързани с намаляването ѝ – антиагресивни прояви, срещи за сплотяване с родители и ученици.", "date": "2019.03.07", "title": "Вдигат парите за психолози в школата от 2020-а"}
{"url": "https://www.monitor.bg:443/bg/a/view/edin-bezumen-den-ochakva-svoja-10-hiljaden-zritel-s-podaryci-iznenada-159036", "text": "Спектакълът на Народния театър „Един безумен ден“ ще посрещне в неделя, 10 март, своя 10-хиляден зрител. Юбилейният билет ще зарадва своя притежател с подарък изненада – три безплатни билета и календар на Народния театър за 2019 г. Условието е билетът за представлението да е закупен от касите на театъра до 10 март. На финала на спектакъла актьорите ще поканят на сцената късметлията, за да го поздравят лично. Наградата, която ще му връчат номинираните за „Златен кукерикон“ Параскева Джукелова и Стелиан Радев, е календар на Народния театър с автографи. Изненадата е своеобразна благодарност на целия екип на спектакъла, режисиран от Михаил Петров, към публиката, която не спира да пълни салона на „Един безумен ден“ месеци след премиерата през септември. Пищният спектакъл по пиесата на Пиер дьо Бомарше събира изключителен екип от утвърдени и млади актьори, които пеят и танцуват на сцената: Параскева Джукелова, Стелиан Радев, Джулия Бочева, Димитър Живков, Гергана Змийчарова, Христо Чешмеджиев, Вяра Табакова, Цветомира Даскалова, Стоян пепеланов, Васил Драганов, Ева Данаилова и др. Разбира се, за да е пълен в разкоша си театралният карнавал, на сцената ще има дворцов оркестър, съставен от музикантите Жорж Паликарски, Слав Бистрев, Николай Казаков и Ивайло Флоров, който изпълнява музиката на композитора Любомир Денев. Разкошните костюми на актьорите са дело на невероятната Елена Иванова, хореограф е Мариана Крънчева, а музикален педагог – Евгени Господинов „Един безумен ден“ е уникален спектакъл, в който си дават щастлива среща театър, музика, песен, танц, балет и живопис. Една красива авантюра, празнична еуфория за душата и сетивата.", "date": "2019.03.07", "title": "„Един безумен ден“ очаква своя 10-хиляден зрител с подаръци изненада"}
{"url": "https://www.monitor.bg:443/bg/a/view/kazka-nashijat-koz-e-chestnostta-158977", "text": "- Надяваме се да създадем хубава атмосфера и ще изсвирим любимите им песни. - Че разбирате много от почивка и чушки. - Знаем Ванга, но за нея кой не знае? Кирил и Методи…, а от музикантите – Панчо Владигеров е първият, който ни идва на ум. Той е човек, който знае много за комбинирането на класическа и фолклорна музика. - Всичко започна не толкова магично. Всъщност като всички приказки. Преди година и половина двама от нас – Саша и Никита, се срещнахме и под ръководството на нашите ментори от лейбъла Mama Music създадохме Kazka. Но само след няколко месеца, Дима се присъедини към групата. От тогава тримата пишем историята си ден след ден! - Разбира се, участието в телевизионно шоу е част от историята на групата, но не бихме казали, че е повлияло особено на посоката, в която поехме.  - Срещали сме се и преди по един или друг начин. Все пак и двамата се занимаваме с музика – Саша работеше в кареоке, Никита беше звуков продуцент и по същото време свиреше в банда. Но пътят ни към сцената беше предопределен до някаква степен. Съдбата и лейбъла ни събраха заедно. Познаваха ни поотделно, но веднага разбраха, че бихме се сработили чудесно. И това решение се отблагодарява. - Дима дойде само след няколко месеца. Трудно е да се каже, че сме го търсили, не сме. Но след като го намерихме осъзнахме каква голяма нужда имаме от него. С него завършихме пъзела и всичко вече си е на мястото. Музиката ни стана по-богата, по-интересна. С Дима намерихме нашата Kazka! - Това са нашите чувства, но в модерна адаптация. - Може би нашият коз е честността. Разказваме истински истории, които са познати на хората и ги допълваме с качествен суинг звук и етно мотиви. Точно като украинска приказка („kazka“), която искаме да разкажем на целия свят. - Основният ни език е бил и винаги ще бъде украинския. Но обичаме да експериментираме. Така че, да, разбира се, че ще направим още няколко парчета на английски. - Етно мотивите станаха неразделна част от музиката на Kazka. С присъединяването на Дима, който виртуозно свири на три дузини духови инструменти, любовта ни към фолклора прие нови измерения. - В нашия случай приходите ни от групата са напълно достатъчно да покрият личните ни нужди. - Хората да си позволят да се обичат без страхове и предразсъдъци. Тога светът ще стане малко по-приветлив.  ", "date": "2019.03.07", "title": "Kazka: Нашият коз е честността"}
{"url": "https://www.monitor.bg:443/bg/a/view/huawei-podade-isk-protiv-sa-sht-zaradi-obvinenijata-v-shpionaj-159037", "text": "Huawei е подала иск срещу правителството на САЩ, заради изявленията му, че технологиите на компания се използват от властите в Китай за незаконно наблюдение, съобщава Reuters. Агенцията се позовава на заявление на китайския производител на мобилна телекомуникационна техника. Искът на Huawei подаден в окръжния съд в Тексас. Според китайците конгресът на САЩ така и не е успял да предяви доказателства, които да оправдаят въвеждането на ограничения за ползването на продуктите на Huawei в Щатите.", "date": "2019.03.07", "title": "Huawei подаде иск против САЩ заради обвиненията в шпионаж"}
{"url": "https://www.monitor.bg:443/bg/a/view/zukyrbyrg-shte-pravi-fejsbuk-ot-gradski-megdan-na-hol-159039", "text": "Фейсбук се променя, за да се превърне в платформа „фокусирана върху неприкосновеността на личните данни“, заяви основателят й Марк Зукърбърг, излагайки визията си за трансформация на компанията. На страницата си във Фейсбук, Зукърбърг написа, че социалната мрежа вече няма да прилича на „дигиталния еквивалент на градски площад“, защото „хората все повече желаят да общуват лично и затова ще бъде по-скоро дигитален еквивалент на хола“. Съобщението идва в момент, когато Фейсбук се опитва да излезе от кризата заради защитата на личните данни и опазването на информацията след разкритията, как мрежата е опазила информацията за потребителите си.", "date": "2019.03.07", "title": "Зукърбърг ще прави Фейсбук от градски мегдан на хол "}
{"url": "https://www.monitor.bg:443/bg/a/view/myrtyv-gradinar-zalagal-bombi-v-germanija-159040", "text": "Германската полиция прикани всеки, който е имал конфликт с неотдавна починал мъж, да прояви бдителност, след като лекар беше убит, а майка и дъщеря бяха ранени от бомби, които вероятно са били заложени от него преди да почине, предаде Асошиейтед прес. Говорителят на полицията във Пфалц Кристиан Ерфорт каза, че полицията е получила над 60 обаждания на открита в понеделник гореща линия, главно от хора, които се тревожат от контактите си с градинаря Бернхард Грауман, който бе намерен мъртъв в леглото си в югозападния град Мелинген в петък. Смята се, че Грауман е заложил бомба пред офиса на 64-годишен лекар в близкия град Енкенбах-Алзенборн. Тя избухна в петък сутринта и уби лекаря. В неделя 37-годишна жена и 4-годишната й дъщеря бяха ранени, след като жената сложила в печката си цепеница, в която били поставени експлозиви. Петдесет и девет годишният Грауман е бил в конфликт както с лекаря, така и със семейството на жената и се смята, че е поставил бомбите преди смъртта си. Всички градове са в район северно от Кайзерслаутерн в Югозападна Германия. При обиск на дома на Грауман полицията намерила барут и други вещества и предмети, които биха могли да се ползват за изработване на взривни устройства.", "date": "2019.03.07", "title": "Мъртъв градинар залагал бомби в Германия"}
{"url": "https://www.monitor.bg:443/bg/a/view/trymp-se-obadi-po-telefona-na-umirasht-svoj-fen-159038", "text": "Президентът Доналд Тръмп се обади по телефона на тежко болен мъж, чието предсмъртно желание било да говори с него. Разговорът с Джей Барет, който страда от муковисцидоза, бил организиран от по-голямата му сестра. В началото на разговора Тръмп казал на 44-годишния мъж, че е видял негова снимка и е изглеждал „красив“. Джей Барет се засмял, благодарил, а след това казал как според него изглежда самият той. „Ти си мой човек, Джей“, казал Тръмп. „Продължи да се бориш! И двамата се борим“, били думите на президента. След това му пожелал да оздравее напълно и да дойде на негов митинг. „Планирам да дойда във Вашингтон преди да си отида“, заявил Барет. Синът на Тръмп – Ерик, обещал да изпрати на мъжа специален подарък. Лекарите не са оптимисти за състоянието на Джей Барет и смятат, че му остават още около 6 месеца.", "date": "2019.03.07", "title": "Тръмп се обади по телефона на умиращ свой фен"}
