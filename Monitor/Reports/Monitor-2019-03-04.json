{"url": "https://www.monitor.bg/bg/a/view/v-kopenhagen-se-izkarvat-750-za-40-chasa-rabota-na-mesec-158821", "text": "Активни студенти, които работят по 10-12 часа седмично, могат да получават до €750 на месец, с което да покриват една част от нуждите си. Все повече БГ студенти се насочват към Холандия, където таксата е в пъти по-ниска от тази в Англия. На година студентите плащат по € 2080 (4068 лв), а за първата е на половина – € 1040 (2034 лв). За таксата може да се изтегли заем, като условието за студентите от ЕС е да работят поне 56 часа на месец. След като завършиш имаш 2-годишен период, в който не плащаш нищо, а след това 15 години да изплатиш всичко. С таксата за обучение, наем и минимални разходи, за година на неработещ студент ще са необходими около 20 000 лв.", "date": "2019.03.04", "title": "В Копенхаген се изкарват €750 за 40 часа работа на месец"}
{"url": "https://www.monitor.bg/bg/a/view/52-bona-dylg-v-osnovata-na-brutalnoto-ubijstvo-v-narechenski-bani-158763", "text": "Една година след бруталното убийство на софийския бизнесмен Венцислав Младенов в кръчма в Нареченски бани обвинените в престъплението баща и син Севдалин и Марин Боюклиеви не правят никакви опити да излязат от ареста. Двамата бяха задържани на 25 март м.г., след като близки на изчезналия бизнесмен подали сигнал в полицията.  Още в първите дни на разследването станало ясно, че бизнесменът вече не е между живите. Заподозрени за жестокото престъпление били бащата и синът Севдалин и Марин Боюклиеви, които пребили до смърт Венцислав Младенов заради пари. Той инвестирал над 50 000 лева в ремонта на крайпътна кръчма на изхода на село Нареченски бани в посока Пампорово, но заведението така и не заработило, а той никога не видял парите си обратно. Наред с това смятал, че съдържателите на кръчмето Боюклиеви укриват по 2 000 лева месечен оборот от него. На 21 март м.г. Венцислав Младенов отишъл до селото, за да поговори със Севдалин Боюклиев, но нещата загрубели фатално. След като  софиянецът се срещнал с бащата и сина в „Механата на Милионера”, както местните знаели крайпътната кръчма, настанала кавга за парите. Кръчмата имала това име сред местните жители, защото навремето била собственост на Румен Милионера. Той пък бил ударил печалба от тото 2, която така и не успял да си изхарчи, защото по-късно загинал при катастрофа. Приживе двама от неговите работници били Севдалин и Марин. След смъртта му те взели кръчмата и решили да я разработят. Вече имали едно заведение в центъра на селото, точно до пътя за Пампорово. Именно там се запознали с жертвата си Венцислав и успели да го уговорят да инвестира пари за ремонта на втората крайпътна кръчма, си спомнят хората в Нареченски бани. Срещата на тримата във фаталния 21 март 2018г. била именно в „Механата на милионера”. Спорът къде са парите и защо кръчмата не работи между Венцислав и Севдалин бързо прераснал в ръкопашен бой, в който се включил и синът Марин. Венцислав бил повален на земята с удари по главата и след като паднал на земята, бащата и синът го хванали за краката и го издърпали в съседно помещение. Уж бутафорната камера заснела всичко до момента, в който Севдалин с Марин дърпали за краката все още живия Венцислав, за да го извлекат към съседна на общото помещение стаичка. Там единият държал жертвата си за краката, докато другият го удрял до смърт по тила с тъпата част на брадва. Три силни удара са били достатъчни, за да бъде разбит черепът и мъжът да спре да диша. Извършител на престъплението е Севдалин Боюклиев, считат от прокуратурата. Самият той обаче отричал да е убивал съдружника си. За сметка на това обаче синът на Севдалин от първия му брак – Марин, направил пълни самопризнания. Той разказал на разследващите как баща му е убил Венци от София, но твърдял, че не знае къде, след престъплението, е брадвата. Според съдебно-медицинската експертиза софиянецът е починал от 3 черепно-мозъчни травми, едната от които била по-голяма в тила. Именно тя довела до настъпването на смъртта. След убийството Севдалин и Марин Боюклиеви се опитали да прикрият следите си. Те първо овързали с найлонова торбичка главата на убития, като на шията я завързали с въже. След това завили тялото му в завеса от заведението и пак го овързали с въже. После опаковали мъртвеца пак в найлон, който отново завързали здраво с въже. Натъпкали го в голям бидон, който затворили с метален капак от шахта за тежест и отново всичко овързали с въже. Превозили бидона с трупа до пътя над село Косово и го захвърлили в река Чепеларска. Именно оттам на 26 март т.г. с помощта на водолази трупът бил изваден. Бащата и синът изгорили окървавените си дрехи, а подът в кръчмата почистили с кислол. Другите дрехи изпрали, а остатъците от материалите, с които опаковали тялото, изхвърлили. До разплитането на убийството се стигнало, след като роднини на Венцислав Младенов се опитвали от 21 март 2018г. да се свържат с него многократно, но мобилният му телефон бил изключен. Хората знаели, че това не е присъщо на Венци и се притеснили. Те подали сигнал в столичното 9-то РУП и мъжът бил обявен за общонационално издирване. Роднините имали информация, че Венцислав отишъл в Нареченски бани за среща със Севдалин Боюклиев. След като уведомили полицията за изчезването му, те отишли до кръчмата след селото и успели да намерят камерата. Тя била свалена от стената, където преди това Венци я инсталирал и захвърлена в помещение със строителни отпадъци. Роднините я открили, взели и закарали в София, където кодовете й били разчетени от специалист и записът бил свален. След като изгледали видеото, те подали сигнал в полицията, откъдето започнали да разследват евентуално убийство. От видеокадрите ясно се виждало и чувало как Венцислав и Севдалин се сбиват, как се намесвал синът Марин и как после безжизненият човек бива влачен за краката до съседната стая. Бащата и синът не подозирали, че камерата е записвала и не знаели, че голяма част от престъплението им е било документирано с картина и звук. Бащата и синът са обвинени от прокуратурата за убийство в съучастие, за което ги грози затвор от 10 до 20 години. Срокът на разследването е до 30 март, но може да бъде удължен, уточниха от държавното обвинение. След миналия август, когато за последно са искали безуспешно от съда да бъдат пуснати на свобода, Боюклиеви не са подавали нови молби до Съдебната палата за изменение на мерките им за неотклонение.  ", "date": "2019.03.04", "title": "52 бона дълг в основата на бруталното убийство в Нареченски бани"}
{"url": "https://www.monitor.bg/bg/a/view/katrin-manoilova-pod-vypros-za-svetovnoto-po-shorttek-u-nas-158807", "text": "Катрин Маноилова пропусна днешната първа тренировка на националния отбор на България по шорттрек в \"Арена Армеец\" преди световното първенство, което започва на 8 март в столицата. Младата ни звезда е паднала по време на тренировка в събота сутринта в Зимния дворец и има травма на главата. Тя е била два дни в болница заради малък хематом, но днес е била освободена и дори се появи в \"Арена Армеец\" в края на тренировката на тима. Утре Маноилова ще премине още един скенер на главата, след което ще стане ясно дали ще може да участва на световното първенство. Ако Маноилова не може да участва на шампионата на нейно място в индивидуалния отбор вероятно ще бъде включена Лилия Джустрова, но България няма да може да стартира при щафетите жени на 3000 метра.", "date": "2019.03.04", "title": "Катрин Маноилова под въпрос за световното по шорттрек у нас"}
{"url": "https://www.monitor.bg/bg/a/view/45-bona-na-godina-za-visshe-v-anglija-v-danija-3-pyti-po-malko-temata-158820", "text": "Пред последните десет години средно между 8000 и 10 000 българи избират да следват в чужбина. Таксата, сумата за общежитие или квартира, както и джобни за храна варира в различните части на Европа. Най-скъпо ни излиза най-желаната от БГ студентите страна – Англия, където родителите трябва да броят поне 45 000 лв. за година. В Дания образованието е безплатно, но за да успяват да преживяват нашенци, трябва да могат да си подсигурят поне 1/3 от сумата за Острова – 13 500 лв. Това сочат сметки на „Монитор“ на база „Финансов наръчник на кандидат-студента“. Независимо от специалността в най-желаната дестинация Англия таксата за обучение и фиксирана – ‎£ 9250 или 21 044 лв. Най-голямата БГ общност е в Ковънтри, където средният седмичен наем е ‎£ 153 или 348 лв. Това означава, че на месец нашенци трябва да приготвят по ‎£612 или 1393 лв. ако си намерят къща, която да делят. Седмично тя излиза около ‎‎£80 или 182 лв. Това означава, че наемът на къща за месец излиза 2 пъти по-евтино от общежитие – 728 лв. Така ако приемем, че студентът прекарва цялата година там, то за общежитие ще плаща по 16 716 лв, а за къща 8736 лв. „Първата година препоръчваме студентът да живее на общежитие, защото се адаптира по-лесно, а и не се занимава със сметки“, обясни консултантът в „Интеграл“ Стефка Златева. Според наръчника Това са между 5460 - 9228 лв. годишно. Ако студентът е почитател на баровете и забавленията, със сигурност ще му се наложи родителите му да заделят по-солидна сума. Така сметките показват, че за година в Англия родителите трябва да предвидят около 45 000 лв. И тази година обаче студентите имат възможност да се възползват от пълното кредитиране на образованието си и да мислят само за битови сметки. Въпреки завишените критерии последните години Дания също остава сред търсените страни с безплатното образование, което предлага. В скандинавската страна обаче стандартът на живот е сравнително висок. За квартира или общежитие студентите трябва да подготвят между €250 (488 лв.) и €550 (1075 лв.), като най-скъпо е в столицата Копенхаген. Месечните им разходи пък варират между €320 (625 лв. и €550 (1075 лв.). Така за година на родните студенти са им необходими между 13 500 и 26 000 лв. Допълнителна възможност пред тях е почасовата работа.", "date": "2019.03.04", "title": "45 бона на година за висше в Англия, в Дания - 3 пъти по-малко (ТЕМАТА)"}
{"url": "https://www.monitor.bg/bg/a/view/revizor-yt-na-nina-dimitrova-vliza-v-siti-mark-art-centyr-158806", "text": "След два изключително успешни сезона в Сатиричния театър отличеният с 4 статуетки „Икар“ и още 5 престижни национални награди спектакъл „РевизорЪт” по Гогол влиза в афиша на театър „Кредо”. Премиерните представления са на 17 и 19 март от 19.30 ч. на сцената на Сити Марк Арт Център (бившето кино „Левски“). Основателката на „Кредо“ Нина Димитрова постави „РевизорЪт” през 2017 г. със своите студенти от НАТФИЗ и даде летящ професионален старт на младите таланти, които зашеметиха публиката със своето завладяващо артистично присъствие. Сега дяволски смешната история за нищожността на нищожните хора се завръща на ново място в същия състав, заредена със същата жизнерадост и човеколюбив смях. Участват актьорите Шахин Шехзен, Антоан Петров, Денис Хаят, Павел Емиров, Елица Костова, Мирела Карабанчева, Славена Ангелова, Атанас Апостолов, Давид Крумов, Димитр Несторов, Мартин Христов, Воил Велев.", "date": "2019.03.04", "title": "„РевизорЪт” на Нина Димитрова влиза в Сити Марк Арт Център"}
{"url": "https://www.monitor.bg/bg/a/view/avtoservizi-chakat-hiljadi-sled-falita-na-olimpik-158818", "text": "Потърпевшите от застрахователната компания „Олимпик” са отчаяни от постоянно отлаганите съдебни дела. Стартът на ликвидацията на фалиралата компания и назначаването на ликвидатор се отлага вече десетина пъти. Поредното съдебно заседание в Никозия е насрочено за 8 март. Пари чакат не само клиенти и пострадали в инциденти с участието на застраховани коли. Сред потърпевшите от фалита са и доверени автосервизи, които са ремонтирали коли за застрахователя. Само в Бургас те са 11. Само един от тях е „назад” с около 15 000 лв., за които има всички необходими документи. В резултат шестимата работници на обекта вече са станали четирима. „Не сме предприели да завеждаме дела към никой по простата причина, че всеки казва: „Няма как да си вземете парите към този момент”, споделя управителят Стоян Георгиев. Парадоксално, но сервизите са платили данъците за парите, които не се знае дали някога ще видят. Делата в съда в Никозия се отлагат с различни доводи, като оспорват дори избора на ликвидатор. Самият той обясни пред bTV, че дори да стартира ликвидацията, ще минат години.", "date": "2019.03.04", "title": "Автосервизи чакат хиляди след фалита на „Олимпик”"}
{"url": "https://www.monitor.bg/bg/a/view/bydeshta-farmacevtka-spasila-baba-stanka-ot-gorjashtata-kyshta-v-sovoljano-158787", "text": "21-годишната бъдеща фармацевта Михаела Стоянова успя да спаси 67-годишната Станка Терзийска от горящата й къща в кюстендилското село Соволяно. Ден след геройството, което проявиха Михаела и нейният приятел Антонио, те отново се върнаха до дома на баба Станка. Срещата между младежите и възрастната жена премина повече от мило. „Първото нещо, което направих, като видях баба Станка беше да я прегърна. Радваме се, че успяхме да помогнем на един човек, изпаднал в беда“, разказа Михаела. Момичето е студента в 3-ти курс в специалността „Фармация“ в Софийския университет. Не напразно е избрала тази специалност, тъй като  иска да е в помощ на хората. „В момента съм се отдала на ученето. Приятелят ми Антонио /28 г./ работи в ЧЕЗ. Двамата живеем в София и във всеки удобен момент идваме до Соволяно, откъдето е моята майка. Обожаваме селцето и спокойствието, което ни носи“, разказва още Михаела. 67-годишната баба Станка пък през цялото време не спираше да благодари на младежите. „Много съм благодарна на тези деца, ако не бяха те всичко щеше да изгори. Хората е така си минаваха покрай горящата ми къща и никой не спре да помогне. Вярвам в доброто, но - не всеки би помогнал в такъв момент. Човек просто трябва да имаш сърце, а тези деца имат огромни при това“, обясни развълнувана Станка Терзийска. 21-годишната Михаела и 28-годишният й приятел Антонио се превърнаха в истински герои, след като с голи ръце потушиха пожар в къщата на трудноподвижната жена. „Докато носехме кофи с вода, за да потушим пожара през улицата преминаха поне 5 автомобила. Никой не спря да ни помогне въпреки, че ги викахме“, обяснява още Михаела. Благодарение на бързата реакция на младежите е спасен живота на 67-годишната Станка Терзийска, както и цялостното опожаряване на дома й. „Добротата трябва да се цени и да се поощрява, особено при младите хора, защото те са нашето бъдеще. Обмислям вариант, по който да ги възнаградя и това ще стане съвсем скоро“, каза кметът на село Соволяно Пламен Илиев.", "date": "2019.03.04", "title": "Бъдеща фармацевтка спасила баба Станка от горящата къща в Соволяно"}
{"url": "https://www.monitor.bg/bg/a/view/bg-madof-s-vtori-opit-da-falira-zavoda-v-parachin-158815", "text": "Укриващият се в Белград банкер беглец Цветан Василев прави втори опит да фалира сръбската фабрика за стъкло в Парачин. След като първия път плановете му да доведе умишлено завода до фалит бяха секнати от Търговския съд в Крагуевац, сега БГ Мадоф прави поредна стъпка в тази посока. За аферата на БГ Мадоф съобщи сръбското издание „Вечерне новости“. Според публикацията след спирането на процедурата по несъстоятелност заводът е възлагал големи надежди на оздравителен план, който бил предложен на Търговския съд в Крагуевац. Този план защитавал фабриката от принудителни вземания. Веднага след като бил предложен начин за спасяването на завода, обаче големите кредитори, сред които и „Сърбиягаз“, се обявили против и внесли жалба срещу защитата от принудителни вземания. Жалба внесла и близката до БГ Мадоф „Вексилум Балкан“. обаче довело до оставките на председателя на Надзорния съвет на фабриката Милорад Пушица и члена на НС Светозар Църногорац. По-рано това направил и Душан Адамович. Така Надзорният съвет на практика останал само с двама членове, което направило функционирането му невъзможно. Единият от тях е Зоран Вучкович, а другият – българинът Георги Маджаров, който изобщо не се е появявал във фабриката. Сръбското издание направило опит да разговаря с генералния директор Небойша Богданович, който не бил открит за коментар. В Търговския регистър обаче е публикувано решение, с което на Богданович му се отказва промяна в Надзорния съвет. Мотивите са, че не е приложено решение на съвета, нито пък оставките, които не е ясно кой ще приеме, тъй като общо събрание на акционерите не се провежда. Веднага след стъпването на БГ Мадоф в сръбската фабрика за стъкло в град Парачин пътят на завода тръгва надолу. И в Сърбия Василев умело прилага отработените схеми от КТБ и се опитва да извлече максимална полза за себе си. Въпреки желанието на банкера беглец да приключи завода в Парачин, преди Коледа Търговският съд в Крагуевац и да я „обезкости“, след като го загроби със задължения. Връзката на Василев със завода започва още през 2006 г., когато контролираната от афериста българска компания „Рубин“ купува фабриката. При покупката на завода инвеститорът се задължава да вложи 25 млн. евро. Намеренията обаче се разминават с действителността. Така през 2009 г. се налага държавата да се намеси, за да спаси фабриката. Това се случва чрез превръщането на дълга на Василев от 35 млн. към „Сърбиягаз“ в капитал. По този начин сръбската държава става мажоритарен собственик в Парачин, а малък пакет остава в „Рубин“. През пролетта на 2017 г., след няколко години на агония и не един и два протеста на работниците заради забавени заплати и риск от затваряне заради натрупани борчове, срещу завода за стъкло в Парачин стартира процедура по обявяване в несъстоятелност. Искът е внесен в Търговския съд в Крагуевац от дружество, твърдящо, че „Стаклара“, както е известна фабриката в региона, му дължи 47 млн. евро. То се казва „Вексилум Балкан“ и е регистрирано само три месеца преди да внесе иска, като остава мистерия по какъв начин се е превърнало в кредитор на фабриката за стъкло. Още при появата на новината за поисканата от нея несъстоятелност тръгват слухове, че зад нея Именно това е и първият опит на БГ Мадоф да фалира завода. Скоро след това подозренията са изречени публично и от подалия наскоро оставка председател на Надзорния съвет на завода Милорад Пушица, който заявява в прав текст, че документите за процедурата по несъстоятелност са били фалшифицирани. Прокуратурата стартира разследване за организирана престъпна група, съставена от бивши шефове и членове на надзора на „Стаклара“, в това число и срещу Цветан Василев, а в сръбски медии излизат серия от публикации, в които се посочва, че банкерът е закупил завода, за да пере пари, както и че е източил през фабриката милиони евро. В края на 2018 г. Пушица съобщи и че заводът ще заведе дело срещу Цветан Василев за пропуснати ползи именно заради производството по несъстоятелност и фалшивия дълг от 47 млн. евро към „Вексилум Балкан“. Както и при първия опит на БГ Мадоф да фалира завода, така и сега съдбата на сръбската фабрика за стъкло в Парачин остава в ръцете на Търговския съд, който съвсем скоро трябва да се произнесе по жалбите на кредиторите и по оздравителния план.", "date": "2019.03.04", "title": "БГ Мадоф с втори опит да фалира завода в Парачин"}
{"url": "https://www.monitor.bg/bg/a/view/sled-skandala-v-petrich-mitropolit-serafim-gotov-da-izslusha-horata-na-pop-angel-158819", "text": "Неврокопският митрополит Серафим заяви готовност за приеме и изслуша хората, които вдигнаха скандал и прекъснаха Литургията в неделя в Петричката черква заради уволнения поп Ангел Кочев. Това стана ясно от негово изказване. „Никой не ги гони от храма, има начини те да изразят своето несъгласие. Никой не е казал, че те няма да бъдат чути“, заяви Неврокопският митрополит Серафим по повод протестите на миряни там пред БНР. Гняв и дори сцени на насилие помрачиха празника на 3 март, след като вярващи осуетиха опита на новия архиерейски наместник – отец Павел, да отслужи богослужение в църквата „Света Богородица“ и поискаха да бъде върнат старият - отец Ангел Кочев. Някои заплашиха, че няма да се върнат в храма, докато не стане това. Митрополит Серафим очаква разговор и среща с отец Ангел и всеки, който би пожелал от енорията, като добави, че „напълно разбира чувствата и настроенията на хората. „Той ме е провокирал с конкретни свои действия, за което аз съм му изпратил писмо, в което го уведомявам за повода за това решение. Причините са доста повече, в годините назад“, каза в отговор владиката.", "date": "2019.03.04", "title": "След скандала в Петрич: Митрополит Серафим готов да изслуша хората на поп Ангел"}
{"url": "https://www.monitor.bg:443/bg/a/view/boksiorkite-specheliha-4-medala-ot-riga-158801", "text": "4 медала спечелиха 4-те ни млади боксьорки, които участваха на II международен турнир „Женска боксова купа на Рига”. Със сребърните отличия се окичиха Еми-Мари Тодорова (48 кг), Горяна Стоева (57) и Мелис Йонузова (64), а Аслъхан Мехмедова остана с бронз при 60-килограмовите.  На финала при най-леките Тодорова отстъпи с 1:4 съдийски гласа пред Юлиа Демяненко (Укр). Стоева загуби спора за титлата с 0:5 от Аманда Милер от Латвия, а датчанката Дите Фрошолм бе предпочетена пред Йонузова с 3:2 гласа.", "date": "2019.03.04", "title": "Боксьорките спечелиха 4 медала от Рига"}
{"url": "https://www.monitor.bg:443/bg/a/view/77-mln-lv-izharchihme-za-3-mart-158811", "text": "Около 77 млн. лева са похарчили българите през почивните дни за 3 март. Това коментира пред „Монитор“ директорът на Института за анализи и оценки в туризма. 280 000 са били пътуванията. От тях 60 000 са излезлите в чужбина, главно в съседните страни Гърция, Македония, Сърбия, Румъния. „Но голяма част са предпочели България, и то най-вече хотели в планинските курорти, които предлагат балнео, СПА и уелнес. Също така видяхте, че стотици хиляди българи заложиха на културен туризъм - близо до родните си места. Най-много се изкачиха на връх Шипка, като според данни на организаторите 50 000 души са посетили паметника. Много хора се събраха в големите градове - Плевен, Стара Загора, Бургас, Шумен, където се проведоха тържества“, коментира Драганов. Най-предпочитани са били двудневни и тридневни пакети в планината и спа хотелите. В същото време става ясно, че близо 10 000 туристи повече са посетили зимните ни курорти. „Това потвърждава тезата ни за Брекзит, че колкото повече обедняват англичаните, толкова по-добре за нас. Причината е, че търсят нискобюджетни дестинации“, каза още Румен Драганов.", "date": "2019.03.04", "title": "77 млн. лв. изхарчихме за 3 март"}
{"url": "https://www.monitor.bg:443/bg/a/view/pamet-za-prodan-158809", "text": "Ноември 1983 година. Местните медии в Шумен - радиоточката и органът на ОК на БКП \"Шуменска заря\", излизат с приоритетно заглавие: \"Нов герой на социалистическия труд\". Трудовият \"Оскар\" на НРБ - \"Златна звезда\" с указ 3508 на Държавния съвет на НРБ, отива при Симеон Трендафилов Цветков, зидаро-кофражист в строителни войски в Шумен. За постижението в броя си от 19 ноември пише и вестник \"Народна армия\". В ония времена наред с паричната премия, а може би по-важно и от нея са авторитетът и признанието на наградения, с героите се срещат пионери, за тях пишат очерци, в семействата си са хора за пример. \"Зарята\" издава обаче започналия процес на девалвация на отличията, пише \"нов герой\", а партията и правителството произвеждат герои почти през ден. До падането на комунизма в България само в Шумен носителите на златни звезди на \"герой на социалистическия труд\" са 39 - от животновъда Пеньо Делев от Кочово, през строителния бригадир Никола Груев и ковача от КТА \"Мадара\" Лазар Кабаджов до многомашинничката в тютюневия комбинат Йорданка Попова и директорката на комбината Добра Иванова. И последният герой на соцтруда в Шуменско си отиде преди повече от 15-20 години, а имената на част от лауреатите на ордени и медали оживяват отново във виртуален живот по аукциони от Варна до Лондон. \"Тенекийките\", носени някога с гордост на 1 май, сега са само реликви с колекционерска или сувенирна стойност. Така за \"Златната звезда\" на бай Симеон продавач в eBay e определил цена от 1100 паунда. Че и дава 60 дни на потенциалния клиент да върне ордена, в случай че купувачът размисли. Старият майстор, ако гледа отнякъде, може поне да е горд, че звездата му от чисто злато и тегло 15 грама с лентата е от най-скъпо оценените из шепите медали и ордени, които са пуснати за продан. Продавач в случая е испански аукцион от Жирона (Херона), а за пътищата, по които отличието е стигнало до Каталуния можем само да чертаем догадки. Не знам дали сте присъствали на събарянето на стари къщи, в които отдавна няма нито стопани, нито наследници. Тухли, кирпич, керемиди и бетон затрупват жакардови покривки и мукавени куфари, пълни със снимки, останали в къщата, когато всичко по-ценно е изнесено. Хиляди спомени, въздишки, сълзи и емоции потъват в прашен облак, за да ги натовари малко по-късно багерът във вид на хомогенна смес в някой самосвал и да ги погребе на близкото строително сметище. В известен смисъл отличията, които забелязваме по търгове и аукциони у нас и в чужбина, са като елементи от една такава къща за събаряне, общият дом на нашето минало, което няма нито стопанин, нито наследници. На търг отиват медали за храброст, ордени и спортни отличия, които събрани на едно място представляват индивидуалната и колективна памет на България. Памет за продан. Без стопани и без наследници.", "date": "2019.03.04", "title": "Памет за продан"}
{"url": "https://www.monitor.bg:443/bg/a/view/krasotite-na-matera-gostuvat-s-fotoizlojba-v-plovdiv-158804", "text": "Фотоизложба „Матера – нюанси“, организирана от Италианския културен институт у нас и общински институт Старинен Пловдив, се открива в сряда в Града на тепетата. До 2 април в Балабановата къща ще бъдат експонирани 30 фотографии на Дениз Мацарела, направени в емблематичния каменен град Матера, който, заедно с Пловдив, е европейска столица на културата за 2019 г. „Матера – нюанси“ побира в себе си едно въображаемо и същевременно много истинско пътуване. Акцентът не е поставен върху човека и неговите дела – главни герои са сградите с безкрайните си геометрични форми, които извикват спомена за Питагор – виден жител на античната Матера. Прогонен от тирана на родния му остров Самос, великият математик и философ е завършил живота си в Метапонтум – гръцка колония в Южна Италия, в чиято някогашна територия се намира и днешният град. На вернисажа, който ще се състои в сряда от 18.00 ч., ще присъстват авторката на фотографиите – Дениз Мацарела, посланикът на Италия в България Стефано Балди и директорът на Италианския културен институт в София Луиджина Педди, които ще открият официално изложбата. Експозицията е придружена от фотографски конкурс, който трябва да увековечи красотата на Пловдив и богатството на неговото културно-историческо наследство. Подробностите за участие ще бъдат съобщени на самото откриване. Награждаването на победителите в конкурса – автори на най-добрите кадри от нашата културна столица, ще се състои на 4 юни, също в Балабановата къща. Изложбата „Матера – нюанси“ е част от календара на „Пловдив – европейска столица на културата 2019“.        ", "date": "2019.03.04", "title": "Красотите на Матера гостуват с фотоизложба в Пловдив"}
{"url": "https://www.monitor.bg:443/bg/a/view/vyvejdat-danyk-na-pusteeshti-sgradi-pametnici-na-kulturata-158817", "text": "Собственици на сгради - паметници на културата, в момента са освободени от данък. В бъдеще обаче те ще плащат, ако не поддържат имота си в добро състояние. Това ще стане, ако бъдат приети промени в Закона за паметниците на културата, предложени от работна група в столичната община. Пред Нова телевизия зам.-кметът Тодор Чобанов обясни, че проектът е изпратен за обсъждане в националното сдружение на общините. В него се предлага общината да прави ремонт на стари сгради в риск. Ако собственикът не плати, сградата ще се ипотекира. После банката може да обяви публична продан или да вземе други мерки. Чобанов уточни, че в случая не става дума за конфискация. \"Не е справедливо обществото да плаща за това, че общината ще бъде принудена да извърши ремонт, за да спаси дадена сграда. Справедливо е тази тежест да падне върху собственика, който има задължението да бъде добър стопанин, а това важи особено когато този обект е значим и за културното наследство\", каза Чобанов. Той увери, че общината има готовност да направи всичко възможно да спаси обектите, които имат културно-историческа стойност. Заместник-кметът обясни, че сегашната процедура е неработеща. „Сега законът казва, че за да пристъпим към действие и да наложим ипотека, чрез която да се изплати ремонтът, единственият начин е най-малко три пъти да сме глобили вече собственика, а всяка от тези глоби означава едно дългогодишно дело, което поставя сградата на допълнителен риск. За съжаление, въпреки че проблемът често е очевиден, съдът много често уважава мотивите на собствениците. Така че ние трябва да намерим механизъм, който да ни позволява бързо и лесно да провеждаме тази процедура”, обясни той. Предвидено е да се създаде и регистър „Наследство в риск”, който всяка община да го води. В София проблемните сгради са около 5% от 800 сгради с единичен статут. Той ще бъде публичен и всеки ще може да види кои са те и кои ще бъдат глобявани, санкционирани и на кои ще се налагат ипотеки. „Освен това е предвидено и разширяване на правомощията на кметовете, за да могат да обжалват при сваляне на статутите”, обясни Чобанов. Там, където е наложена ипотеката, банката ще може да обявява публични продажба на сградите, обясни заместник-кметът и уточни: „Не става дума за конфискация, не става дума за собственост на общината, а става дума да не плаща обществото за нечия небрежност и безотговорност. Тази ипотека ще тежи на собственика, а не на обществото”.", "date": "2019.03.04", "title": "Въвеждат данък на пустеещи  сгради – паметници на културата"}
{"url": "https://www.monitor.bg:443/bg/a/view/mladoci-vyzrajdat-spomeni-na-legendarni-aktiori-158803", "text": "Едва ли в актуалния афиш има по-подходящо представление, което да открие тазгодишния Софийски театрален салон, предшестващ връчването на наградите „Икар“, от документалния спектакъл „Апарт“, който на 18 март в театър „Азарян“ в НДК ще даде знак за начало на 10-дневния показ на номинираните постановки. Проектът, в чиято основа са автентични разкази и интервюта на някои от доайените на родната сцена, включени в книгата „Артисти със сребро в косите“, е реализиран с подкрепата на програма „Култура” на Столична община и Министерство на културата. Спектакълът е режисьорски дебют на Илко Ганев – възпитаник на проф. Красимир Спасов, а подборът на текстовете е на актрисата Людмила Сланева-Локо. „Апарт“ е театрален термин, с който се обозначават думи на персонажа, произнесени настрани, отправени не към партньор на сцената, а към зрителите. „Апарт“ може да е и форма на монолог, която се превръща в пряк диалог с публиката, срутвайки символично прословутата „четвърта стена“. В новото камерно пространство на театър „Азарян“ излизат шестима талантливи млади актьори – Антъни Пенев, Бориса Сарафова, Димитър Крумов, Надя Керанова, Петя Бончева и Севар Иванов. Компания на подиума им правят единствено 6 високи бар-стола и микрофони на стойка. Въпреки това Участниците играят модерно и атрактивно, без приповдигнатостта и патоса от времето на техните герои. А те са ни-повече, ни по-малко Жоржета Чакърова, Емилия Радева, Гинка Станчева, Стефан Илиев-Чечо, Меглена Караламбова, Виолета Бахчеванова и Васил Стойчев, Гергана Кофарджиева, Ицко Финци, Красимира Казанджиева, Иван Налбантов, Стефан Германов, Мария Стефанова и още, и още... Извън споменатата книга са няколко откровения на великия Наум Шопов, изповядани пред Георги Тошев в друга книга, „Личен разговор“. Визуалната среда също е модерна, „мултимедийна“, благодарение на Владислав Илиев и видеата на Павел Павлов, в които част от възрастните актьори лично ни доверяват своите признания, оформили тъканта на представлението. Някои от тях са представени по-подробно, други по-бегло, зрителите ще разпознаят някои от тях по думите им още преди изписване на името, други – не. Същото е и с младите артисти, които им вдъхват живот в мига: някои са вече познати на зрителя, други – не толкова, особено когато лицата им на моменти остават в сянка. Но сякаш на този спектакъл: макар той да се гради на реални имена и събития, някои от тях прелюбопитни, екипът като че ли си поставя друга задача с него – глобалната картина на театралната мистерия, изведена до символ на един щастливо обсебващ посветилите му се свят. Разбира се, в спектакъла става дума и за съответните големи режисьори, осветили пътя на бележитите ни артисти, за първите, често комични стъпки в кариерата им, за куриозните случки пред камерата, на сцената или зад кулисите, които влизат във фолклора на професията, за жестовете на себераздаване и отказ от личен живот, за смехотворните понякога отношения с по-наивния зрител. Всичко това сглобява картината на живота във и за театъра, от чиято „зараза“, става ясно още в началото, никога и на никаква цена няма спасение. И точно в нея актьорите с мисия са спасени. „Апарт“ е дълбок поклон и любовна целувка; модерен спектакъла за традицията, скрепяващ връзката между творческите поколения.", "date": "2019.03.04", "title": "Младоци възраждат спомени на легендарни актьори"}
{"url": "https://www.monitor.bg:443/bg/a/view/bylgarskijat-himn-pod-palkata-na-andre-rijo-sybra-nad-45-000-gledanija-v-you-tube-158805", "text": "Клипът с изпълнението на българския химн от оркестъра на Андре Рийо, дирижиран от самия маестро, събра близо 45 500 гледания в YouTube за няколко дни. Записът е направен като специално поздравление към българската публика в студиото на холандския виртуоз в Маастрихт, където той репетира с 60-те музиканти от своя оркестър „Йохан Щраус” - най-големия частен оркестър в света. „Аз и моят оркестър сме много щастливи да се върнем за концерти в София през юни. Ето защо приготвихме това за вас!“, заяви Краля на валса в навечерието на националния ни празник 3 март. Многонационалният състав на хора успешно се справя с непознатия за тях български език и думите на най-гордата българска песен. Андре Рийо ще застане отново под светлината на прожекторите за концерти на 8 и 9 юни в зала „Арена Армеец“. Припомняме, че първа цигулка в редиците на неговия оркестър е българката Кремена Минева, която свири с гениалния диригент и цигулар вече близо четвърт век.", "date": "2019.03.04", "title": "Българският химн под палката на Андре Рийо събра над 45 000 гледания в YouTube"}
{"url": "https://www.monitor.bg:443/bg/a/view/bjalata-ptica-na-bta-kacna-na-ramoto-na-kmeta-na-vidin-158794", "text": "С отличието на Българска телеграфна агенция \"Бялата птица\" за значим обществен принос във Видин беше награден кметът на община Видин Огнян Ценков. \"Не една, а цяло ято \"Бели птици\" трябва да дадем на кмета на Видин Огнян Ценков. Видин е вече университетски град, благодарение на усилията на градоначалника Огнян Ценков. Липсата на академично присъствие през годините тук беше осезаема. Сбъдна се една стара мечта на видинчани, беше отворен един нов прозорец със създаването на филиал на Русенския университет\", каза генералният директор на БТА Максим Минчев, който връчи наградата на церемония в Регионалния пресклуб на БТА.  Във видинския филиал на Русенския университет учат повече от 450 студенти. През последните три години от мандата на Ценков бяха възродени и културните фестивали, за трета година в града ще се проведе Фестивал за опера и балет. От началото на своя мандат кметът на Видин всеки месец дарява лични средства за благотворителни каузи, подпомага самотни и талантливи деца, възрастни хора, спортисти и др. По проект на община Видин предстои да бъде възстановена сградата на Синагогата, която е на 125 години. \"Радвам се, че мога да споделя този момент с всички вас, защото \"Бялата птица\" символизира надеждата, вярата в доброто\", каза при получаването на наградата Огнян Ценков. На церемонията по връчването на наградата \"Бялата птица\" в Регионалния пресклуб на БТА във Видин присъстваха Видинският митрополит Даниил, областният управител Албена Георгиева, зам.-кметовете на Видин Цветан Асенов и Венци Пасков, народните представители от Видинска област Владимир Тошев и Росен Живков, генералният директор на БНР Александър Велев, представители на политически партии, държавни институции, медии и граждани. Досега носители на наградата \"Бялата птица\" през годините са - \"Лайънс клуб\" Видин, \"Видахим\" в лицето на Борислав Лоринков, епископ Поликарп, кметът на Монтана Златко Живков, игуменът на Троянския манастир - епископ Сионий, дамските Инер Уил клубове - дистрикт 248 България, доц.Борислав Великов и Александър Александров, кмет на община Ружинци. Сребърната статуетка \"Бялата птица\" е дело на българския скулптор Александър Пройнов - АПЕР.", "date": "2019.03.04", "title": "\"Бялата птица\" на БТА кацна на рамото на кмета на Видин"}
{"url": "https://www.monitor.bg:443/bg/a/view/aleks-georgiev-sys-slujeben-gol-ot-ovechkin-v-nhl-158802", "text": "Вратарят с български корени Александър Георгиев направи 37 спасявания, но „НЙ Рейнджърс“ загуби домакинството си на носителя на купа \"Стенли\" „Вашингтон“ с 2:3 след изпълнения на дузпи. Александър Овечкин донесе победата на шампионите без дори да вкара шайбата в мрежата в четвъртата серия от наказателните удари, след като Георгиев изпусна стика си и непозволено блокира опита за изстрел на звездата на гостите. След разглеждане на ситуацията на видео съдиите прецениха, че действието на стража е умишлено и столичани получиха служебен гол, който им донесе успеха.  НЙ Айлъндърс - Филаделфия 1:4, Лас Вегас - Ванкувър 3:0, Анахайм - Колорадо 2:1, Флорида - Отава 2:3, Кълъмбъс - Уинипег 2:5, Минесота - Нешвил 2:3 след дузпи, Сан Хосе - Чикаго 5:2.", "date": "2019.03.04", "title": "Алекс Георгиев със служебен гол от Овечкин в НХЛ"}
{"url": "https://www.monitor.bg:443/bg/a/view/mavrodieva-naredi-bylgarija-v-top-10-na-evropa-158792", "text": "Титлата на Радослава Мавродиева на гюле нареди България на десето място в класирането по медали на европейското първенство по лека атлетика в зала в Глазгоу. Мавродиева триумфира навръх националния празник с личен рекорд от 19,12 м и донесе първо злато на страната ни от континентален шампионат на закрито от 2005 г., когато Ивет Лалова спечели спринта на 200 м. Това беше и единственото отличие за България от състезанията на Острова, като страната стана една от 14-те с еврошампиони в шотландския град. Победител в класирането по медали е Полша с 5 златни и 2 сребърни. Домакинът Великобритания взе най-много отличия - 12, но остана втори в общото подреждане с 4 златни, 6 сребърни и 2 бронзови. Испания завърши на третото място с 3 златни, 2 сребърни и 1 бронзов. Полша стана първенец по медали, благодарение на златото на женската си щафета в бягането на 4х400 м, където техните атлетки изпревариха квартета на домакините. Преди това щафетата на Белгия очаквано триумфира при мъжете с резултат от 3:06,27 мин. С втори пореден златен дубъл от еврошампионати в зала си тръгна местната любимка Лора Мюър. Към златото си на 3000 м тя прибави и това на 1500 м, както бе и преди 2 г., като сега зарадва публиката с категорична победа с време 3:44,39 мин. Това не успя да се случи при мъжете, където подобен опит направи 18-годишният норвежец Якоб Ингебригтсен. След златото на 3000 м, най-малкият от тримата братя бегачи остана втори на 1500 м, изпреварен с 0,38 сек. от полския ветеран Марчин Левандовски (3:42,85 мин.). Фаворитките в скоковете на височина и на дължина – Мария Ласицкене и Ивана Шпанович, спечелиха очаквано титлите. Действащата световна и европейска шампионка на открито Ласикцене прибави втора титла на закрито след 2015 г., като преодоля летва на височина 201 см. Шпанович (Сър) пък спечели трета поредна евротитла в зала, като се приземи на 6,99 м в скока на дължина, изравнявайки най-добрия резултат в света за сезона. Рускинята Анжелика Сидорова триумфира в овчарския скок при жените с 4,85 м, а олимпийската шампионка от Рио и защитаваща титлата си от Белград 2017 Екатерина Стефаниди (Гър) остана 4-а със само един успешен опит на 4,65 м.", "date": "2019.03.04", "title": "Мавродиева нареди България в топ 10 на Европа"}
{"url": "https://www.monitor.bg:443/bg/a/view/dnsk-zatjaga-kontrola-s-novi-direkcii-v-oblastnite-gradove-158813", "text": "Промени в Дирекцията за национален строителен контрол предвиждат откриването на регионални служби във всеки областен град за подобряване надзора по места в страната. Целта е хората, които живеят на територията на дадена област, да имат непосредствен контакт със структурите на ДНСК, съобщиха от регионалното министерство. Предлагат се и промени, които предвиждат създаване на нова дирекция \"Въвеждане в експлоатация и консултанти\". Тя ще контролира дейността на лицата, упражняващи строителен надзор, ще подпомага началника на ДНСК при издаване на удостоверения или отказ от издаване на удостоверения за вписване в регистъра за упражняване на дейността консултант, както и при изпълнение на неговите правомощия за предсрочно прекратяване действието на издадените удостоверения. Над 5000 проверки за безопасност на строежите извърши Дирекцията за национален строителен контрол през 2018 г. Сред основните нарушения са липса на временна плътна ограда откъм улиците и страничните регулационни линии на строителната площадка; липса на информационни табели с описанието на строежа, номер и дата на разрешението за строеж, както и данни за възложителя, строителя, надзорника и др. За установените нарушения са издадени 93 наказателни постановления за общо 54 970 лева.", "date": "2019.03.04", "title": "ДНСК затяга контрола с нови дирекции в областните градове"}
{"url": "https://www.monitor.bg:443/bg/a/view/v-kat-v-sofija-oblast-razbiha-shema-s-falshivi-shofiorski-knijki-158814", "text": "За издаването на шофьорска книжка са необходими завършен курс, успешно положен изпит пред автомобилна инспекция и диплома. Оказва се обаче, че от 2016 до 2018 година в Областната дирекция на полицията в София са издавали книжки на десетки хора, за които впоследствие е доказано, че нямат необходимите документи. Схемата била засечена миналото лято, съобщава bTV. „Създава електронно фалшиво досие в системата и на негова база се издава свидетелство. Вече при проверката се установява липсата на хартиен носител. Примерно липса на диплома, липса на курс БЧК, протоколи пред ДАИ”, казва комисар Ивайло Александров, началник-отдел \"Охранителна полиция\" в ОДМВР. Според данните от справката 12 книжки са пуснати за изработка, а след това връчени на собствениците им, от вече бившата служителка на дирекцията – Полина Нинова, сочена за виновна и уволнена през декември. „Нямам обяснение, но аз не съм правила подобно нещо. Видяха моя акаунт, че е работено на паролите ми, казаха – ти си. Всъщност това е недоказуемо. Хартията, ако не се намери как са работени тия документи, всичко е на моята парола… Всеки може да види как си изписвате паролата, всеки може да застане зад гърба ми и да види. Пак казвам – имам деца, по-добре да остана аз виновната, както е по документи и да продължа някакъв живот и да ги отгледам. Това е”, коментира Нинова. Къде са хората, които са се сдобили с фалшивите документи, МВР не знае. Според вътрешната проверка в дирекцията, която свършва на 6 ноември, на 12 души са издадени книжки, без да имат право и трябва да им бъдат взети. Решено е още материалите да бъдат дадени в районната прокуратура и Вътрешна сигурност. При обвинението материалите са постъпили на 14 февруари, почти 4 месеца след края на проверката. Прокуратурата трябва да се произнесе до месец.", "date": "2019.03.04", "title": " В КАТ в София-област: Разбиха схема с фалшиви шофьорски книжки"}
{"url": "https://www.monitor.bg:443/bg/a/view/zakopchaha-glavatarja-na-ultrasite-na-uventus-zaradi-mafija-158797", "text": "Рано тази сутрин в Палермо при масирана операция на Италианската национална дирекция за борба срещу мафията бе закопчан тарторът на ултрасите на футболния клуб „Ювентус“ – 42-годишния Андреа Пунторно. Той е основател на известната с името „Добри момчета“ агитка на фенове на „Старата госпожа“, която обаче е прочута предимно с обидите и побоищата над привърженици на противникови отбори. Но се оказва, че освен с ролята си на организатор на ултрасите, Андреа Пунторно се е справял отлично и с тази на посредник в трафика на наркотици между калабрийската организирана престъпност „ла ндрангета“ и сицилианската Коза ностра. Заедно с тартора на феноовете – хулигани на „Ювентус“ в градовете Палермо, Агридженто, Трапани, Катания, Рагуза, Вибо Валенсия и Парма бяха арестувани още 34-ма мафиоти. Срещу всички са отправени предполагащите много години решетки обвинения: участие в престъпно сдружение от мафиотски тип, трафик на наркотици, незаконно притежание на оръжие, отвличания, рекет, палежи. Задържаните ще трябва да отговарят и за едно престъпление, което по принцип противоречи на традициите и неписания морален кодекс на мафията – изнасилване на жени. Според силите за сигурност посегателствата срещу представителки на нежния пол са били извършвани по поръчка на босове на Коза ностра и на „ла ндрангета“ като отмъщение срещу конкурентни кланове или срещу покаяли се бивши съратници.", "date": "2019.03.04", "title": "Закопчаха главатаря на ултрасите на „Ювентус“ заради мафия"}
{"url": "https://www.monitor.bg:443/bg/a/view/grisho-progresira-bez-da-igrae-158796", "text": "Първата ракета на България Григор Димитров се изкачи без игра с една позиция до №28 в световната ранглиста. Последният мач на Гришо е загубата от Франсис Тиафо в четвърти кръг на Australian Open, след което той беше извън кортовете заради контузия. Българинът ще се завърне на корта в Индиън Уелс през тази седмица. Неговият първи съперник ще стане ясен на 5-ти март, когато е жребият за първия за годината турнир от сериите \"Мастърс\". Гришо се готви усилено за завръщането си на корта, като от вчера към тренировките му се включи и консултантът Андре Агаси. В челото на АТР класацията водач остава Новак Джокович, следван от Рафаел Надал и Александър Зверев. Промяната е свързана с Роже Федерер, който след титлата в Дубай се изкачи с три места нагоре и е под №4 в света, докато Хуан Мартин дел Потро, Кевин Андерсън и Кей Нишикори губят по една позиция. Топ 10 се допълва от Доминик Тийм, Джон Иснър и Стефанос Циципас, който дебютира сред най-добрите десет, изпреварвайки Марин Чилич. При дамите Виктория Томова се изкачва с 3 места до №152 в света, а Сесил Каратанчева печели 5 позиции и през новата седмица е под №192. Няма промени в челото, където водачка остава Наоми Осака, следвана от Симона Халеп, Петра Квитова, Слоун Стивънс и Каролина Плишкова.", "date": "2019.03.04", "title": " Гришо прогресира без да играе"}
{"url": "https://www.monitor.bg:443/bg/a/view/rusenski-lekar-razchita-kardiogrami-s-ured-kojto-e-syzdal-sam-158761", "text": "Уважаваният русенски лекар д-р Христо Босев използва в практиката си уред за разчитане на електрокардиограми, който е създал сам. Работи от години с него и казва, че е далеч по-удобен и функционален от широко използваната в кардиологията ЕКГ-линийка, тъй като с едно замерване дава данни за няколко показателя от сърдечната дейност на пациента. Не може да го патентова, защото още през социализма уредът е признат за рационализация. „Всеки кардиолог в работата си трябва да използва линийка и пергел, за да е качествено разчитането на електрокардиограмата. Поне старите кардиолози работеха така. При употребата на ЕКГ-линийката, тя се върти в различни посоки, за да се измерят интервали в елементите на кардиограмата и да се съпоставят с референтните стойности. Това, което аз съм направил в този уред, е да обединя ролята на пергела и на линийката, като използвам принципа на шублера. Така с едно замерване кардиологът получава едновременно данни за няколко показателя“, обяснява д-р Босев. Дългогодишният русенски лекар разполага само с един уред, който му изработил преди години приятел фрезист. Него използва в практиката си и до сега. Именно такъв прототип д-р Босев представил навремето в несъществуващия вече Институт за изобретения и рационализации /ИНРА/, преобразуван по-късно в Патентно ведомство. Работата на д-р Босев била оценена високо и моделът му бил признат за рационализация. „Създаденият от мен уред за разчитане на електрокардиограми не може да бъде патентован, защото вече е разкрита неговата същност. С него се измерва изключително лесно и бързо и смятам, че е полезен за работата на един кардиолог. Много колеги са ме питали откъде да си го купят, но за съжаление навремето не се стигна до производство. Бих се радвал, ако се намери производител, който да прояви интерес“, казва д-р Босев.", "date": "2019.03.04", "title": "Русенски лекар разчита кардиограми с уред, който е създал сам"}
{"url": "https://www.monitor.bg:443/bg/a/view/borisov-pred-medvedev-reshenieto-ni-za-hyba-balkan-e-jasno-imame-i-syglasieto-na-es-158798", "text": "Нашето решение за газовия хъб \"Балкан\" е ясно, имаме и съгласието на ЕС. Това заяви премиерът Бойко Борисов пред руския си колега Дмитрий Медведев, който е на официална двудневна визита у нас. Борисов даде да се разбере, че в момента, в който транзита на газ през България към Турция спре, нашите тръби ще останат празни. Именно затова по думите му страната ни не прави нищо друго, освен да търсим други източници, включително от Азербайджан, терминала за втечнен газ в Александруполис и други. Според него както се изгражда Северен поток 1 и 2, така и ние можем да транзитираме и продаваме газ през хъба \"Балкан\", през който да минават 15-16 млрд.куб.метра синьо гориво. За сравнение през \"Южен поток\" е трябвало да минават около 60 млрд. газ, разясни Борисов. каза още българският премиер и добави: „Газопреносът ни се полага“. Различно било обаче положението за АЕЦ „Белене” , където арбитражът в Париж ясно казал, че двата реактора са български. Той припомни, че Русия ни е опростила лихвите, но ние сме си платили реакторите кеш, като уточни, че става дума за 1,6 млрд.лева. \"Сега България има увити в найлони два броя реактора, произведени в Русия“, каза Борисов. Темите за газовите доставки до хъба „Балкан“ през бъдещото разклонение на Турски поток“, както и възможното руско участие в АЕЦ „Белене“, бяха коментирани от Борисов и Медведев и пред медиите след срещата им. Премиерът поясни, че в газовата сфера сме понесли големи щети и даде да се разбере, че чрез втората тръба на „Турски поток“ към България не искаме нови количества газ, а да запазим настоящите. По думите му сега от Украйна през България до Турция минават между 14 и 16, 5 млрд. куб, метра газ, колкото ще искаме да идва и през газовия хъб „Балкан“. каза Борисов. Той обаче уточни, че е неприемливо да се говори за зависимости, когато става дума за 15 млрд. куб. метра газ. „В интерес на България е да запазим капацитета. Това го знае и Брюксел“, каза Борисов. Той припомни, че юни започваме да изграждане и връзката с LNG терминала в Гърция, а целта е максимална диверсификация. \"Ако има национални предатели, то това са тези, които искат инвестициите ни в тази сфера да останат под земята и да ги направим на скрап по-късно”, каза още Борисов. Относно АЕЦ „Белене“ Борисов изтъкна, че този проект ще бъде реализиран на пазарен принцип. Ще бъде проведена максимално прозрачна публична процедура за избор на стратегически инвеститор. Борисов благодари за интереса на „Росатом“, които изявиха желание да участват в търга. Той отново натърти, че реакторите са български и не стои хипотезата за руска централа. По думите му след 10-12 години можем да се окажем в ситуация да внасяме ток. Медведев на свой ред обясни, че Руския иска гаранции, не от България, а от ЕС, че „Турски поток“ няма да бъде „счупен“, както и че са готови да участват в строежа на АЕЦ „Белене“. „Изтребители винаги могат да дойдат, важното е да дойде газ и да работят електроцентралите“, каза той на вметката преди това на Борисов, че ще продължим да поддържаме и руските самолети, докато дойдат новите ни изтребители. Борисов категорично заяви, че Борисов призова за запазването на мира, защото евентуален военен конфликт в този момент би бил \"пагубен за света\". Премиерът Борисов изрази тревога, че среща е била в напрегнато за света време, когато надпреварата във въоръжението надминава това от Студената война. България и Русия договарят пускането на ферибот от Бургас до Новоросийск, която линия да бъде възстановена. Това стана ясно още след срещата между Борисов и Медведв, като премиерът поясни, че това ще е тема на обсъждане и на българо-руския бизнес форум във вторник. Целта му по думите на Борисов е засилване на сътрудничеството и по-голямата численост на руските туристи у нас. България и Русия подписаха три документа, сред които и програма за съвместни действия в туризма. Премиерът обаче обясни, че се подготвя и за полицейско сътрудничество, предвид множеството руски туристи по нашето Черноморие. Ще бъде засилено и взаимодействието между правоохранителните органи на България и Русия и ще се осъществява максимален обмен на информация при необходимост. Самият Медведев пък се надява стокообменът между двете страни да се увеличи, както преди санкциите на ЕС към Русия.", "date": "2019.03.04", "title": "Борисов пред Медведев: Решението ни за хъба „Балкан” е ясно, имаме и съгласието на ЕС (ОБНОВЕНА)"}
{"url": "https://www.monitor.bg:443/bg/a/view/dobri-hora-ot-3-kontinenta-sybraha-nad-33-hil-evro-za-operacija-na-viktor-158793", "text": "Стотици добри хора от 3 континента помогнаха с различни суми и само за броени дни събраха средствата, нужни за операцията на Виктор от Варна. Детето има хемангиом - доброкачествено образувание по лицето. Инцидент, при който Виктор е нападнат на улицата, усложнява състоянието и води до нужда от хирургична намеса, която семейството няма възможност да финансира. Болницата в Истанбул и проф. Хакан Агър приема това предизвикателство и заявява, че може да събере четирите екипа, нужни за извършването на операцията, която ще струва 28 000 евро. Те трябваше да бъдат събрани до края на март 2019 година. \"Турция е страна, извън Европейския съюз и по тази причина НЗОК ни отказа финансиране. За мен и семейството ми бе непосилно да заплатим цената на операцията. Горещо ви моля да отворите сърцата си и да дарите, за да помогнем на Витя!“, призова преди дни майката на момчета, Мария Александрова. Няколко дни по-късно тя отново със задоволство съобщи, че парите за операцията на Виктор са събрани! 33 687 евро! „Точно преди една седмица се чудех как да постъпя, какво да направя, по какъв начин да кажа на приятелите си за проблема, който изгаря душата ми. И тогава, в отчаянието си, написах онова писмо! И вие ме чухте, вие ме усетихте и ми показахте любовта си! Тази акция мина като торнадо, увлече всичко покрай себе си, засмука ни със своята благородна кауза и ни стовари на земята, облени от слънце! Поклон до земи на всички, които ни подадоха ръка. Те са стотици! Познати и непознати! От три континента! Благодаря на семейството си, на приятелите ни – мои и на Виктор! На колегите си от цялата страна, на актьорите от театрите във Варна и извън града! Поклон! Особена, специална благодарност към Симеон Лютаков, който сложи проблема ни на раменете си и ни понесе! Благодаря ти Саймън! Нека Бог закриля и пази Вас и Вашите семейства! Благодаря на всички за човечността! Сметките ще оставим отворени за още 10 дни и ако постъпи нещо по тях ,то ще отиде по разходите за пътуването, за едномесечния престой в Истанбул, за медикаментите в следоперативния период и лазер терапията, посочва  още благодарната майка. IBAN BG84 BPBI 7945 4071 0149 01 , BIC: BPBIBGSF в Пощенска банка                  PayPal - https://www.paypal.me/ViktorKoritko                                                              Revolut - BGN/EUR/USD - IBAN: GB62 REVO 0099 7052 3060 16 BIC:REVOGB21                                          Всички сметки са на името на Виктор Коритко.  ", "date": "2019.03.04", "title": "Добри хора от 3 континента събраха над 33 хил. евро за операция на Виктор "}
{"url": "https://www.monitor.bg:443/bg/a/view/docent-zahariev-i-doktor-stiljanova-pred-razdjala-v-otkradnat-jivot-158779", "text": "Доцент Захариев (в ролята Емил Марков) и съпругата му доктор Стилянова (Ралица Паскалева) ще се окажат пред раздяла, след разговор, който ще задълбочи пропастта помежду им в предстоящите серии на медицинската драма „Откраднат живот“. Галя ще продължи да се интересува нездравословно много от състоянието на любовника си Орлин, на съпругата му Поли (Гергана Стоянова) ще поднесе неочаквана новина за съвместния им живот. Сблъсъците в сериала ще се разиграват не само на лично, но и на професионално ниво. Ябълката на раздора е новото попълнение в редиците на болница „Св. Анастасия“ – Деян Табаков, в чиито обувки от този сезон влиза Иван Юруков. Първо той ще се скара с доцент Банков (Юлиян Вергов). Двамата ще защитят позициите си в медицински казус, който ще създаде напрежение между професионалистите. След това ще влезе в противоречие и с доктор Огнянова (Диана Димитрова). Съместната им работа обаче ще позволи на Зорница да види нови черти в характера на Деян и да преосмисли някои от разигралите се спорове в болницата. Неочакван жест от доцент Банков ще я провокира да потърси отново диалог с него, но как ще откликне той?", "date": "2019.03.04", "title": "Доцент Захариев и доктор Стилянова пред раздяла в „Откраднат живот“"}
{"url": "https://www.monitor.bg:443/bg/a/view/radeva-vze-vtora-titla-na-shahmat-158800", "text": "Виктория Радева от клуб \"Марица\" спечели 68-ото държавно индивидуално първенство по шахмат за жени, което се проведе между 26 февруари и 4 март в село Чавдар, Софийска област. За 17-годишната Радева това е втора поредна титла на страната, като този път тя я завоюва с актив от 5 точки от възможни 7. Пловдивчанката постигна 4 победи и 2 ремита в първите си 6 партии и въпреки че допусна единствената си загуба в последния кръг от Габриела Антова, това не й попречи да вземе златото. Адриана Николова, която единствена имаше шанс да застигне Радева, също загуби в последния кръг от Елица Раева и така остана със сребърния медал с 4,5 точки. Бронзовото отличие взе 14-годишната Белослава Кръстева, която също събра 4,5 точки. Габриела Антонва също приключи с 4,5 точки, но заради по-лошите си показатели в личните срещи с Николова и Кръстева остана на четвърто място. Във финала на държавния шампионат по класически шахмат взеха участие 8 шахматиски, които играха по системата \"всеки срещу всеки\". В сряда ще бъде излъчен и шампионът при мъжете, където лидер след първите 6 кръга е Момчил Николов с 4,5 точки, пред Александър Делчев, Васил Спасов и Цветан Стоянов с по 4.  ", "date": "2019.03.04", "title": "Радева взе втора титла на шахмат"}
{"url": "https://www.monitor.bg:443/bg/a/view/levski-pylni-stadiona-za-derbito-s-ludogorec-158799", "text": "Рекорд по посещаемост на домакински мач за този сезон е на път да запише „Левски“. „Сините“ се похвалиха с огромен интерес към предстоящото дерби с „Лудогорец“ на стадион „Георги Аспарухов“, което е в неделя от 17:30 ч. Двубоят от предпоследния за редовния сезон на шампионата 25 кръг е изключително важен в битката за титлата, тъй като преди него „орлите“ имат аванс от 5 точки на върха и евентуална загуба на „Герена“ ще съкрати разликата само на 2 точки. Двубоят ще бъде следен с интерес и от ЦСЛА, който също е на 5 точки от лидерската позиция, но е на трето място заради директните загуби от „сините“. За да отговори на огромния интерес, ръководството на „Левски“ вече пусна в продажба билетите за мача. Най-евтините пропуски са за сектор „Б“ и струват по 9 лева, а също толкова ще плащат и феновете на „Лудогорец“. За „В“ цената е 12 лева, а от толкова започват и най-евтините талони за сектор „А“. За централната трибуна по традиция ще се продават и VIP пропуски по 70 лева, които включват кетъринг. Касите на „Георги Аспарухов“ работят всеки ден от 10 до 19:14 часа, а освен това билети могат да се закупят онлайн от мрежата на Eventim и в партньорските обекти в цялата страна. От „Левски“ пък информират, че заради инцидента преди мача с ЦСКА между враждуващи „сини“ фенски групировки ще има повишени мерки за сигурност. А именно – фенове ще могат да приближават сектора, за който имат билет, само в обособените за целта от полицията коридори, като няма да се допуска обикаляне между секторите на стадиона както отвън, така и отвътре. От клуба също така припомнят, че фенове без документ за самоличност, както и такива със забрана за посещаване на спортни събития, няма да бъдат допускани на трибуните Настроението в „Левски“ е приповдигнато след победата с 3:0 над „Славия“ в неделното столично дерби, но на другия полюс са емоциите за президента на „белите“ Венцеслав Стефанов. Той си изпусна нервите още на почивката между двете полувремена, като е налетял да иска обяснение от главния съдия Станислав Тодоров в тунела на стадиона. Босът е заплашил рефера, че ще го унищожи и дори е пробвал физическа саморазправа, но е бил спрян от полицаите. Инцидентът е описан в доклада на делегата на БФС и се очаква Дисциплинарната комисия да наложи тежка санкция. След мача Стефанов призна, че е слизал при съдията на почивката и не спести обиди към него. „Казах му, че това е престъпление, което прави този индивид. Директивата е ясна – всички на колене пред „Левски“. Каква жалба да пускам, какви 5 лева...“, афектиран бе президентът на „Славия“.", "date": "2019.03.04", "title": "„Левски“ пълни стадиона за дербито с „Лудогорец“"}
{"url": "https://www.monitor.bg:443/bg/a/view/italianskite-demokrati-izbraha-nov-lider-sys-70-ot-glasovete-158784", "text": "Петдесет и три годишният Никола Дзингарети спечели произведените в неделя в Италия първични избори за лидер за лявоцентристката Демократическа партия. За него са гласували близо 70 на сто от участвалите в националния вот рекорден брой членове и симпатизанти на политическата формация – над 1,7 млн. души! Втори с около 20 на сто от предпочитанията е досегашният лидер на демократите и бивш министър на земеделието Маурицио Мартина, а трети с 10% е видният активист на партията Роберто Джакети. Никола Дзингарети произхожда от известно с левите си убеждения семейство и започва политическата си кариера в младежката организация на някогашната Италианска комунистическа партия. Когато през 1991 г. тя се преобразува в Демократическа партия на левицата Никола става секретар на нейната младежка секция. По-късно той е избран за президент на Младежкия социалистически интернационал, междувременно левите избиратели в Рим го правят общински съветник в кметството, по-късно става евродепутат, от 2008 до 2012 г. е президент на римската провинция, а от 2013 г. до сега е губернатор на столичната област Лацио. Известен е като умел политик, разчитащ в работата си най-вече на диалога със свои и с опоненти, както и с това, че не предприема инициатива без да е уверен в нейния успех. Женен е, съпругата му се казва Кристина, с която имат две дъщери – Флавия и Аньезе. Поне засега обаче в Италия Никола Дзингарети е може би най-известен с неговия по-голям брат – изключително популярния актьор Лука Дзингарети, който играе комисаря Монталбано в обичания и у нас сериал „Монталбано“. Що се отнася до спечеления вот, то Никола Дзингарети обяви, че посвещава победата си на шведското девойче Грета, което се бори за спасяването на планетата, на петте милиона бедни италианци и на безработните младежи на Апенините. Така на практика той очерта политическата си линия, а що се отнася до самата Демократическата партия, то лозунгът му за работата в нея е „Единство и промяна!“ Основен опонент пък е сегашното популистко правителство, което Дзингарети определи като неспособно и недостойно да управлява Италия.", "date": "2019.03.04", "title": "Италианските демократи избраха  нов лидер със 70% от гласовете"}
{"url": "https://www.monitor.bg:443/bg/a/view/livyrpul-sdade-vyrha-klop-pobesnja-158782", "text": "Кризата, в която се намира „Ливърпул“, в крайна сметка коства първото му място в класирането. Преди месец мърсисайдци имаха преднина от 7 точки на върха пред „Мачеснтър Сити“, но след серия неубедителни изяви вече изозстават с една и са втори. Мачът, който свали „Ливърпул“ от първото място, се оказа градското дерби срещу „Евертън“, завършило 0:0. Двубоят бе изключително емоционален за мениджъра на „червените“ Юрген Клоп, който изхаби много нерви и си го изкара на най-неподходящите хора – момче, което подава топките край терена, както и на журналистите. След края на двубоя вбесеният германец тръгна да се прибира, а момчето иронично му ръкопляскаше. Клоп веднага се затича към него и вдигна ръка да му удари шамар. В последния момент обаче се осъзна и не се стигна до удар, а само до размяна на реплики. В крайна сметка мениджърът на „Ливърпул“ обаче демонстрира буйния си нрав в срещата си с журналистите, на които се скара, че му задават тъпи въпроси. Клоп също така се оправда с вятъра, а нервите му не издържаха, когато бе попитан защо не е пуснал още един нападател в края на мача. „Разочаровате ме, как може да ми задавате толкова тъп въпрос, изригна мениджърът на „Ливърпул“. - Да не си мислите, че играем на PlayStation и просто така мога да си вкарвам разни играчи, когато ми скимне. Може би си мислите, че аз мога да пусна петима нападатели и да им кажа „Хайде, момчета, да вкараме малко голове“. Просто вкарвам някакъв играч и хоп, мачът е спечелен. Много труден мач, истинско дерби, а вие ми задавате въпроси все едно всичко е детска игра. Духаше вятър от всички посоки и това ни попречи да комбинираме така, както искаме“, завърши афектираният Клоп, който по-късно все пак събра сили и се извини на репортера за държанието си.", "date": "2019.03.04", "title": "„Ливърпул“ сдаде върха, Клоп побесня"}
{"url": "https://www.monitor.bg:443/bg/a/view/iskat-postojanen-arest-za-bashtata-prebil-i-provesil-prez-terasata-14-godishnata-si-dyshterja-158788", "text": "Районната прокуратура във Варна ще поиска постоянна мярка „ задържане под стража“ за бащата, който в петък нанесе побой над детето си. 14-годишното момиче все още в болница с травми в корема, главата и със счупен нос. „Обвиненията, които към настоящия момент са повдигнати, са за нарушение на заповед за защита от домашно насилие. Има издадени две заповеди от август и юни 2018 г. Другото повдигнато обвинение е свързано със закана за убийство към детето”, обясни говорителят на Районната прокуратура във Варна, прок. Вяра Алексиева. Предстои събирането на доказателства, тъй като разследването е в начален етап. При наличието на такива, ще бъде повдигнато и обвинение по новия текст от Наказателния кодекс за домашно насилие, по време на което е причинена телесна повреда. Това беше едно необходимо изменение, във връзка със зачестилите случаи. По този начин работата ни е значително улеснена, защото с всички способи на закона бихме могли да защитим пострадалия и да преследваме извършителите”, коментира Алексиева в ефира на bTV. Предвиденото в закона наказание за този вид престъпление е лишаване от свобода от 2 до 10 години. По първоначални данни детето е със средна телесна повреда, но предстои съдебно-медицинска експертиза. Майката на детето Ирина Янкова разказа, че по време на развода бащата е поискал трите им деца да бъдат изслушани в съда. По думите й, под негово влияние и от страх те казали, че искат да останат при него. „Физическият и психически тормоз от негова страна към мен продължи и след развода. Така бях принудена да замина при родителите си”, разказа Ирина. Тя допълни, че е била заплашвана с убийство. Бившият й съпруг дори е опирал нож в гърлото й. Във вторник се свиква спешен координационен механизъм, в който ще участват полицията, прокуратурата и училището, в което е преместено детето, както и представители на Агенцията за закрила на детето.", "date": "2019.03.04", "title": "Искат постоянен арест за бащата, пребил и провесил през терасата 14-годишната си дъщеря"}
{"url": "https://www.monitor.bg:443/bg/a/view/ostaviha-za-postojanno-v-aresta-obvinen-v-ubijstvo-recidivist-158791", "text": "Окръжният съд във Варна определели постоянна мярка „задържане под стража“ на 38-годишния Стоян Димитров, обвинен в убийството на свой съселянин от с. Езерово,  извършено по особено мъчителен за жертвата начин и с особена жестокост, в условията на опасен рецидив. Според НК, престъплението, в което е обвинен е тежко, умишлено и се наказва с „лишаване от свобода“ от 15 до 20 г., доживотен затвор или доживотен затвор, без право за замяна. Убийството бе извършено на 1 март до закусвалня в центъра на Езерово.  Стоян и 54-годишната жертва, известна в селото като бай Ахмед, който се препитавал от риболов, са се познавали. Преди време са имали конфликт помежду си, който станал повод за ново спречкване, този път завършило фатално. По данни на прокуратурата, след инцидента Стоян е направил опит да се укрие от полицията. Той е многократно осъждан, включително за блудство и изнасилване, като през 2013 г. е бил условно предсрочно освободен. Държавното обвинение посочи, че иска определяне на мярка „задържане под стража“, тъй като непосредствено след престъплението, 38-годишният мъж се е укрил от органите на реда и е възможно да го направи и в бъдеще, за да избегне наказателното преследване. Защитата поиска определяне на по-лека мярка за неотклонение с мотивите, че Стоян е бил предизвикан и е действал в състояние на афект, както и, че е съдействал на органите на реда. Пред съда обвиняемият заяви, че не е действал умишлено, признава вината си и много съжалява за случилото се. Предвид тежестта на престъплението и предвиденото наказание за него, както и изхождайки от поведението на обвиняемия след инцидента, съдебният състав счете за реална опасността  той да се укрие или да извърши друго престъпление и му определи най- тежката мярка за неотклонение.  „задържане под стража“. Определението може да се обжалва пред Апелативен съд – Варна на 12 март от 10 часа.", "date": "2019.03.04", "title": "Оставиха за постоянно в ареста обвинен в убийство рецидивист "}
{"url": "https://www.monitor.bg:443/bg/a/view/toto-pechalbi-tiraj-18-158783", "text": "„6 от 49“: Числа - 18, 21, 28, 32, 40, 46. Печалби: 6 – няма, 5 – 21 по 2482,30 лв., 4 – 1134 по 46,00 лв., 3 – 18 487 по 3,90 лв. ДЖАКПОТ: 9 101 637,17 лв.  Числа - 4, 15, 20, 28, 30, 40. Печалби: 6 – няма, 5 – 11 по 1057,60 лв., 4 – 383 по 30,40 лв., 3 – 4703 по 3,50 лв. ДЖАКПОТ: 445 411,20 лв.  I теглене: 2, 9, 14, 32, 35. Печалби: 5 – няма, 4 – 192 по 223,30 лв., 3 – 6390 по 8,90 лв. II теглене: 10, 11, 17, 18, 32. Печалби: 5 – 2 по 12 961,70 лв., 4 – 202 по 148,10 лв., 3 – 8183 по 5,40 лв.  Числа - 9, 12, 21, 28, 40; Зодия – 6. Печалби: 5+1 – няма, 5 -няма, 4+1 – няма, 4 – 6 по 500,00 лв., 3+1 – 29 по 100,00 лв., 3 – 214 по 10,00 лв., 2+1 – 317 по 5,00 лв., 1+1 – 1378 по 1,50 лв., 2 – 2840 по 0,80 лв., 0+1 – 1919 по 1,00 лв. ДЖАКПОТ: 3 000 000,00 лв.  Позиции - 1, 7, 8; цифри - 2, 4, 9. Печалби: 3 – 4 по 10 273,30 лв., 2 – 1599 по 25,70 лв. ДЖАКПОТ: няма.  Година 07, месец 12, дата 25, ден 6. Печалби: I група: няма, II група – няма, III група – 3 по 132,40 лв., IV група – 3 по 82,70 лв., V група – 3 по 82,70 лв., VI група – 8 по 24,80 лв., VII група – 12 по 20,70 лв., VIII група – 10 по 19,90 лв., IX група – 30 по 9,90 лв., X група – 96 по 3,60 лв., XI група – 115 по 3,50 лв., XII група – 208 по 2,40 лв., XIII група – 512 по 2,00 лв., XIV група – 1186 по 1,40 лв., XV група – 2413 по 1,20 лв. ДЖАКПОТ: 2129,49 лв. Форд Еко Спорт     6/49      155520064     Русе 1000 лв.                 5/35       074124913    Мало Конаре 1000 лв.                 5/35       051449267    Силистра 1000 лв.                 5/35       374550436    Дупница 1000 лв.                 5/35       185406823     София 1000 лв.                 5/35        095616725     Плевен  ", "date": "2019.03.04", "title": "Тото печалби, тираж №18"}
{"url": "https://www.monitor.bg:443/bg/a/view/pochina-vokalistyt-na-the-prodigy-158770", "text": "Кийт Флинт, легендарният фронтмен на The Prodigy, се е самоубил в дома си през уикенда. Това заяви неговият колега и съосновател на бандата Лиъм Хоулет. В изявление в Инстаграм профила на The Prodigy кийбордистът на групата сподели: \"Новината е вярна. Не мога да повярвам, че казвам това но нашият брат Кийт е отнел собствения си живот този уикенд. Шокиран съм, ядосан, объркан и с разбито сърце. Почивай в мир, братко!” След като часове наред официалният сайт на групата беше блокирал и не можеше да се отвори, вече активен. Съдържанието му е единствено емблематичния за Кийт паяк на черен фон и потвърждение за смъртта. \"С шок и тъга потвърждаваме смъртта на нашия брат Кийт Флинт, който за съжаление отне собствения си живот през уикенда. Благодарим ви че уважавате личното пространство на всички опечалени в момента\", гласи надписът на сайта. Тази сутрин, малко след 8 часа, е подаден сигнал до полицията за мъж в безсъзнание на адреса на певеца в Дънмоу, Есекс. Властите са установили на място смъртта, а пристигналата линейка само е потвърдила, че Флинт е мъртъв. Говорител на местната полиция обаче съобщи за вестнинк \"The Sun\", че не третират смъртта му като подозрителна. Съпругата му, диджей Мауйми Кай, най-вероятно е била в Япония по това време. Лудата глава, която стана едно от най-разпознаваемите лица в музиката с ексцентричната си прическа, заедно с групата си бързо се превърнаха в една от емблемите на Бритпопа от 90-те. Пънк и електронна музика – за тях нямаше граници в смесването на стиловете. Излезли от ъндърграунда The Prodigy се качиха директно на върха на мейнстрийма и забиха знамето на рейв революцията. Влизат под номер 1 в класациите за сингли първо с големия си хит Firestarter, и повтарят успеха си с Breathe през 1996 г. Имат издадени общо 7 албума, които са продадени в над 25 милиона копия по цял свят, а на рафта им стоят две награди „Брит“, пет на MTV и две номинции за „Грами“. Последната тава на бандата, носи името No Tourist и излезе на пазара само преди месеци - 2 ноември 2018 г., когато стартираха и новото си световно турне. В последните два месеца на 2018-та музикантите направиха 20 концерта в цяла Европа. След кратка почивка те трябваше да стегнат отново куфарите през април за концерт в Богота, Колумбия и фестивал в Австрия. Точно преди месец пък The Prodigy обяви първото от 10 години насам турне в Северна Америка през май. След концертите отвъд океана трябваше да се завърнат в Европа и да продължат с промотирането на албума с още 13 дати през юли и август Кийт Флинт е роден в Редбридж, източен Лондон, но още като дете се мести в Брейнтри, Есекс. Точно там, в местен нощен клуб се запознава с другия основател на групата Лиъм Хоулет. В началото на бандата Кийт в само танцьор, но именно работата му по вокалите на Firestarter носи на The Prodigy световна слава и той остава трайно зад микрофона. Българските фенове имаха шанса да видят бандата на живо цели три пъти. на 28 август 1999 година на стадион „Академик“ в София. Тогава първоначалната дата 1 май е отменена, заради войната в Косово. На 13 август 2010 година пристигат като хедлайнери на Spirit of Burgas. Връщат се отново на същия фестивал две години по-късно. Новината за смъртта на Кийт Флинт беше толкова неочаквана, че официалният сайт на бандата не успя да издържи на интереса на феновете, които искаха да прочетат официална реакция, и се срина. ", "date": "2019.03.04", "title": "Кийт Флинт от The Prodigy се е самоубил (ОБНОВЕНА)"}
{"url": "https://www.monitor.bg:443/bg/a/view/v-blagoevgrad-pochetoha-138-godini-ot-rojdenieto-na-todor-aleksandrov-stario-158771", "text": "Тодор Александров, наричан от своите съратници Старио е роден на 4 март 1881 година в щипската махала Ново село, в семейството на учителя Александър Попорушев и Мария Хаджиянева-Попорушева. Учи в Радовиш и в българското педагогическо училище в Скопие, което завършва през 1898 г. с отличен успех. В Скопие на 16-годишна възраст се включва във Вътрешната македоно-одринска революционна организация, посветен от директора на училището Христо Матов. По-късно учителствува в гр. Виница. Преподава и в българската прогимназия в Кратово. По време на Балканаската война Тодор Александров е начело на чета №52 на Македоно-одриснкото опълчение която достига до 117 души и с нея завзема град Кукуш, като го предава на настъпващите след четата български военни части. След предателство Тодор Александров е убит на 31 август 1924 година в близост до село Сугарево, в Пирин планина. С неговото убийство се започва братоубийствена война в редиците на ВМРО. Негова е безсмъртната фраза: \"Ако някой ми каже, че не съм македонец, ще му отрежа езика, ако ми каже, че не съм българин, ще му отрежа главата!“.", "date": "2019.03.04", "title": "Почетоха 138 години от рождението на Тодор Александров - Старио"}
{"url": "https://www.monitor.bg:443/bg/a/view/vetrove-otvjaha-chast-ot-zapadna-evropa-158786", "text": "Заради силен вятър десетки полети от летище Схипхол имаха закъснение или бяха отменени, съобщи Ройтерс. Според сайта на летището са били отменени около 70 европейски полета. Националният метеорологичен център предупреди за ветрове със скорост до 90 км/ч по холандскотокрайбрежие. Силни ветрове създадоха проблеми на организаторите на годишните карнавални шествия в цяла Западна Германия, а едно от тях дори беше отменено. Организаторите на традиционно големи карнавални шествия в градове като Майнц, Кьолн и Дюселдорф се отказаха от участието на коне в празничните прояви. Кьолн се отказа и от знамената и транспарантите, а шествията в Дюселдорф и Мюнстер бяха отложени с два часа. Град Ботроп в района на Рур направо отмени парада си. Парковете в Париж бяха затворени за посещения заради силните ветрове, съобщи в профила си в Туитър кметството на френската столица. \"Парковете, градините и гробищата са затворени заради неблагоприятните метеорологични условия\", се казва в съобщението. Националната метеорологична служба \"Метео Франс\" обяви, че заради бурния вятър въвежда предпоследната, \"оранжева\" степен на тревога в 44 департамента във Франция, включително в района на Париж - Ил дьо Франс. По данни на службата във вътрешността на страната се очакват ветрове с пориви със скорост до 110 км/ч, а в департаментите на атлантическото крайбрежие - до 130 км/ч. Синоптиците приканиха жителите по възможност да не пътуват и да приберат на закрито всички предмети, които може да бъдат отнесени от вятъра.", "date": "2019.03.04", "title": "Ветрове отвяха част от Западна Европа"}
{"url": "https://www.monitor.bg:443/bg/a/view/elektronno-obuchenie-gotvi-bylgari-v-chujbina-za-priem-v-roden-vuz-158789", "text": "Електронно обучени ще дава възможност на български ученици в чужбина за подготовка за кандидатстудентски прием в български висши училища. То ще бъде по български език и литература, по история и география на България. Това бе обсъдено по време на конференция в Малага за развитието на българските неделни училища, в която участва министърът на образованието и науката Красимир Вълчев. Форумът бе посветен на темата „Възможностите за електронно обучение по български език“. Организатор е Асоциация „Малага-България“, а в конференцията се включиха и представители на училища от Великобритания, Канада, Австрия, Германия, Кипър, Украйна и Испания. Във форума участваха и представители на ИТ фирми от България, които предоставят възможности за електронно обучение в чужбина, както и преподаватели от Софийския университет „Св. Климент Охридски“ и ПУ „Паисий Хилендарски“. Просветният министър посочи, че електронно обучение е начин за разширяване на обхвата на учениците. Ще има и обучение на учителите, което ще им позволи да подготвят по-добре учениците за сертифициране на компетентностите им по „Български език и литература“ по общата европейска езикова рамка. Вълчев отбеляза, че е важно чрез езика, традициите и културата да се съхрани обичта към България. По думите му това е особено полезно за родените в друга държава. Затова и просветното министерство подпомага както обучението по роден език, история и география, така и часовете по родолюбие, свързани със съхраняване на националната идентичност. Училищата, които увеличават броя на учениците в друго населено място, откриват обучения на втори и трети адрес, провеждат тестове за сетрифициране на знанията  по български език или увеличават броя на децата в подготвителна група, пък получават допълнителни средства от българската държава. Българската държава е отпуснала 11 105 438 лв. за 205 неделни училища. В Испания те са 50 и ги посещават 3 500 деца. Близо 2 милиона лева от бюджета на МОН се отделят за обучението и дейностите по фолклор и родолюбие за училищата в Испания тази година.", "date": "2019.03.04", "title": "Електронно обучение готви българи в чужбина за прием в роден ВУЗ"}
{"url": "https://www.monitor.bg:443/bg/a/view/v-sa-sht-izigraha-naj-studenija-mach-sydijata-v-led-158785", "text": "Новият сезон в американската Мейджър лига (МЛС) стартира с местен рекорд. Двубоят между “Колорадо Рапидс” и “Портланд Тимбърс” се игра при изключително студено време. При първия съдийски сигнал живакът показваше -7,7, което е най-ниската измерена температура в първенството. Досегашният рекорд беше -7,2 градуса от мач през март 2017 г. С напредване на срещата времето се влоши още повече, като заваля сняг, който бързо покри игрището. Мнозина от феновете не издържаха на изпитанието и си тръгнаха, но все пак мачът се доигра успешно. При това – със зрелищно 3:3. След двубоя пък кадри на замръзналия в лед и сняг съдия се превърнаха в хит, но все пак и двата отбора заявиха, че мачът е трябвало да се изиграе.", "date": "2019.03.04", "title": "В САЩ изиграха най-студения мач, съдията - в лед"}
{"url": "https://www.monitor.bg:443/bg/a/view/otrochetata-na-bg-madof-v-pregrydka-za-fejknuz-ataka-sreshtu-peevski-158790", "text": "Отрочетата на банкера-беглец Цветан Василев - „Фрогнюз“ и „БОЕЦ“ се прегърнаха за обща атака с фалшиви новини срещу изконния враг на олигархията – депутата и издател на „Телеграф медиа“ Делян Пеевски. След като цяла седмица Фабриката за фалшиви новини на задкулисието претопля овехтялата си опорка, че Пеевски имал собственост в „Булгартабак“, в понеделник сайтът на агентът от ДС Огнян Стефанов - „Фрогнюз“ пусна в обръщение нова лъжа. За основа на измислиците си този път медията, известна с това, че е този път използва излиянията на „БОЕЦ“. НПО-то също е част от отбора на БГ Мадоф, а шефа на сдружението стана известен със снимките си с Василев, направени в белградския му хотел, където банкерът се крие от българското правосъдие. Какво всъщност пише „Фрогнюз“? Изданието препечатва едно към едно поста на „БОЕЦ“ във Фейсбук, в който Пеевски е посочен за лош, без обаче да е обяснено защо. Това всъщност е обичаен прийом на всички издания от Фабриката, които обичат да вмъкват името на Пеевски тук там из разни текстове, колкото то да се индексира в негативна светлина в интернет. В конкретния случай хранениците на Василев посочват, че има подаден сигнал до прокуратурата за приватизацията на „Булгартабак“ и от държавното обвинение са отказали да образуват дело по случая, защото от подадените данни не може да се установи извършено престъпление. Този отказ обаче се използва, за да се пришие към цялата история и името на Пеевски. Ако си бяха направили труда да проверят фактическата обстановка, отрочетата на БГ Мадоф сигурно щяха да установят, че Пеевски никога не е участвал в приватизацията на тютюневия холдинг. Преди няколко години той притежаваше за кратно миноритаерн дял от 5% в дружеството, който продаде през 2016 г. О тогава насам Това обаче никога не е пречело на медиите на олигарсите издатели да му пришиват не само несъществуващи връзки с дружеството, а дори контрол над него – обичай, който спазиха и в този случай. А истината е, че пришиването на депутата към всякакви новини, с които няма нищо общо, е с една-единствена цел – при търсене на името му в световната търсачка Гугъл да излизат всякакви очернящи го статии, за да бъдат убедени читателите, че е виновен дори за ланския сняг. Именно затова и олигарсите издатели са спуснали на пионките в машината си дневен норматив от поне една фалшива новина срещу Пеевски. Резултатът са всякакви небивалици, непочиващи на каквато и да било реалност и доказателства, а избор на читателите и зрителите е дали да им вярват.", "date": "2019.03.04", "title": "Отрочетата на БГ Мадоф в прегръдка за фейкнюз атака срещу Пеевски"}
{"url": "https://www.monitor.bg:443/bg/a/view/2500-leva-za-bg-ordeni-v-neta-158775", "text": "2500 лв. стига цената за БГ ордени в нета, показва проверка на „Монитор“ в платформите за онлайн търговия. Най-скъпите почетни знаци, които могат да бъдат намерени в българския сайт „OLX” достигат до 2,5 бона. В тази сума обаче влиза цяла колекция от медали, сребърни монети и банкноти. Интересна част от сбирката са медалите „Българско Дружество Червенъ Кръстъ” – бронз от 1915 г., орден – медал „Борис III” – сребро, орден – медал „За Първоразрядна Стрелба” Фердинанд I – бронз, орден – медал 1974 г. „Тридесет години българска народна армия”, орден – медал 1975 г. „30 години от победата над фашистка Германия”. В колекцията има и 5 пари 1876 г. Османската империя (Султан Абдул Хамид II), изработени от мед, както и български банкноти и монети от 1881 г. до 1997 г. Най-скъпият медал, който се продава самостоятелно, пък е обявен в платформата „ebay”. Отличието е военен орден за храброст 3-та степен от 1941 г. и собственикът му иска за него поне –$1423 или малко под 2200 лв. Останалите изложени в “ebay” медали за продан с български произход вървят на двойно по-ниска цена, показа още проверката на „Монитор“. Интересна подробност е, че всички те се продават от Германия. Обратно в България, следващият по стойност медал, обявен за продан в интернет е Орден „Свети Александър“ – 3-та степен. Според информацията отличието е учредено на 25-ти Декември 1881г. / 6-ти Януари 1882г.. То се дава за различни по вид заслуги към Короната и нацията. На теория, орденът е учреден в конфликт с Конституцията, но въпреки това е радушно посрещнат както в чужбина, така и в България. Първите наградени с ордена са предимно чужди граждани - короновани особи, членове на Техните семейства и свита. През първите десетилетия от съществуването си, болшинството от раздадените ордени са в чужбина. Това е направено с цел да се подкрепят опитите на Монарха и правителството за признаване на страната като самодостатъчен и на практика независим реалм, със своя собствена наградна система. Именно през този първоначален стадий на награждавания в чужбина е бил награден с първата степен и Принц Фердинанд Сакс-Кобург и Гота. Само след няколко години Той ще поеме българския престол и ще стане Велик магистър на Княжеския орден \"Св. Александър\". Орденът е бил именуван на руския светец Александър Невски, чиито първо име доста хитро и преднамерено е използвано от българския Княз, тъй като то съвпада не само с Неговото собствено, но и с това на руския Император Александър II, който е доста популярен сред българския народ по това време. Първоначално, орденът е бил съставен от 5 степени и сребърен кръст. През 1888г. сребърният кръст официално е добавен към останалите, под формата на шеста степен на ордена, макар нарицателното 'сребърен кръст' да остава в употреба. През 1886г., т.е. известно време след края на Сръбско-Българската война, се въвеждат два раздела на ордена, предназначени за военни заслуги. Индикацията и за двата става чрез добавянето на мечове към кръста, като разликата е в тяхната позиция. Първият тип е така нареченият орден с мечове по средата, който се дарява само за фронтови заслуги. Вторият тип е с кръстосани мечове над кръста - това показва, че носителят на ордена е бил награден за военновременна заслуга (по-рядко за животозастрашаваща заслуга в мирно време), но без да взима участие във фронтова битка. Иначе в интернет платформите за продажба могат да бъдат открити над 200 БГ ордени и медали, чиято стойност е доста по-скромна. Така например срещу стотина лева, всеки може да стане притежател на отличие от времето на комунизма и дори от по-новата ни история.", "date": "2019.03.04", "title": " 2500 лева за БГ ордени в нета "}
{"url": "https://www.monitor.bg:443/bg/a/view/nikol-shercinger-progovori-sled-skandala-s-intimnoto-j-video-158781", "text": "Никол Шерцингер наруши мълчанието, което си наложи през последните седмици заради скандала с изтеклото в интернет интимно клипче, на което се „гушка“ с бившия си приятел - автомобилният състезател Люис Хамилтън, съобщава в. „Дейли мейл“. 40-годишната певица нарече хакера, публикувал видеото, „изключително подло същество“. „Беше ужасно преживяване“, заяви Шерцингер пред в. „Сън“. споделя певицата. Близки на изпълнителката и звездата от Формула 1 споделиха, че двамата са били ужасени от изтеклата интимна информация и са решили да запазят мълчание докато отмине скандалът. И Шерцингер, и Хамилтън обаче са твърдо решени да намерят виновника. Видеото, което е с дължина от две и половина минути и е заснето с телефон, показва 40-годишната певица и 32-годишния пилот от Формула 1 в доста личен момент и вероятно не е било предназначено за чужди очи. Според запознати клипчето е било изтрито преди години. То обаче се появи отново в мрежата, което означава, че е било част от голямата хакерска атака от 2014 г., когато от изтичането на лични данни пострадаха много знаменитости. По това време Никол и Хамилтън все още бяха заедно. Звездата от „Пусикет долс“ и пилотът от Формула 1 се разделиха окончателно през 2015 г. след доста бурна връзка.", "date": "2019.03.04", "title": "Никол Шерцингер проговори след скандала с интимното й видео"}
{"url": "https://www.monitor.bg:443/bg/a/view/zapochva-proverka-na-mestnostta-alepu-158772", "text": "Проверка за извършени строителни дейности ще се проведе утре в местността „Алепу“, община Созопол. Инспекцията цели да установи дали има само брегоукрепване, или не е спряно строителството на курортен комплекс.  Причина за нея са подадени сигнали за строителство, съобщават от Министерството на регионалното развитие и благоустройство (МРРБ). Тя е по нареждане на началника на Дирекцията за национален строителен контрол (ДНСК) арх. Иван Нестров, а нейната реализация ще се осъществи от шефа на регионалното ДНСК – Югоизточен район – Бургас инж. Милен Ненчев. По-рано тази година, в края на януари, отново бе извършена проверка на терен от арх. Иван Несторов. За местността „Алепу” със свое писмо от 24 януари 2017 г. МРРБ е дало предварително съгласие за извършване на геозащитни мерки и дейности на регистрирано през 2009 г. активно свлачище. На по-късен етап от главния архитект на община Созопол е издадено разрешение за строеж за „Курортен комплекс Алепу вилидж“, етапно строителство с първи етап „Укрепване на свлачище“ и втори - три вилни сгради, намиращи се в „Алепу“, община Созопол. С оглед установените нарушения и пропуски при издадените разрешения и строителните книжа на строежа, с писмо от 5 февруари т.г. на началника на РДНСК - Бургас, са дадени предписания на кмета и на главния архитект на община Созопол издаденото разрешение за строеж да се коригира, с цел разграничаване на етапността на брегоукрепването и строителството на вили. На 1 март е издадена заповед, с която са коригирани части от технически-инвестиционния проект, свързани с брегоукрепването и вилните сгради.", "date": "2019.03.04", "title": "Започва проверка на местността „Алепу“"}
{"url": "https://www.monitor.bg:443/bg/a/view/mej-dava-milioni-na-gradove-podkrepili-brekzit-158778", "text": "Британската министър-председателка Тереза Мей ще обяви днес планове за фонд от 1,6 милиарда паунда за подпомагане на икономическия растеж в общини, подкрепящи напускането на ЕС, предаде Ройтерс. Фондът \"За по-силни градове\", подробности от който се появиха във вестниците миналия месец, е възприеман от мнозина като част от усилията на Мей да спечели подкрепа за сделката си за Брекзит от опозиционни лейбъристки депутати, представляващи райони, главно в Северна Англия, подкрепили масово напускането на ЕС. Правителството каза, че фондът ще бъде насочен към райони, където благосъстоянието изостава, и ще се използват за създаване на работни места, за квалификация на хората и за тласък на икономическата активност. \"Общините в цяла Англия гласуваха за Брекзит като израз на желанието си да видят промяна; това трябва да е промяна към по-добро, с повече възможности и разширен контрол\", каза Мей в изявление. \"Тези малки градове имат славно наследство, огромен потенциал и с правилната помощ - светло бъдеще\". Финансовият министър в сянка на опозиционната Лейбъристка партия Джон Макдонъл каза, че фондът е \"подкуп за Брекзит\". \"Този фонд за малките градове намирисва на отчаяние от страна на правителството, сведено до подкупване на членове на парламента да гласуват за тяхното вредно водещо законодателство за Брекзит\", каза Макдонъл в изявление. Министърът по въпросите на жилищното строителство, регионите и местното самоуправление Джеймс Броукъншър каза, че парите не са свързани с подкрепа за споразумението за напускане на ЕС. \"Това е финансиране, независимо от резултата\", каза Броукъншър пред Би Би Си, запитан дали парите са подкуп. \"Очевидно искаме да се осъществи споразумение. Но не, няма условия в този смисъл\". Вече са били отделени един милиард лири, като повече от половината отиват за малки градове в Северна Англия. Други 600 милиона британски лири ще са на разположение на общини в цялата страна, за които те ще се съревновават, обяви правителството.", "date": "2019.03.04", "title": "Мей дава милиони на градове,  подкрепили Брекзит"}
{"url": "https://www.monitor.bg:443/bg/a/view/ot-15-dekemvri-bez-taksi-pri-bankovi-prevodi-v-evro-158780", "text": "Таксите за преводи в евро между страните от еврозоната и тези, които не използват общата валута, ще поевтинеят от 15 декември тази година, когато в сила влиза нова регулация за банковите такси. Съветът на ЕС съобщи, че е приел днес промени, с които се уеднаквяват разходите за трансгранични плащания в евро между държавите от еврозоната и страните извън нея, и се повишава прозрачността при таксите, свързани с услуги по превалутиране. От 2002 г. се прилагат едни и същи такси за трансгранични и национални плащания в евро в еврозоната, но трансграничните плащания в евро от държави извън еврозоната се облагат с високи такси. С промените ще се уеднаквят таксите за плащанията в евро за услуги като кредитни преводи, плащания с карта или теглене на пари в брой с таксите за съответните национални плащания на същата стойност в националната валута на държавата от ЕС, където се намира доставчикът на платежни услуги на ползвателя на тези услуги. Благодарение на мярката ползите от евтините трансгранични преводи в евро ще обхванат още 150 милиона потребители извън еврозоната и 2,5 милиарда годишно допълнителни възможни операции. Ще се въведат още изисквания за прозрачност при таксите за превалутиране. Когато потребителите извършват картови разплащания или теглят пари в брой в чужбина, те разполагат с възможността да избират дали да платят в местната валута или в националната си валута. Съгласно новите правила потребителите ще бъдат уведомявани за приложимите такси, преди да направят своя избор. Това ще се постигне, като се въведе задължение за оповестяване на таксите, прилагани като процентна надценка върху всички такси за превалутиране спрямо последния (най-новия) обменен курс на Европейската централна банка.", "date": "2019.03.04", "title": "От 15 декември без такси при банкови преводи в евро "}
{"url": "https://www.monitor.bg:443/bg/a/view/tesla-s-peti-model-elektricheski-avtomobil-158773", "text": "Очертава се, доста натоварена и важна година за Tesla, след като производителят на електрически автомобили от Силиконовата долина продължава да разширява гамата си от модели с предстоящото представяне на новия си компактен SUV. За сега, не е известно много за Model Y освен, че ще бъде напълно електрически компактен SUV, изграден върху шасито на Model 3. Очаква се, да е малко по-голям от седана, с около 10%, както заявява Мъск. Това означава, че ще цената му ще с около 10% по-висока и със същата батерия ще предлага по-малък обсег. Миналата седмица, Tesla вече постигна обещаната цена от $ 35.000 за Model 3, но затвори по-голямата част от магазините си и прехвърли всички продажби онлайн. Това е от съществено значение за Tesla, за да остане „финансово устойчива”, тъй като финансира големи проекти в Китай и Европа, твърдят от компанията. Представянето ще включва тестово шофиране на Модел Y, което показва, че компанията вече е започнала производството на автомобила. Tesla също ще представи и Supercharger Station V3.0, за бързо зареждане на електрически автомобили.", "date": "2019.03.04", "title": "Tesla с пети модел електрически автомобил"}
{"url": "https://www.monitor.bg:443/bg/a/view/kazanlychanka-pazi-unikalna-filatelna-kolekcija-darjava-ja-na-ban-158776", "text": "Уникална колекция от марки, картички, пликове , пощенски блокове и карти, свързани със 100-годишнината от Освобождението на България съхранява казанлъшката филателистка Маргарита Папукчиева. Най-интересно е, че всички 343 марки, 367 карти, 9 блока и две карти максимум са с печат от 3 март 1978 година, изпратени са били от селища, неразривно свързани с историята на България от онази вече далечна епоха, а две от писмата дошли от Румъния и тогавашния Съветски съюз. Сбирката е малко известна на широката общественост защото на практика е показвана само веднъж, преди 38 години на национална филателна изложба в София, като е била подредена в извънконкурсен клас, връща лентата Папукчиева и припомня, че подготовката за нестандартното начинание е започнало две години преди сакралната дата с дейното участие на баща й Иван Папукчиев. Двамата подготвили  писмата до всички пощенски станции в България, като имената на населените места задължително са свързани с исторически събития, използвали са тогавашния официален исторически тритомник на БАН от 1961 г. Сбирката отразява родната история в хронологичен ред като присъстват селища , свързани с бронзовата епоха и културата на траките. За века между 1878-1978 пликовете и марките са разпределени по периоди:Руско-турска война; Сан-Стефанска и Берлинска България; Търновска конституция; Сръбско-българска война; начало на социалистическата пропаганда; основаване на БЗНС;национално-освободителни борби в Македония и Тракия;укрепване влиянието на БРСДП; Балканска война 1912-1913 г. и др. Специално място  е отделено на родната кирилица: за буквата „А” пощенското клеймо е от станцията в курортния комплекс  Албена; за „Б” е подпечатано в  Белоградчик, а за „Ъ” дошло от  луковитското село Ъглен… Ценните хартиени късчета са  подредена върху  128 изложбени листа, които очакват деня, в който собственичката им ще ги предаде в архива на БАН, за да бъдат запазени и съхранени за поколенията. Завършилата икономика на съобщенията в УНСС казанлъчанка започва да се занимава с филателия от ученическите си години като подтик за това й дава семейната среда-бащата Иван Папукчиев е известен хералдик, нумизмат, има проучвания в областта на екслибриса. През далечната 1974-а взема участие в световната младежка изложба „Младост 74“, като представя колекцията си „Първият български камион“, която й носи и сребърен медал.Към нея по-късно прибавила и „Първият български трактор“.  Отдавна е спряла да брои наградите си, по нейна идея на 2 юни 2017-а. бяха валидирани плик и марка, посветени на превърналия се в традиция Фестивал на розата в родния й Казанлък, припомня журналистката Юлия Младенова, която от години следи хобито на Папукчиева..", "date": "2019.03.04", "title": "Казанлъчанка пази уникална филателна колекция, дарява я на БАН"}
{"url": "https://www.monitor.bg:443/bg/a/view/uvelichavat-se-pokupkite-na-jilishta-za-davane-pod-naem-158713", "text": "В последните година-две има известен ръст на купувачите на жилища, които ги придобиват специално за даване под наем на хотелски начала и най-вече през сайтовете, споделят столични брокери. Според Даниела Грозева от „Веда корект” сега интересът към подобна инвестиция се засилва. Младен Митов от „Явлена” пък смята, че след навлизането и в България на Airbnb и други подобни портали нещата на наемния пазар на жилища стават разнопосочни. „Много собственици решиха да започват да дават по този начин имотите си под наем. Причината е основно в нарастването на чуждестранния туристически поток към столицата и другите по-големи градове в страната. Оборотът там сигурно е голям, но сделките не минават през агенциите за недвижими имоти”, добавя той. По думите му няма нищо лошо в тази тенденция, защото тя развива и пазара на квартири и се увеличават инвестициите в жилища именно с цел даването под наем.", "date": "2019.03.04", "title": "Увеличават се покупките на жилища за даване под наем"}
{"url": "https://www.monitor.bg:443/bg/a/view/na-11-to-mjasto-sme-v-es-po-vyzobnovjaema-energija-158768", "text": "България се нарежда на 11-то място в Европейския съюз (ЕС) по използване на възобновяема енергия за отопление или охлаждане. Това показват данни на Евростат за 2017 година. За периода зелената енергия е представлявала 29.9% от общата енергия, използвана за отопление или охлаждане. На територията на ЕС зелената енергия за 2017 г. е 19.5% от общото количество използвана енергия. В сравнение с 2004 г., когато това число е било 10.4%, е налице голямо увеличение. За последните три години, считано от 2017 г., ръстът е в порядъка на 0.5-0.7%. Причина за него е потреблението както в домакинствата, така и в индустриалния сектор и в този на услугите. Аеротермалната, геотермалната и хидротермалната топлинна енергия, уловена от термопомпите, също са включени в доклада. Челните позиции са взети от Швеция (69.1%), Финландия (54.8%), Латвия (54.6%), както и Естония (51.6%). България е на 11-то място като най-голямо увеличение на използваната зелена енергия е отчетено през 2016 г., когато то е било 30%. Според доклада най-ниско е било през 2008 г. - 17.3%. На опашката стоят Люксембург (8.1%), Белгия (8%), Великобритания (7.5%), Ирландия (6.9%). На последно място е Холандия с 5.9%. Във всяка една от страните се наблюдава ръст в сравнение с минали години, но това не променя позициите им спрямо другите страни.", "date": "2019.03.04", "title": "На 11-то място сме в ЕС по възобновяема енергия"}
{"url": "https://www.monitor.bg:443/bg/a/view/kraljat-na-valsa-andre-rijo-izpylnjava-mila-rodino-video-158759", "text": "По случай Националния ни празник - 3 март, Краля на валса - Андре Рийо подготви и изпълни Химна на България. С него той поздравява своите български почитатели и всички българи. Записът пристига от студиото на маестрото в Маастрихт, където репетират музикантите от неговия оркестър „Йохан Щраус”. Многонационалният състав на хора успешно се справя с непознатия български език и думите на най-гордата българска песен.", "date": "2019.03.04", "title": "Кралят на валса Андре Рийо изпълнява \"Мила Родино\" (ВИДЕО)"}
{"url": "https://www.monitor.bg:443/bg/a/view/podpisvame-za-poveche-ruski-turisti-u-nas-158762", "text": "За увеличение на руските туристи в България, такава програма за съвместни действия ще бъде подписана между София и Москва по време на посещението на руския премиер Дмитрий Медведев, съобщиха за „Монитор“ запознати. Медведев е на официална визита у нас на 4 и 5 март по покана на министър-председателя Бойко Борисов. Подписи под самия документ обаче ще сложат министърът на туризма Николина Ангелкова и руският икономически министър Максим Орешкин, който също е в делегацията заедно с много кметове и представители на бизнеса. Целта пък на програмата, която е с кръгозор до 2021 г., е да се укрепят връзките между двете страни. Всъщност България и Русия ще подпишат още два документа – споразумение в областта на културата и науката, както и протокол за промяна на договора за социална сигурност. Последният бе одобрен на заседанието на кабинета в сряда и с него ще се разшири закрилата на осигурените лица и по-лесното отпускане на руски пенсии на българи. Ще се дава възможност те да придобиват право на пенсия, в случаите на недостигащ осигурителен стаж. Иначе Медведев ще бъде посрещнат от Борисов на официална церемония на площад „Св. Александър Невски“, след което руският премиер ще поднесе венец пред Паметника на Незнайния воин. В сградата на МС пък двамата ще проведат разговор на „четири очи“, последван от среща на двете делегации. Темите, които ще дискутират двамата, са свързани със сътрудничеството в енергетиката, икономиката и туризма. Последно Борисов и Медведев се видяха през октомври 2018-а в Брюксел в рамките на 12-ата среща на върха Азия – Европа. Преди това и през май, когато Борисов бе в Кремъл по покана на руския президент Владимир Путин. В понеделник следобед Медведев има среща и с президента Румен Радев, а на следващия ден сутринта и с шефката на НС Цвета Караянчева. Във вторник около обяд Медведев и Борисов ще открият българо-руски бизнес форум в областта на туризма. Именно това е и причината Медведев да води със себе си и кметове и представители на руския туристически бизнес. На форума двете страни ще имат възможност да обсъдят общи инициативи за развитие на сектора, както и мерки за насърчаване на двустранните пътувания. Целта е да се затвърдят позициите на България като предпочитана туристическа дестинация за руснаците.", "date": "2019.03.04", "title": "Подписваме за повече руски туристи у нас"}
{"url": "https://www.monitor.bg:443/bg/a/view/hristo-bonev-podkrepi-dinko-dermendjiev-v-bolnicata-158777", "text": "Легендата на “Локомотив” (Пловдив) и българския футбол Христо Бонев направи изключителен жест към своя стар приятел и съотборник в националния отбор Динко Дерменджиев. Зума беше един от първите, които отидоха в болницата, за да видят Чико. Припомняме, че в събота Дерменджиев беше приет по спешност в УМБАЛ \"Свети Георги\" с микроинсулт. Някогашните непримирими противници на терена като капитани на “Локо” и “Ботев”, се срещнаха до болничното легло на Чико. Въпреки че не допускат посетители при Дерменджиев, Бонев е успял да влезе при него и да му занесе сокове, бонбони и да го окуражи за бързо възстановяване. Персоналът на клиниката е проявил разбиране към двамата, чието приятелство и съперничество на терена датира от близо 60 години. \"Радвам се, че видях Динко в добро настроение. От името на семейството ми, а и на нашия клуб, му пожелах бързо да се възстанови. Водили сме големи битки на терена пред препълнени трибуни на Градския стадион. Случвали са се периоди, в които и да не се погледнем. Уважението обаче никога не е изчезвало между нас. Защото и двамата обичаме футбола. За мен той е най-голямата легенда на „Ботев“ и искрено му желая бързо възстановяване“, сподели пред „Марица“ Бонев, който пък миналата година също лежа в болница след инфаркт.", "date": "2019.03.04", "title": "Христо Бонев подкрепи Динко Дерменджиев в болницата"}
{"url": "https://www.monitor.bg:443/bg/a/view/izpolzvame-grivni-za-namalenija-v-plovdiv-158765", "text": "Гривни за специални намаления ще можем да използваме в Пловдив. Проектът е част от дефилето „Уикенд Пловдив“ и ще важи за периода 8-10 март. С украшението за ръка ще можем да посетим културни събития, хотели, спа центрова, както и заведения с отстъпка. Гривните могат да бъдат закупени от Туристическия информационен център в Пловдив до Римския стадион, в центровете „Тракарт“, до Билетния център на общината, в магазините „Биофреш“ и „Love Plovdiv“, Природонаучния музей, мол „Марково тепе“, хотел „Интелкооп“ и Dwell Café. Единичната цена е 3 лв., за двама – 5 лв., а за трима – 7 лв. Децата до 7-годишна възраст нямат нужда от гривна, а ще се възползват от намалението на придружителите си. Друг плюс на гривните е, че Това ще стане чрез онлайн анкета за определяне на най-доброто заведение, хотел и културна институция в града. Крайният резултат ще бъде обявен на 12 март, а победителите от въпросника ще получат безплатна нощувка и вечеря за двама в хотел по техен избор. Освен това, лауреатите ще могат и да посетят спектакъл, избран от тях, както и да ползват 50% намаление за спа и релакс процедури. Ако пък не желаят спа, то могат да използват семеен билет за посещение на музей по избор. Откриването на уикенда ще се състои на 8 март от 16 часа с изложбата „Непознатите къщи из Стария град на Пловдив“ в Народна библиотека „Иван Вазов“, а входът за събитието е безплатен.", "date": "2019.03.04", "title": "Използваме гривни за намаления за уикенд в Пловдив"}
{"url": "https://www.monitor.bg:443/bg/a/view/jiteli-na-gorubljane-na-protest-blokirat-carigradsko-shose-158767", "text": "Столичани от квартал Горубляне готвят пореден протест, готвят се да затворят \"Цариградско шосе\" в пиков час. Собствениците на терени в квартала ще блокират движението днес следобед - точно когато се очаква голямото завръщане в София след празничните дни, съобщи БНТ. Демонстрацията е планирана за 16.00 часа и ще блокира кръстовището на \"Цариградско шосе\" с улиците \"Павел Красов\" и \"Димитър Пешев\". Жителите негодуват срещу решението на Общината да изгради парк върху техни терени. Те искат да се проведе обществено обсъждане, а в случай че проектът за парк бъде приет, Общината да им плаща наем. Това е поредното гражданско недоволство на жители на квартала, след като в края на януари миналата година недоволните жители отново излязоха на протест, блокирайки Околовръстното шосе. Тогава стана ясно, че около 500 семейства са засегнати от проекта на Столичната община, който предвижда върху 1 250 декара между кварталите \"Младост\" и \"Горубляне\" да бъдат изградени зелени площи и атракции. Протестиращите обаче бяха категорични, че паркът не трябва да се прави върху имотите им, а върху общински терени. Протести имаше и през февруари и септември миналата година. Собствениците водят четири дела в Страсбург. Сезирали са и главния прокурор, че Общината умишлено блокира процеса на възстановяване на собствеността. В същото време върху иззетите им частни земи се разрешава строежът на частно училище и се изсипват строителни отпадъци, за които са предупредени, че трябва да изчистят.", "date": "2019.03.04", "title": "Жители на Горубляне на протест, блокират „Цариградско шосе“ "}
{"url": "https://www.monitor.bg:443/bg/a/view/moskovskite-vlasti-sledjat-stolichani-prez-telefonite-im-158769", "text": "Московското кметство купува от мобилните оператори информация за придвижването на столичани, основана на данните за местоположението на техните СИМ-карти. На базата на тези данни местните власти коригират маршрутите на градския транспорт и проектират инфраструктурата на мегаполиса. Оказва се, че столичните управници следят придвижването на гражданите от 2015 г. насам, като за тези четири години Московското правителство е похарчило 516 млн. рубли или близо 7 млн. евро за споменатите аналитични данни. За удобство, територията на руската столица е разделена на квадрати с площ 500 на 500 метра и в границата на всеки квадрат аналитиците знаят броя на работещите на тази територия. Движението на хората дава възможност на властите да следят за трудовата миграция и за предпочитанията на туристите. Местните власти се интересуват още от това как именно столичани се предвиждат – данните от мобилния оператор позволяват да се определи точното време на дадено пътуване и вида използван транспорт. Получените данни се използват за усъвършенстване на пътната инфраструктура и за ефективно разработване на нови транспортни схеми в мегаполиса. От своя страна мобилните оператори получават приличен доход от продажбата на информация за местонахождението на своите клиенти.  ", "date": "2019.03.04", "title": "Московските власти следят столичани през телефоните им "}
{"url": "https://www.monitor.bg:443/bg/a/view/nissan-qashqai-skri-novostite-pod-prednija-kapak-158753", "text": "Тъмните облаци, надвиснали над бъдещето на дизеловите двигатели, преориентират потребителите към коли с бензинови мотори. За да отговори на променящите се тенденции, японската марка Nissan лансира изцяло нов 1,3-литров бензинов двигател с турбокомпресор, който да удовлетвори търсенето на клиентите за високоефективен бензинов двигател, предоставящ забележителна динамика и нисък разход на гориво. Новият двигател консумира по-малко бензин и отделя по-ниски емисии на CO2. Той е разработен от Алианса Renault-Nissan-Mitsubishi, съвместно с германския концерн Daimler и направи своя дебют в четвъртото поколение на Mercedes-Benz A-класа. За първи път новият 1,3-литров 4-цилиндров бензинов турбодвигател се предлага и в обновения Nissan Qashqai. С този съвременен двигател най-продаваният кросоувър в Европа е станал още по-привлекателен за потребителите, които обичат да шофират на дълги разстояния, без това да им коства много средства. Новият бензинов двигател с турбокомпресор в Nissan Qashqai е наличен в два варианта на мощност със 140 и 160 к.с. Моторът е съчетан серийно с 6-степенна механична скоростна кутия, а като опция се предлага модерната 7-степенна роботизирана трансмисия DCT с двоен съединител. Тя осигурява по-динамично ускорение, подобрени показатели при старт от място и плавно разгръщане на мощността, в сравнение с досегашната вариаторна безстепенна автоматична трансмисия X-Tronic CVT. Моделът със 140 к.с. разполага с максимален въртящ момент от 240 Нм, а вариантът с мощност от 160 к.с. развихря тяга от 260 Нм с механична трансмисия и 270 Нм за кутията с двоен съединител DCT. Всички версии на бензиновия модел са с предно задвижване и отговарят на новия стандарт за емисиите Euro 6d-Temp. Новите двигатели директно заместват старите турбомотори с работен обем 1,2 литра и 115 к.с., както и 1,6-литровия двигател със 163 к.с. Най-атрактивен безспорно е Qashqai с по-мощния вариант със 160 к.с., съчетан със 7-степенната автоматична трансмисия с два съединителя. Двигателят има прилична тяга от 270 Нм при 2000 об/мин и ускорява пъргаво кросоувъра още от ниски обороти. Забелязва се подобрена реакция на мотора, който отговаря значително по-отзивчиво при рязко натискане на газта. Благодарение на това моторът ускорява по-енергично и дава възможност за извършването на по-бързи и по-сигурни маневри при изпреварване. В същото време при по-плавно и равномерно подаване на газ, новият двигател е много тих и почти не нарушава акустичния комфорт в салона. Мощността напълно достатъчна за надеждно и приятно придвижване в ежедневието. Ключова роля в представянето на Nissan Qashqai с новия 1,3-литров бензинов турбодвигател има и новата 7-степенна автоматична скоростна кутия DCT с двоен съединител, която осигурява прецизна смяна на предавките. Трансмисията има електрическо охлаждане при необходимост и електромеханично превключване на предавките, за подобрена ефективност. Автоматикът осигурява на водача плавно превключване на предавките без прекъсване на тягата, което създава по-естествено усещане за шофиране, като същевременно увеличава удоволствието при пътуване. Освен че е по-динамичен, с новия бензинов двигател Nissan Qashqai може да бъде и по-икономичен, но всичко зависи от маршрута и стила на каране. При шофиране с равномерно темпо със скорост около 90-100 км/ч, кросоувърът се задоволява само с 5,1 л/100 км, на магистралата със 130 км/ч разходът е 5,8 л/100 км, а в града консумацията е около 6,5-6,8 л/100 км, в зависимост от трафика. Пътното поведение на Nissan Qashqai е по-рафинирано, благодарение на модификациите по окачването, амортисьорите и системите за завиване. Моделът вози комфортно, независимо от настилката, като преминава стегнато през легналите полицаи и неравностите, като само големите дупки могат да предизвикат смущения в окачването. Управлението е по-директно и дава пряка обратна връзка от завиващите колела. Внедрените в купето абсорбиращи материали и увеличената дебелина на стъклата са довели до намаляване на шума от колелата, двигателя и вятъра. Цените на Nissan Qashqai с новия 1,3-литров бензинов турбодвигател започват от 35 890 лева за варианта със 140 к.с. и 6-степенна механична скоростна кутия, а моделът със 160 к.с. и автоматик струва най-малко 40 440 лева. Цената на поддръжката на новия бензинов кросоувър е намалена, благодарение на по-ниските разходи за сервизиране по време на експлоатационния цикъл на двигателя, защото интервалите за смяна на маслото са увеличени от 20 000 на 30 000 км.", "date": "2019.03.04", "title": "Nissan Qashqai скри новостите под предния капак"}
{"url": "https://www.monitor.bg:443/bg/a/view/novus-e-prevozno-sredstvo-i-proizvedenie-na-izkustvoto-158764", "text": "Въпреки изключително високата си цена, недостатъчната мощност и малкия обсег, този немски електрически мотоциклет има с какво да привлече внимание. Впечатляващия дизайн и невероятно ниското тегло, променят определенията за електрически велосипед и мотоциклет. В градска среда, Novus изминава около 98 км, като за около час батерията се зарежда  на 80 %. Това е леко и стилно, електрическо средство за придвижване, което би задоволило нуждите на повечето хора, желаещи да избегнат градския трафик. Тази цена, превръща Novus, повече в произведение на модерното изкуство, отколкото средство за придвижване в града. За това допринасят и много детайли в дизайна, от спирачните дискове, вилката с централен амортисьор, идеята за интегриране на телефона и вградените фар и стоп, до скрития монтаж на задното окачване. Пропорциите на мотоциклета също са много красиви, дори ако гумите бяха малко по-дебели. За да се движи по улиците, Novus трябва да разполага още с мигачи, огледала, регистрационен номер, вероятно по-добър фар и много други неща, които ще го променят визуално. Това ще стане известно, когато производството започне.  ", "date": "2019.03.04", "title": "Novus e превозно средство и произведение на изкуството "}
{"url": "https://www.monitor.bg:443/bg/a/view/vylnuvashti-kadri-za-chestvaneto-na-treti-mart-ot-stranata-i-chujbina-158760", "text": "В министерството на туризма се получават снимки и видеа от страната и чужбина за честването на националния празник Трети март. Те пристигат в отговор на инициативата на ведомството българите да снимат себе си и семействата си на тази скъпа за всеки от нас дата. Първи дойдоха кадри от празника в Рим, Бачковския манастир, Исперих, крепостта Траянови врата, Карлсруе, Доминиканската република и др. В снимките и видеата присъстват много от символите на свободата, сред които и българското знаме. За Трети март получихме дори и стихове. Инициативата продължава. Очакваме до 10 март 2019 г. включително да изпратите нови писма със снимки и видеа на имейл press@tourism.government.bg или до Фейсбук страницата на министерството на туризма. Освен там и на сайта ни най-добрите творби ще бъдат публикувани и във YouTube.", "date": "2019.03.04", "title": "Вълнуващи кадри за честването на Трети март от страната и чужбина"}
{"url": "https://www.monitor.bg:443/bg/a/view/pone-hiljadarka-za-kvartira-v-centyra-158710", "text": "Поне хилядарка ни трябва да се наемем нормален двустаен в центъра на София с площ от минимум 60 квадрата и да плащаме разходите му и то при най-икономично използване на основните консумативи като ток, парно и вода, пресметна „Монитор”. Офертите за наем в тази част на София от 560 лв., колкото в момента е минималната заплата, почти липсват. Най-евтините предложения за жилища от сегмента в тази част на София от 700 до 800 лв. са едва стотина, като не бива да забравяме, че В цяла София пък са само около 150 реалните оферти за нормален двустаен с наем до минималната месечна заплата, като едва десетина са за по-престижни квартали като „Иван Вазов”, „Лозенец”, „Изток” или „Дианабад”. Едно от предложенията за въпросните райони е за 76 кв. м приземен етаж от стара къща в „Лозенец”, с вехто обзавеждане, като единственото предимство е централният тец, а друга оферта - за панелка на пети етаж в „Иван Вазов”. Дори в панелния мегакомплекс „Люлин” едва двайсетина са офертите за наем до 560 лв. за нормални двустайни с площ от поне 55 квадрата. Толкова са общо и за южните квартали на София, както и в „Горна баня“, „Овча купел“ и „Княжево“. По 10 до 15 са обявите в сегмента и за северните квартали „Толстой”, четирите части на „Надежда” и „Връбница”, „Обеля”, а също и в петте части на „Младост” и двете на жк „Дружба” и прилежащите райони. Според Младен Митов от „Явлена” за квартири по-търсени си остават районите на „Студентски град” и южните квартали на столицата, които са по-близко до центъра. „Евтините жилища се търсят навсякъде и интересът към тях се стимулира основно от идването на нова работна ръка от провинцията. Предлагане има, но трябва да се улучи моментът, защото Дефицит се появява в края на лятото и началото на есента, когато започва учебната година. В момента спокойно и по-лесно може да се намери квартира”, обяснява брокерът. Наско Атанасов от „Виктория инвест” добавя към зоните с най-голямо предлагане „Люлин”. По думите му сега преобладават собствениците на луксозни жилища, които търсят за тях наематели. „Предлагането на по-скъпи квартири винаги е било по-голямо, отколкото търсенето, защото клиентите са ограничен брой - основно чужденци. Българите, можещи да си позволят да плащат висок наем, направо си купуват имот. Обикновено такива жилища се наемат от хора, работещи в големи чужди фирми, на които битовите разходи се плащат от работодателя. Там се иска определен стандарт за обзавеждането. Задължително сградата трябва да е с охрана. Има много хубави жилища с наем над 1000 евро, които се предлагат в момента на пазара. а и текучеството на наематели там е голямо. Хората непрекъснато се оглеждат за нещо по-хубаво и на по-ниска цена. Търсенето пък освен в центъра е високо и в „Младост-4” заради бизнеспарка. Обикновено наемателите най-много държат на състоянието на апартамента и обзавеждането. Голям плюс е, ако кухнята е оборудвана с бяла техника. Повечето квартири се дават без телевизори”, обяснява Атанасов.", "date": "2019.03.04", "title": "Поне хилядарка за квартира в центъра"}
{"url": "https://www.monitor.bg:443/bg/a/view/gyrcija-obmislja-limit-za-broja-na-dnite-s-gosti-158712", "text": "Гърция обмисля въвеждането на ограничения за краткосрочното даване на квартири под наем, пише вестник „Η Καθημερινή”. Правителството е учредило специален комитет от представители на министерствата на икономиката, финансите, труда и на туризма. Експертите в него ще трябва в най-скоро време да подготвят проект на закон, с който да се определи броят дни в годината за даване под наем за малки срокове, колко такива имота общо ще може да дава под наем всяко отделно физическо лице или фирма, а също и ограничения върху максималния доход от този бизнес. Властите в южната ни съседка предприемат тези мерки, защото оборотът от краткосрочното отдаване под наем през миналата година е достигнал 2 млрд. евро. Бумът на този бизнес доведе до срив в предлагането на квартири за дългосрочно живеене и дори се надигна вълна от изгонване на постоянните наематели. Освен това големи загуби инкасират и хотелиерите. Засега в публичното пространство се коментират няколко идеи. Първата е на един данъчен номер да могат да бъдат вписвани не повече от два имота за краткосрочно наемане. Втората е обектите да не могат да се дават по този начин повече от 90 дни в годината, като за островите с население под 10 000 души лимитът е свален на 60 дни. За да се увеличат дните обаче собственикът ще трябва да докаже, че общият годишен доход от отдаване под наем на имот не надвишава 12 000 евро.", "date": "2019.03.04", "title": "Гърция обмисля лимит за броя на дните с гости"}
{"url": "https://www.monitor.bg:443/bg/a/view/borisov-s-telegrama-do-trymp-za-bedstvieto-v-alabama-158766", "text": "Премиерът Бойко Борисов изпрати съболезнователна телеграма до американския президент Доналд Тръмп по повод бедствието в щата Алабама, отнело живота на десетки жители, съобщиха от пресслужбата на кабинета.  \"С огромно прискърбие научих тъжната новина за опустошителната буря, връхлетяла щата Алабама, която нанесе огромни материални щети и причини смъртта на десетки жители“, пише премиерът Борисов. „Бих искал от мое име и от името на българския народ да изкажа най-искрени и дълбоки съболезнования към Вас и към семействата на загиналите и ранените. В този тъжен за цялата Ви страна ден нашите мисли и молитви са с Вас“, обръща се премиерът Борисов към американския президент.", "date": "2019.03.04", "title": "Борисов с телеграма до Тръмп за бедствието в Алабама"}
{"url": "https://www.monitor.bg:443/bg/a/view/desetki-zaginali-ot-tornado-v-sa-sht-158754", "text": "Най-малко 22 души загинаха, а 40 бяха ранени от торнадо в САЩ, съобщиха световните агенции. Сред загиналите има и деца. Броят на жертвите вероятно ще се увеличи, има данни и за изчезнали лица, които се издирват. Торнада удариха щата Алабама и причиниха и големи материални щети. Съобщава се за разрушени сгради и изтръгнати дървета.", "date": "2019.03.04", "title": "Десетки загинали от торнадо в САЩ"}
{"url": "https://www.monitor.bg:443/bg/a/view/superluks-sreshtu-400-lv-v-burgas-158749", "text": "В Бургас в сравнение със столицата и Варна, наемите са мдоста по-ниски. Срещу 400 лева може веднага да се наеме ново двустайно жилище със суперлуксозно обзавеждане, при това в идеалния център. За още 200 лева, се добавя и гледка към морето. \"Преди година цените бяха доста по-високи, но постепенно започнаха да падат. Около 15% поевтиняха наемите в края на миналото лято и от тогава нивата им се задържаха\", коментират брокери. Според тях предлагането на квартири изпреварва в пъти търсенето. В момента в Бургас се оферират над 1500 жилища. Най-много са обявите за идеалния център и близките до него комплекси \"Възраждане\" и \"Братя Миладинови\". Много от апартаментите стоят празни с месеци, защото обявените наеми не отговарят възможностите хората, които са склонни да платят без да се замислят от 220 до 300 лв. Срещу тази сума може да се наеме панелна гарсониера или стара тухла в широкия център, но с по-вехто обзавеждане. В по-отдалечените квартали спокойно се намират и боксониери срещу 200 лева. Маржът между малките апартаменти и тези с по 2 и 3 спални е не повече от 50-100 лева. Голямо жилище от 100 квадрата с прилично обзавеждане в центъра се наема за 350 до 380 лв. Според брокери, през последните години в Бургас цените се определят не толкова от местоположението, а от състоянието и вида на сградата. В най-новите кооперации в кварталите, наемите са по-високи от тези в старите блокове в центъра. Основните клиенти на пазара са предимно студенти и млади семейства. Другата категория наематели са семейства от вътрешността на страната, търсещи препитание край морето. Най-евтините оферти на пазара са за полусутерен или партер, пригоден за живеене. Такива помещения вървят по 150 лв. и се наемат светкавично.", "date": "2019.03.04", "title": "Суперлукс срещу 400 лв. в Бургас"}
{"url": "https://www.monitor.bg:443/bg/a/view/tri-stotaka-iskat-za-boksoniera-na-pypa-na-varna-158750", "text": "През зимата във Варна, когато напливът към морето не е такъв, както през лятото, търсещите квартира могат да спечелят с изгодна сделка и да наемат всякакво жилище, според бюджета си. Възможност за квартира в идеалния център на Варна дава предложението за боксониера от 20 кв.м. за 300 лева. Тези, които търсят подслон за една вечер, може да се възползват от зимните намаления за нощувки от 15 до 25 лева, които се предлагат от квартирни бюра и агенции за кратковременно настаняване. Хората с по-дебели портфейли могат срещу 1254 лв. на месец да си наемат нов, луксозно обзаведен 3-стаен апартамент от 120 кв. м с всички удобства и комуникации в централната градска част. При друг вариант - 110 кв. м се предлагат за 1200 лв., а при трети, най-изгоден  - 120 кв. м за 850 лв. В оживения жилищен квартал „Левски“, едностаен, обзаведен апартамент от 45 кв. м или 55 кв. м в новоразрастващия се район „Бриз“, се предлагат за 450 лв., колкото е 3-стаен обзаведен апартамент от 80 кв. м в района на Колхозен пазар. В „Аспарухово“ наемите на най-търсените жилища - двустайните, са 280 до 400 лева, колкото вървят и в крайния кв. „Владиславово”.", "date": "2019.03.04", "title": "Три стотака искат за боксониера на пъпа на Варна"}
{"url": "https://www.monitor.bg:443/bg/a/view/spirat-tejkite-kamioni-po-naj-natovarenite-pytishta-158758", "text": "От 14 ч. до 20 ч. се ограничава движението на камионите над 12 тона по автомагистралите и най-натоваренитe пътища. Целта е повишаване на безопасността и увеличаване на пропускателната способност на инфраструктурата в края на почивните дни. От Агенция „Пътна инфраструктура“ (АПИ) апелират шофьорите да карат разумно и със скорост, съобразена с метеорологичните условия, да спазват правилата за движение и да не използват аварийните ленти по автомагистралните участъци за по-бързо придвижване. Рисковото и емоционално шофиране не гарантира по-кратко пътуване, но застрашава живота и здравето на всички останали, които спазват правилата. Съвместната заповед за спиране на движението на камионите над 12 тона е на АПИ, ГД „Национална полиция“ и ИА „Автомобилна администрация“. Тя предвижда ограничаване на движението по следните участъци от републиканската мрежа: • автомагистралите; • път I-1 с. Ребърково - Ботевград, като движението се пренасочва по път II-16 Ребърково - Своге - Софийски околоврестън път в посока София; • път I-1 - от Благоевград до ГКПП „Кулата“; • път I-4 п. в. „Коритна“ - Велико Търново - Шумен; • път I-5 Русе - Велико Търново; • път I-8 ГКПП „Калотина“ - София; • път I-9 Варна - Бургас; • път II-18 Околовръстен път на град София; • път II-99 Бургас - Царево. Забраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR). В пиковите часове заради интензивният трафик е възможно по-бавно предвижване в района на тунел „Витиня“ на АМ „Хемус“, където движението се осъществява двупосочно в тръбата за Варна, както и на път I-1 Ботевград – София, в участъка при 210-ти км, в прохода „Витиня“,където движениено се осъществява в една лента поради ремонт на анкерната стена. Необходимо е шофьорите да карат със съобразена скорост, спазвайки правилата за движение. За улеснение на трафика през Владая и повишаване на пътната безопасност днес, през светлата част от денонощието, ще има две ленти за влизащите в София по път I-1 (Е-79). Временната организация е от км 278+910 до 282+038 и от пътен възел „Даскалово“ до кръстовище „Драгичево“. По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Струма“ (в участъка с предишно наименование АМ „Люлин“). Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2019.03.04", "title": "Камионите спират за 6 часа днес (ВСИЧКИ ОГРАНИЧЕНИЯ)"}
{"url": "https://www.monitor.bg:443/bg/a/view/zapochvat-proverki-za-tyrgovija-sys-zashtiteni-vidove-proletni-cvetja-158755", "text": "По повод настъпването на сезона на цъфтеж на пролетните цветя в следващите дни  Регионалните инспекции по околната среда и водите (РИОСВ) започват проверки на пазари и търговски обекти за търговия на цветя, които са защитени по Закона за биологичното разнообразие. Редица пролетни растения като някои видове кокичета, минзухари, иглики, перуники, синчец са защитени от Закона за биологичното разнообразие. Те са забранени за бране, изкореняване и продажба, тъй като това води до загуба на естествените им местообитания. Други растения, като пролетната циклама и салепите, които често са наричани с международното им име орхидеи, са под защита и на Вашингтонската конвенция (CITES). Тя опазва видовете, които са световно застрашени от изчезване и са под контрол в международната търговията. Тези растения често се опазват в защитени територии, където са в сила ограничения за брането им.   Експертите по биологично разнообразие напомнят, че е незаконно да се продават малки букетчета или части от защитени растения за украса на букети, направени с видове от дивата природа. При констатирани наршения се налагат глоби – на физически лица от 100 до 5000 лева, а на юридически – от 500 до 10 000 лева. Въпреки че брането на видове извън защитените находища е разрешено за лични нужди, експертите напомнят, че пролетните цветя са много нетрайни. Често те увяхват и ги изхвърляме още преди да сме ги занесли у дома. Затова е по-добре при разходка сред  природата да полагаме усилия за опазването на дивите растения и да не допринасяме за унищожаването на някоя популация на защитено цвете, за да можем да му се наслаждаваме на същото място и през следващата година. От 30 януари 2019 г. е в сила заповедта на министъра на околната среда и водите, с която се определя специален режим на опазване и ползване на лечебните растения през 2019 г. Той се прилага за видове с трайна тенденция за намаляване и заплаха за естественото им разпространение в природата. Със заповедта се забранява събирането на билки от 24 вида лечебни растения от естествените им находища в цялата страна. Сред тях са лечебната дилянка (валериана), бодлив залист, мечо грозде, бял риган, исландски лишей, различни видове салеп, жълт мак, бял риган, момина сълза, лечебна ружа и др. Някои от тях лесно се култивират и могат да бъдат отглеждани за търговски цели, но е забранено да се събират от находищата им в дивата природа. Тези забрани не включват количествата, събирани за лични нужди. През тази година са определени допустими за събиране определени количества от 11 билки (кг сухо тегло) от естествените им находища извън територията на трите национални парка. Към тях спадат лечебна иглика, червен божур, бял пелин, лазаркиня, лудо биле и др. Тези количества се разпределят от директорите на съответните РИОСВ на фирмите, подали заявления за ползване. Изключение и тази година е наричаният с различни имена чай – мурсалски, пирински или алиботушки (Sideritis scardica Grisb.), който е забранен за бране дори за лични нужди на територията на цялата страна. Забраната за бране на лечебното растение за стопански и за лични нужди е с цел да се възстановят находищата му в природата. Мурсалският чай се култивира лесно и е разпространен почти във всички частни дворове на селищата около неговото естествено разпространение. Има много научни доказателства, че лечебните качества на култивираните екземпляри от това растение са еднакви с тези на растящите в дивата природа.", "date": "2019.03.04", "title": "Хайки по пазарите за защитени видове пролетни цветя"}
{"url": "https://www.monitor.bg:443/bg/a/view/s-polovin-lev-skochiha-za-godina-kartofite-v-magazina-158699", "text": "Картофите по магазините се продаваха в края на февруари с половин лев по-скъпо, отколкото по същото време на миналата години, сочи статистиката на Системата за агропазарна информация (САПИ). Цените им на дребно са от 0,90 до 1,80 лв. за кило. В сравнение с миналата година минималната се е повишила с 31 ст., а средната - с половин лев. Още по-впечатляващо е поскъпването при друг масов зеленчук - зелето. При него за последните 12 месеца Минималната от 50 ст. е стигнала 1 лв./кг, а за максималната - два лева. Средната е по-висока с 0,65 лв. Не остават по-назад и доматите. При тях е постигнато рекордно повишение с цели 70 ст. на най-ниската цена от 1,60 лв./кг в края на февруари миналата година е скочила до 2,30 лв./кг. В замяна на това максималната се увеличила само с 20 ст. до 4,20 лв./кг, а средната отчита ръст от 60 ст. до ниво от 3,20 лв./кг. При краставиците тя е 4,09 лв./кг или с 24 ст. повече на годишна база и в края на миналия месец един от основните зеленчуци за мешаната салата се продаваше на дребно от 3 до 5 кинта килото. Спрямо края на втория месец от миналата година преди дни бе отчетен до 1,20 лв./кг, а на максималната с половин лев - до 2,00 лв./кг. За разлика от основните зеленчуци при плодовете увеличение на цените на дребно е регистрирано на годишна база само при портокалите и грейпфрутите. Портокалите са се предлагали по магазините в края на февруари от 1,20 до 2,80 лв./кг, срещу 1,00-2,50 лв./кг преди 12 месеца. Грейпфрутите са с 10 ст. по-висока средна цена от 2,27 лв./кг. Друг любим на българите цитрус - мандарините са поевтинели за периода с около 46 ст. Най-ниската им цена в магазините е паднала на годишна база с 49 ст. до 1,50 лв./кг, а максималната е по-ниска с 10 стотинки и е на ниво от 3,20. Лимоните са с 30 ст. по-ниска минимална цена и в края на миналия месец са вървели на дребно от 1,50 до 3,50 лв./кг. - средно с четвърт лев до 2,70 лв., като максималната им цена е паднала с 30 стотинки до 3,20 лв./кг. Ябълките също поевтиняват с 25 ст. Най-ниската им цена на годишна база се е понижила с 45 ст. и на пазара те вече се продават в границите от 0,80 до 3,50, сочат данните на САПИ. При зеленчуците с най-висока средна цена от 4,09 лв./кг са краставиците, а при плодовете - бананите 2,70 лв./кг.", "date": "2019.03.04", "title": "С половин лев скочиха за година картофите в магазина"}
{"url": "https://www.monitor.bg:443/bg/a/view/bpc-s-tri-sobstveni-cyrkvi-v-evropa-vodim-pregovori-i-za-druga-158746", "text": "45 църковни общности има в диоцеза на българската Западно- и Средноевропейска епархия на Българската православна църква. Всяка една от тях ползва самостоятелно или съвместно с евангелската или католическа църква храмове, които са собственост на епархията. Става дума за храма „Св. св. Кирил и Методий“ в Будапеща, където е една от най-старите ни църковни общности, „Св. Иван Рилски“ във Виена. В момента той се изплаща чрез банков кредит от църковната община. Изцяло собственост на БПЦ е и „Св. Архангел Михаил и Гавриил“ в Хага, който сме закупили преди една година благодарение на българската държава. Това обясни пред „Монитор“ Западно- и Средноевропейски митрополит Антоний. Той уточни и че вече се финализира сделката по закупуването от евангелската църква на катедралния храм „Св. цар Борис-Михаил Кръстител“ в Берлин. „Всички останали се ползват с договор от католическата или евангелската църква. Една голяма част от храмовете ни в цяла Западна и Централна Европа се ползват със или без наем. Но това е в резултат на и католическата или евангелска църква. Те ни предоставят тези помещения, за да извършваме богослуженията си. Разбира се, нашата цел е да имаме повече самостоятелни храмове в диоцеза на епархията“, коментира митрополит Антоний. Под юрисдикцията на Западно- и Средноевропейска епархия на БПЦ е и манастирът “Св.Троица“ в Буххаген, провинция Долна Саксония. от държавния бюджет. Всяка година се гласува една и съща сума за подпомагане дейността на свещенослужителите в Западно- и Средноевропейска епархия и поддръжка на самите храмове. „Идеята ни е тази сума да се оптимизира максимално, за да можем да имаме средства не само за подпомагане на дейността на самите свещенослужители. Важно е да отбележим и че изготвихме проект за наш храм в община Мадрид. Много се радвам, че кметицата има изключително добро отношение към Българската православна църква, защото там живеят над 50 000 българи“, обясни Негово Високопреосвещенство. 2000 кв. м площ, за да бъде построен храм за българите в Мадрид с прицърковни помещения - канцеларии, неделни училища, социални трапезарии. „Дълги години няма разрешение на този проблем, затова сега се радвам, че община Мадрид проявява голямо разбиране. Ще видим какво ще стане с тези преговори. Все пак в тези европейски държави често има само по един храм и хората пътуват стотици километри, за да присъстват на богослужение. Така че бих казал, че храмовете ни са пълни с мотивирани, млади хора, които имат своето религиозно възпитание. Нашата задача е да съхраним тяхната вяра“, обясни митрополит Антоний. Той изтъкна и че много наши сънародници зад граница помагат и финансово за обновяването на храмовете ни в чужбина и показват съпричастност към проблемите на църквата ни. 34 наши свещеници пък служат на територията на Западно- и Средноевропейска епархия, като месечно получават за това по 500 евро. Това всъщност е държавната помощ, съчетана с дотиране от съответната община. „Всички те обаче работят и нещо друго, имат своя статут в съответната държава. Само така могат да си осигурят една нормална за съответната държава заплата“, каза още Негово Преосвещенство.", "date": "2019.03.04", "title": "БПЦ с три собствени църкви в Европа, водим преговори и за друга"}
{"url": "https://www.monitor.bg:443/bg/a/view/futbolnata-legenda-asparuh-nikodimov-nacionalnite-praznici-dnes-se-prevyrnaha-prosto-v-pochivni-dni-158742", "text": "Цинично и нечовешко е да се плащат по 250 милиона за футболист, смята легендата на ЦСКА и националния отбор в интервю за „Монитор“. - Разбира се! С времето патриотизмът и ентусиазмът около подобни празници малко угасват, но задължително ги почитаме. За съжаление вече сме малко по-разделени заради разстоянията и сме далече с дъщерите ми, но винаги, когато можем, празнувам заедно със семейството ми. Ако пък не можем, задължително си честитим празника по телефона. Но моето лично наблюдение е, че като че ли за хората националните празници се превърнаха само в повод за пътуване и почивни дни, а се губи националното чувство. - Не мога да съжалявам, просто тогава времената бяха други. Имам предимно хубави спомени, старая се да забравям лошите неща. Да, имаше и тогава простотии, ако мога така да се изразя, но аз съм такъв човек, че се старая да бъда позитивен. Просто съм приел, че Господ е решил тогава да живеем и не съжалявам. Като си направя равносметката, съм щастлив за шансовете, които съм получил, и за всичко, което съм постигнал. Тогава футболистите си бяхме с обикновени заплати, не може да се прави паралел със сегашните играчи. Някои от играчите на ЦСКА и „Левски“ бяха офицери и имаха малко по-големи заплати, но нищо по-специално. Не бяха много парите, но в никакъв случай не сме живели бедно. Ако ЦСКА биеше 3-4 пъти в месеца, взимахме по 50-60 лева премия. Това беше, нищо по-специално. - О, времената са много различни. Пак опираме до заплащането. Футболистите предпочитат клубните отбори, защото това им е хлябът. Лично аз мисля обаче, че един играч няма удовлетворение, ако не играе за националния си отбор. Сега има една девалвация на това да си част от националния отбор, за някои това сякаш е едно досадно задължение. Да носиш герба на световно или европейско първенство, е нещо несравнимо като емоция и усещане. А и ще има какво да разказваш на внуците, както аз сега го правя. - Не с 200, а с 200 хиляди  . Просто е друго поколение, младите знаят по 2-3 езика, пътуват, използват различни изрази, имат различно мислене. Може би са по-интелигентни от нас, просто са много различни нещата тогава и сега. По наше време имаше обич към клуба, за който играеш, и си давахме здравето на терена. Приемахме лично нещата и не сме мислели за пари, за смяна на отбори заради по-висока заплата и т.н. А вече в последните години, когато бях треньор, усетих, че играчите имат различно мислене и разбиране, бяха станали прекалени професионалисти и не влагаха чувства в това, което правят. Не обичат клуба, а заплатата. А футболът се играе и със сърце, не само с крака. - Ще отговоря директно – защото си наводнихме първенството с недоказали се чужденци. Аз съм за това да има поне 7-8 българи в отбора и няколко чужденци, но класни! А сега какво е – хората не могат да запомнят името на играча, всички са еднакви. Минават и заминават, стоят по една година и веднага сменят отбора. Хората, които не се интересуват много от футбол, трудно ще изброят дори едно име на футболист на ЦСКА или „Левски“. А по наше време, но и сега, всеки знае кой е Димитър Пенев, Якимов, Стоичков... Вижте какво става в световния футбол – плащат се по 250 милиона евро за един футболист. Това е нечовешко! Тотален абсурд! Цинично е на фона на това, което се случва и има толкова гладуващи и бедни хора по целия свят. Знаете ли на една бедна държава как добре ще й дойдат тези 250 милиона и колко неща могат да се направят с тези пари. - Проблемът е, че играчите са ненаучени и влизат неправилно в единоборствата. А когато влезеш по този начин, дори да нямаш умисъл, се получава фаул, контузия... Аз имам хиляди единоборства за висока топка, но беше немислимо някой да те удари с лакът в лицето. А сега виждаме, че дори в Англия, където уж се смятат за големите джентълмени, превръщат футбола в смесени бойни изкуства. - Ами, какво да ви кажа... И да съжалявам, и да не съжалявам, излишно е да се нервирам. Не мога да върна времето назад. Така са преценили хората, така са направили. Явно са мислели, че не съм достоен. Предпочитам да спрем дотук, защото не искам да се изпусна и да кажа неща, които ще обидят някого. - Хем е просто, хем е много сложно. Трябва да постъпваш честно с футболистите – да им се караш, когато трябва, но и да ги поздравяваш, когато са заслужили. Аз също съм правил грешки, извинявам се и продължаваме напред. Работата на треньора е да накара футболистите си да покажат това, което могат. Нищо повече. Но, вижте, аз бях директен с тях. Казвах им: „Момчета, като работим, ще работим сериозно“. Винаги съм имал колектив в моите отбори, защото всички бяхме като семейство – караме се, сдобряваме се, възприемал съм играчите ми като мои деца и винаги уважението е било взаимно. - Аз мисля, че тази треньорска смяна много закъсня. Трябваше Пенев още в началото на сезона да поеме отбора, а не да гледаме този Ел Маестро ли е, майстор ли е, не го знам от къде го намериха това момче. Несериозно е той да е треньор на ЦСКА. Беше изключително бавен, колебаеше се по половин час да смени ли този играч, да не го ли смени... И през това време – хоп, вкарали са ти гол. В треньорството няма място за колебания, взимаш решението и действаш. Подкрепям Любо Пенев, но ще му е трудно, защото няма качествени играчи. - Той е сериозен, амбициозен и умен човек. Ще даде финансова стабилност на клуба, но оттам нататък всичко пак опира до треньор, до играчи. Няма как собственикът да слезе на терена и да играе. Един клуб е успешен, когато всеки си върши работата, за която е назначен, и не се бърка на останалите. Когато има финансова стабилност, това развързва и ръцете на треньора – може да се кара на играчите, да им налага глоби. А не както беше в последните ми години като треньор, когато играчите не получаваха по 3-4 месеца заплати. - Съвети не мога да си позволя да давам, спортистите са достатъчно интелигентни хора. Искам само да им честитя празника – 3 март, да им пожелая здраве и успехи. И да носят радост на хората, по-често да се вее трибагреникът ни след състезания и да се слуша химнът. Роден е на 21 август 1945 година в софийското село Богьовци. 6-кратен шампион с ЦСКА като футболист и 5-кратен като треньор. Начело на „армейците“ достига до полуфинал за КЕШ през 1967 година. Единственият български футболист вкарвал голове за националния отбор и на финали на световно първенство, и на олимпийски игри. Женен, с две дъщери – Десислава и Елица, които са бивши волейболни националки.", "date": "2019.03.04", "title": "Футболната легенда Аспарух Никодимов: Националните празници днес се превърнаха просто в почивни дни"}
{"url": "https://www.monitor.bg:443/bg/a/view/za-godina-na-ostrova-35-000-po-malko-sa-domovete-nad-1-mln-158714", "text": "В 50-те най добри за живеене градове в Обединеното кралство, само 2,5% от жилищата се оценяват над 1 млн. паунда, сочи проучване на Zoopla. Общият им брой на Острова е 733 777, което е с 4,5% по-малко спрямо миналата година, когато броят им е бил 768 553. В Лондон подобните свръхскъпи имоти са 395 871, но през миналата година те са били доста повече - 430 720. Югоизточните райони на Великобритания в сегмента са 171 454. В източните - 76 077, като там е отчетен годишен ръст от 6237 имота. Има места на Острова обаче, където делът им е голям. В графство Съри, в Югоизточна Англия, а също и в град Бъкингамшър, в графство Бекънсфийлд, 44,17% от домовете са оценени над 1 млн. британски лири, но заради малкото население на тези селища, те не са попаднали в изследването. От 50-те проучвани градове с най-голям дял от 12,4% на жилища „милионери” е град Гилфорд, където те са общо 5615 на обща цена от 592,637 млн. паунда. По-нататък в класацията е Кембридж - 5426 къщи, оценени над милион британски лири и струващи общо 459,086 млн. лири. Трети е Севенокс - с 5188 оценени на 685,504 млн. паунда. Пристанищният град Бристол е седми с 4764 имота за общо 332,328 млн. лири, а в столицата на Шотландия - Единбург броят им е 4818 за 292,319 млн. паунда. Най-висока обща цена от 770,583 млн. британски лири е за 41 140 имота в градчето Летърхед, също в графство Съри, Южна Англия. Междувременно стана известно, че 57% от сделките за луксозни жилища в Лондон в периода юли-декември 2018 г. са сключени с чужденци, което е Според допитване на Seven Capital, 55% от купувачите вече пребивават във Великобритания, по 17% са от Хонконг и Дубай, 11% са от Южна Африка. Всеки четвърти от анкетираните инвестира заради излизането на Обединеното кралство от ЕС. Над половината от състоятелните чужди инвеститори в имоти са уверени в стабилността на британския пазар на недвижимости в следващите 18 месеца.", "date": "2019.03.04", "title": "За година на Острова: 35 000 по-малко са домовете над £1 млн."}
{"url": "https://www.monitor.bg:443/bg/a/view/spasiha-turisti-izgubili-se-planinata-158757", "text": "Планински спасители са оказали помощ на двама туристи в района на долината на река Бели Искър. Това съобщиха от Планинската спасителна служба (ПСС) към Българския червен кръст (БЧК). Туристите са се движили за хижа \"Мусала\" и в нощта на 2 срещу 3 март объркват пътя в мъглата и влизат в долината на река Бели Искър. Там нощуват, като на следващия ден двама планински спасители ги намират и ги прибират в хижа \"Боровец\".  Акцията продължава дълго време и приключва в 14.00 часа на 3 март. Туристите са в добро здравословно състояние.", "date": "2019.03.04", "title": "Спасиха туристи, изгубили се планината"}
{"url": "https://www.monitor.bg:443/bg/a/view/i-cersej-syshto-plache-158731", "text": "Един от най-динамичните и запомнящите се образи в култовата сага „Игра на тронове“ безспорно е този на кралицата Церсей Ланистър. Малко повече от месец преди сериалът да се завърне за последния си осми сезон, актрисата, която влиза в обувките на най-силната жена, сядала на Железния трон, Лина Хийди, разкри подробности около последния си снимачен ден през юли 2018-а. „Не мислех, че ще съм емоционална“, признава пред „Хъфингтън Поуст“ една от претендентките да сложи точката на въпроса – Кой ще управлява Вестерос? Моментът, в който си тръгнала от снимачната площадка, след като изиграла и последния си дубъл, обаче ще остане запечатан в паметта й завинаги. “Мислех, че няма да си позволя да стигна до там, защото ми оставаше да работя само ден. Но когато си тръгнах и стигнах до колата, просто избухнах в сълзи и, да, бях много разстроена“, признава Лина. Нейният партньор на екран, брат близнак и любовник – Николай-Костер Валдау признава, че също се е чувствал така, след като клапата щракнала за последен път за героя ми Джайми Ланистър. „Бях малко емоционален в самия край. През сезоните сме имали много раздели и леене на сълзи и си мислех, че съм подготвен, но осъзнах, че не е така, когато казаха „Това е от Николай“. Може би е имало влага във въздуха… или пък е била само в очите ми“, обръща на шега пред изданието той. Лина Хийди обаче винаги ще бъде благодарна на сериала за възможността, която днес й дава. „Всички знаем, че ако си разпознаваем, хората гледат по друг начин на теб. Имаш достъп до места, където другите нямат, можеш да говориш с хора и те да слушат какво имаш да им кажеш. С оглед на това, „Троновете“ ми дадоха възможност да започна да правя и развивам мои неща, които лично ме вълнуват. Сериалът промени целия ми живот“, споделя актрисата, която ясно заявява, че има големи амбиции като режисьор, но няма да спре да се снима, а иска да стане и продуцент. Междувременно продукцията пусна нови 20 постера с главните герои. Интересното е, че всеки от тях е седнал на Железния трон – препратка към отворения финал на „Игра на тронове“ и възможността всеки от екранните любимци да се пребори за едноличната власт. Естествено, първият постер беше с Денерис, следвана от Джон Сноу, водача на бродниците – Краля на нощта и Церсей. Сред официалните визии не липсват и изненади – на трона са се наместили дори Бриен, Тион, Варис, Мелисандре, Самюел Тарли, сър Давос, Мисандей, Сивия червей, сър Джора, Юрон Грейджой и Хрътката.   ", "date": "2019.03.04", "title": "И Церсей също плаче"}
{"url": "https://www.monitor.bg:443/bg/a/view/chinovnikyt-shte-ni-proverjava-za-3-dni-i-bez-dokumenti-158756", "text": "3 дни ще е максималният срок, в който чиновниците ще трябва да обработват исканията на граждани и фирми и да им предоставят исканите документи и услуги. Това предвижда промяна в Административнопроцесуалния кодекс, която предлага правителството. С промените екипът на вицепремиера Томислав Дончев планира да се въведе принципът на комплексно обслужване - тоест чиновниците сами ще си намират нужната им информация и документи, гражданите вече не трябва да се разкарват от гише на гише. Изключение от тридневния срок за свършване на работата ще се допуска само ако специален закон е предвидил по-дълъг срок за конкретна услуга. Чиновниците сами ще трябва да набавят нужната им информация и да не изискват документи, които ги има в администрацията, да им бъдат носени от гражданите и бизнеса. Освен това се въвежда и задължението по искане на хората да издават всички документи и по имейл, а не само на хартия. Предоставянето на електронен адрес от страна на фирмите вече ще е задължително при контакти с администрацията. За граждани се въвежда възможността или да напишат имейла си, или да си направят профил в държавната система за сигурно електронно връчване. Общо 142 закона ще бъдат променени, за да стане комплексното административно обслужване факт, става ясно от мотивите към промените в АПК. Първата област, от която започва реформата, ще е образованието. Тук се въвежда задължение за университетите да спазват правилата за административно обслужване, които важат за администрацията. Регистърът на всички дипломи - за средно образование и за висше образование, вече ще е публичен и базиран в интернет. Така всеки ще може да провери информацията за квалификацията на всеки човек. Предстои да бъдат обявени промени и в областта на здравеопазването, банковото обслужване, транспорта, социалната политика и други.", "date": "2019.03.04", "title": "Чиновникът ще ни проверява за 3 дни и без документи"}
