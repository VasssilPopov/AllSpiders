{"url": "https://www.monitor.bg/bg/a/view/pri-neizvineni-otsystvija-deputatite-ostavat-bez-cjalata-zaplata-obzor-157881", "text": "При неоснователни отсъствия депутатите да губят цялата си заплата. Такива промени в правилника на НС умуват от ГЕРБ и „Обединени патриоти“ след бойкота на заседанията от парламентарната група на БСП. В момента дори и да не идват цял месец на работа по неуважителни причини, народните представители взимат 1/3 от основното си възнаграждение. Идеята е тази 1/3 да отпадне и те да не взимат заплата. Самите депутати имат и добавки към нея заради участието си в комисии. Когато не ходят на заседанията обаче, дневната им надница намалява. Отделно всеки от тях има и т.нар. представителни разходи, които обаче се разпределя от парламентарната група. Тази идея за още по-драстично орязване на парите е била обсъждана в редиците на ГЕРБ обаче при предишния бойкот на БСП през есента на 2018-та, но така и не се стигнало до тяхното внасяне. За сметка на това тогава шефът на правната комисия Данаил Кирилов внесе други текстове - за глоба от 750 лв. при липсата на депутат по време на поименна проверка, които обаче също не са обсъждани. В четвъртък обаче Кирилов коментира в кулоарите на НС, че отсъствието на социалистите налага обследване на правилника с оглед на санкциите, които да станат по ясни, особено когато става дума за липсата на цяла парламентарна група. Според него това поставя въпроса дали при такива случаи може да се извиняват и самите отсъствия. Кирилов обясни още, че в тази връзка от ръководството соцпартията в НС. Според Кирилов е редно е голяма част от разходите им да не бъдат покрити. Именно в тази връзка той уточни, че шефът на съответната парламентарна група определя кои отсъствия да бъдат извинени. Той определи като спекулации твърденията, че социалистите няма да получат нищо от заплатите си. „Получават една трета от основното си възнаграждение. Това не е нищожен размер“, уточни той. И добави: „Това е сериозен размер, особено във възприятието на работещия българин, за когото тази една трета е средната работна заплата“. Това на практика означава, че един депутат гарантирано всеки месец получава около 1100, колкото е средната заплата у нас в момента. Според депутати от мнозинството обаче санкции за цялата група трудно биха се приложили, тъй като и един от тях да се яви в залата, ще спаси надницата на останалите. Лидерът на „Атака“ Волен Сидеров също подкрепя идеята за орязване на парите, като уточни, че патриотите са имали подобно предложение още през 2013 г. На председателски съвет преди дни отново са го предложили на ГЕРБ, които пък поискали няколко дни да помислят. Това е една нелоша заплата за българските стандарти. Искаме това да отпадне, каза Сидеров и добави: \"Ако не идваш на работа – нула лева. Това е най-честно и справедливо. Никакви представителни и командировъчни\". От ДПС пък заявиха, че депутатите са изпратени,за да работят. Те са готови да обсъдят предложения за санкции, но едва след дебата ще заемат позиция. Междувременно се оказа, че Кристиян Вигенин от БСП е заминал на командировка за сметка на НС, за да участва в 18-ата асамблея на ОССЕ във Виена. По-късно той написа във Фейсбук, че е там в качеството на вицепрезидент на асамблеята, разходите за самолетен билет ще възстанови, но не взел дневни и сам си е поел разходите за нощувки. По-късно през деня лидерът на БСП Корнелия Нинова прати писмо до шефката на НС Цвета Караянчева, в което отбелязва, че ", "date": "2019.02.21", "title": "При неизвинени отсъствия: Депутатите горят с цяла заплата (ОБЗОР)"}
{"url": "https://www.monitor.bg/bg/a/view/mvr-zapochva-obhod-na-psihichno-bolnite-157911", "text": "Служители на МВР започват обход на всички хора с психични отклонения у нас, особено на тези, които не са били хоспитализирани и не се водят на отчет в някое лечебно заведение. Те ще ги наглеждат, а при необходимост ще подават сигнал до съответната институция ако забележат някой проблем. Това е записано в глава трета от Плана за изпълнение на Стратегията за превенция на престъпността 2019-2020 година на МВР. Още в първата точка е поставен срок към Главна дирекция „Национална полиция“ и по-скоро към подразделенията й по области „да се осъществява активна превантивна дейност и системен контрол на лицата, злоупотребяващи с алкохол и други упойващи вещества, както и над тези, страдащи от психични заболявания, които не са настанени в съответните болнични заведения“. Това трябва да стане до края на тази година.  Според информация на „Монитор“ идеята е кварталните полицаи да минават периодично през домовете на хората, които могат да създадат риск за обществото. Това са основно граждани с психични заболявания, както и такива, които системно се напиват. Именно те влизат в рисковите групи, които извършват тежки престъпления подобно на това в Нови Искър от преди няколко дни. Там 26-годишният Георги, който имал психично заболяване, което обаче не било диагностицирано по надлежния ред, изби цялото си семейство миналата седмица. Младият мъж посече с малка брадва майка си, баща си, баба си и брат си в семейната им къща в неделя вечерта. От изявление на прокуратурата ден по-късно стана ясно, че е имало данни за негови посещения при психиатър. Нямало информация обаче да му е било назначено някакво лечение или да са му били изписани лекарства, с които да контролира състоянието си.  Именно, за да се избегнат още подобни случаи, от МВР вече са разписали разпореждането за периодичен обход на такива проблемни семейства.  „Основна информация за тези хора имат именно кварталните полицаи. Те познават контингента по районите си. Идеята е те да ги посещават на определен период от време. Най-малкото, ако забележат нещо съмнително, ще могат своевременно да реагират или да подадат сигнал до съответната институция“, обясниха пред „Монитор“ от МВР. В края на миналата година пък стана ясно, че около Това съобщи проф. д-р Христо Кожухаров, ръководител на катедрата по психиатрия и медицинска психология в Медицинския университет и на Втора психиатрична клиника в УМБАЛ „Света Марина“ във Варна. От думите му тогава стана ясно, че най-големите предизвикателства пред психичното здраве на българина са стресът, липсата на емоционална култура, липсата на навик за търсене на навременна помощ от психиатър, поради предразсъдъци, недостига на средства за психично здраве, липсата на добре развита мрежа за доболнична помощ и липсата на специалисти в някои региони. Три процента от хората с подобни проблеми пък извършват тежки престъпления.", "date": "2019.02.21", "title": "МВР започва обход на психично болните"}
{"url": "https://www.monitor.bg/bg/a/view/capital-is-persistent-in-lies-about-peevski-157904", "text": "What do the oligarchs put at stake in their battle against Delyan Peevski, the sworn enemy of the backstage machinations in Bulgaria? You can judge by yourselves if you only take the trouble to finger through the pages of the flagship newspaper of the oligarchs’ disinformation fleet – the Capital. The media outlet of the indicted boss Ivo Prokopiev (who is held accountable for the scandalous privatisation deals of EVN and Kaolin – Ed.’s note) have long specialised in denouncing the MP of the Movement for Rights and Freedoms and publisher of Telegraph Media. To this end, the name of Peevski is used as a label which they stick on everything bad or obscure in Bulgaria and impute to him the ties with who not, starting from the Russians (because anyone who is inconvenient to the oligarchy has by all means be a Russophile, despite the fact that Peevski is the last man in Bulgaria who can be really blamed for being a Russophile) and down to all kinds of international conspiratorial figures. The main thing is to paint Peevski black, make him look a bad guy who communicates with bad guys while the good oligarchs appear like deus ex machina to salvage the people from this evil. To implement this plan Capital embarked on a crusade writing non-stop heroic scenarios for its business deities. One-third of the last issue of this otherwise negligible newspaper was devoted to painting Peevski blacker than the devil. Thus, the name of the lawmaker was lugged in three ample texts aimed only at misinforming the community. The approach is trivial – just concoct all facts, sub-truths and open lies which have emerged over the span of the last week concerning the purported poisoning of the arms dealer Emiliyan Gebrev, his son and the director of one of Gebrev’s ammunitions plants. All these ingredients are mixed into an incredible media hotchpotch. To make it easier to sort out lies and truths and the facts existing only in the sordid fantasies of some oligarchs we made a summary of facts which Capital has manipulated or presented as biased or openly false information:  (both Bulgarian and international – Ed.’s note) which adamantly claims that Gebrev was poisoned with Novichok nerve agent. More than that – Capital sticks to an old scheme airing its claims in Bulgaria, then these claims are used as a source by a number of foreign editions and finally Capital quotes its own articles, but by that moment it has already “laundered” the information abroad just to reproduce it again in Bulgaria. The truth is that to this day there is not a single official institution, neither in Bulgaria nor abroad, which would claim that they can provide evidence that Gebrev fell victim to this nerve agent. These leads are being probed into but so far they are deemed hypothetical. In case they are evidenced, this horrendous crime has to be punished to the fullest extent of the law. And we, the media outlets of Telegraph Media, insist on that from the first day when the information about the possibility of Novichok being used in Bulgaria was first aired in our country.      have been trying to wrap up several storylines together without having any evidence of their being interconnected. On the contrary – so far the results of the probes show that most likely these are two separate stories where the protagonists have nothing to do with each other.  The word is about Gebrev’s hospitalisation after a dinner with his foreign business partners and the fact that at that time a GRU agent was in Bulgaria. This agent worked under cover personality of Fedotov who is among the suspects as an accomplice in the poisoning of Sergei Skripal and his daughter, according to British investigators. In their opinion, Fedotov really was in Bulgaria at that moment. At some other moments, too. And, as soon as it is not deemed normal that some shady Russian agents scurry about an EU member country, the itinerary and all contacts of Fedotov in Bulgaria have been probed into and the information has been passed over to the British authorities which investigate the Skripals poisoning. Everything else, apart from this body of information, is so far in the sphere of guesses and conspirator theories. This applies also to the wish of a certain group of people to include this story in this plot convenient to the behind-the-scenes clique.  that Gebrev and Peevski were nearly enemies. Neither of them have ever claimed that it was true. On the contrary, they both have touch points which could well result in an alleged conflict. The only reason why their names are quoted in one and the same sentence is the attempt of the oligarchs to bring it home that Peevski wanted to lay hands on the munitions plant. Because this is the easier way to somehow justify their own wish to use Dunarit as their private ATM. The truth is that Peevski publicly announced that he has never showed interest in the defence industry or any want to work with it. These statements, however, are conveniently omitted by Capital. They prefer to spread information about the imaginary ties instead of making a simple journalistic checkup just to verify the facts.     are brandishing some non-existant Russian ties of Peevski. There are no such ties! He has never had any ties with Russia and has never had any affiliations to this part of the World. On the contrary. Delyan Peevski is the MP of the Movement for Rights and Freedoms, a party with a definite Euro-Atlantic alignment while the editions of his media group have always been supporting the clear-cut editorial policy and democratic values which have nothing in common with the imaginary Russian ties. Unlike Peevski, however, other characters in this story do have rather close Russian ties, starting from Gebrev himself, who accidentally or not, was dining and wining with his Russian and Polish partners shortly before he was hospitalised. Or oligarch Tsetan Vassilev who partners with him in the scheme for Dunarit appropriation. Vassilev has twice attempted to hand out the munitions plant to the Russians who are closely related to the Kremlin and the Moscow oligarchy, such as Pierre Louvrier, Konstantin Malofeev and Dmitrii Kosarev. The close Russian connections lurk behind one of the main “spokesmen” on the Gebrev case, the pseudo journalist Atanas Chobanov. Posing as an “independent journalist” he shares bed with daughter of RIA Novosti correspondent in Paris Maria Onuchko. She herself is also connected with the Kremlin propaganda machine via the project for which she is working.  Against this backdrop, all accusations addressed to Peevski sound like an old proverb, “He who smelt it, dealt it”.  about Novichok, Russian agents and poisoned businessmen all and the same word is always mentioned. This is the Dunarit munitions plant. Its role in the whole scheme is crucial for the oligarchs, especially for Tsvetan Vassilev, who can afford hiding from the Bulgarian justice system abroad and to pay to all sorts of garbage journalists, lobbyists and lawyers with the money he is still draining from CorpBank. That is why he worries so much that someone may take it away from him. And this “someone” is the State, of course. The State is the main creditor of CorpBank and Dunarit owes indirectly about BGN 200m to it. And, because Vassilev does not want to pay off these debts, neither the outstanding BGN 5bn which he syphoned off CorpBank, he is now pushing to the public via his media outlets (including those controlled by his oligarchic cronies) the talking point that there were some “private interests” to this munitions plant. Now it’s time to mention Peevski again, who together with his colleagues Hamid Hamid and Yordan Tsonev moved the amendments to the Bank Insolvency Act thanks to which the State has the right to seek reimbursement of the stolen billions and to forestall the secondary looting of the assets bought with the money of CorpBank.   ", "date": "2019.02.21", "title": "Capital is persistent in lies about Peevski"}
{"url": "https://www.monitor.bg/bg/a/view/maduro-blokira-granica-na-venecuela-s-brazilija-157917", "text": "Президентът на Венецуела Николас Мадуро нареди дългата граница с Бразилия да бъде затворена, броени дни преди планираното от опозиционните лидери приемане на хуманитарна помощ, която той отказа, предаде Асошиейтед прес. Мадуро каза още, че обмисля дали да не затвори и границата с Колумбия. Той съобщи това по държавната телевизия, заобиколен от висши военни. Мадуро уточни, че сухопътната граница се затваря напълно, считано от 20 ч. местно време тази вечер (02 ч. бълг. в петък). Границата ще остане затворена до второ нареждане, предаде АФП. Лидерите на венецуелската опозиция начело с Хуан Гуайдо обещаха да вкарат в страната спешните доставки на храни и медикаменти, станали дефицитни при управлението на Мадуро, който обаче твърди, че страната не се нуждае от подобна помощ. \"Това, което американската империя върши с марионетките си, е вътрешна провокация\", каза Мадуро. \"Те искаха да създадат голяма национална суматоха, но не успяха\". По заповед на Мадуро тази седмица Каракас блокира въздушните и морските връзки между Венецуела и близкия холандски карибски остров Кюрасао, друг пункт, където се събират помощи. Рано тази сутрин колона от превозни средства, с която пътува и Гуайдо, потегли от венецуeлската столица към границата с Колумбия. Целта е да се направи опит да се внесе помощта, складирана в град колумбийския град Кукута. Превозването на помощите към Венецуела трябва да започне в събота. Опозиционните лидери казаха, че планират да внесат помощи и от Кюрасао, както и през покритата с джунгла граница с Бразилия.", "date": "2019.02.21", "title": "Мадуро блокира границата на Венецуела с Бразилия"}
{"url": "https://www.monitor.bg/bg/a/view/bojko-borisov-prez-uli-vlizame-v-chakalnjata-na-evrozonata-157913", "text": "Карл Лагерфелд ще бъде кремиран без церемония, а прахта му най-вероятно ще бъде разпръсната заедно с тази на майка му и неговия любовник, съобщи представител на марката му в сряда. \"Неговите желания ще бъдат уважени\", заяви говорителят на марката Карл Лагерфелд, само ден след смъртта на легендарния дизайнер. \"Кайзерът\", който бе познат с остроумието си, винаги е настоявал, че предпочита да умре, отколкото да бъде заровен. \"Поисках да бъда кремиран и прахта ми да бъде разпръсната с тази на майка ми и на Шупет (неговата котка) ако тя умре преди мен\", казва той при едно от последните си интервюта. Любимата котка Шупет пък може да наследи и част от богатството му, пише в. \"Фигаро\". Ексцентричният творчески директор на \"Шанел\" се сдоби с бялата си писана през 2011 година. Лагерфелд и преди е говорил за смъртта си. Той е споделял, че иска прахта му да бъде смесена с тази на неговия любовник Жак дьо Баше, който почина през 1989 г. от ХИВ. Дизайнерът дори казва на биографа Мари Отави, че пази половината от ахта му, за да може да са заедно дори в края. Лагерфелд ги прибрал \"на тайно място. Някой ден ще бъдат добавени към моята прахигурен съм, че през юли ще влезнем в чакалнята на еврозоната. Тази увереност изрази премиерът Бойко Борисов по време на 25-годишния юбилей на Фондация „Конрад Аденауер“ в България, съобщи “Фокус”. Той обясни, че страната ще приключи годината с над 120 млрд. лв. БВП, а държавният дълг ще стане 17,5%, което ще бъде най-ниският в Европа. „Ръстът на икономиката е най-стабилен. За първи път износът за Германия е много голям. И не аз, а представител на „Конрад Аденауер“ каза, че БВП на страната някога е бил 7,5 млрд. долара – какво можеш да направиш с такъв БВП? Тази година ще финишираме над 120 млрд. лв. БВП. Бюджетите ни са на излишък, ръстът на контрабандата е под 5%, безработицата е под 5% - само тези, които не искат да работят, не работят, огромен фискален резерв, „Златен резерв“, и съм сигурен, че през юли 2019 г. ще влезем в чакалнята на еврозоната”, каза Борисов. По думите му всичко това ще гарантира на инвеститорите, че икономиката е стабилна и няма да фалират банки, което ще бъде и образец как държава от Източна Европа може да бъде за пример. Борисов коментира още, че в България няма мигранти, а споразумението с Турция работи перфектно. Като очаквания към страната той посочи падането на мониторинговия доклад в частта с борбата с организираната престъпност. “Имате една държава на изток, която като дисциплина е коренно противоположна на Гърция, имате охрана на границите, по-добри от на Виктор Орбан, и не създаваща никакъв проблем, защото със съседите сме се разбрали. Така че през тези години, в които сте харчили парите на немските данъкоплатци – те са се върнали многократно“, обърна се Борисов към представители на немската фондация. Министър-председателят обърна внимание и на работата на държавата в борбата с контрабандата като изтъкна, че със събраните пари са се увеличили учителските заплати и са се повишили доходите. Борисов коментира и действията на опозицията в лицето на БСП. “Демокрацията дава правото на смяна на управниците, но няма да позволим на БСП отново да фалират банки и ние да им ги оправяме. И от фондацията не са прави, че Държавна сигурност си е отишла. Напротив – сега са децата и внуците на ДС. Даже по-силно работят сега. Но ние сме демократи и приемаме тези неща с усмивка“, категоричен бе премиерът.  , е казал той на Отави. ", "date": "2019.02.21", "title": "Борисов: През юли влизаме в чакалнята на еврозоната"}
{"url": "https://www.monitor.bg/bg/a/view/pogrebvat-shaban-shaulich-v-belgrad-utre-157909", "text": "В Алеята на заслужилите граждани на Новото гробище в Белград утре в 15 часа ще бъде погребан Кралят на сръбската фолк музика Шабан Шаулич, предаде Танюг. Преди това от 11 часа в Общинския съвет на Белград ще се състои поклонение.  Шабан Шаулич загина на 68-годишна възраст на 17 февруари в Германия в катастрофа, в която загина и дългогодишният му приятел, 43-годишният музикант Мирсад Керич, който шофираше колата. Катастрофата стана, когато автомобил, управляван от пиян шофьор без книжка, се заби с висока скорост отзад в колата, в която пътуваше певецът, при което и двата автомобила загубиха контрол и удариха в банкета. В родния му град Шабац бяха разлепени плакати с призив към всички, които желаят, да подпишат инициатива за промяна на името на родната му улица в улица \"Шабан Шаулич\".", "date": "2019.02.21", "title": "Погребват Шабан Шаулич в Белград утре"}
{"url": "https://www.monitor.bg/bg/a/view/emko-vodi-dela-sreshtu-dyrjavata-157912", "text": "Говоренето на Емилиян Гебрев само вреди на “Дунарит”. Това заяви министърът на икономиката Емил Караниколов в интервю за „24 часа“. Той обясни, че държавата спазва ангажиментите си и продължава да осигурява договори, по които да работи “Дунарит”. „Кинтекс”, който е държавният търговец, е задължен да иска оферти от всички предприятия, които произвеждат даден продукт. В края на миналата година “Кинтекс” поиска оферти за продукти, които се произвеждат от ВМЗ - Сопот, “Дунарит” и ЕМКО. ВМЗ отговориха, от ЕМКО заявиха, че няма да дадат оферта, защото не знаели принципала на “Кинтек”, тоест министерството как ще реагира, обясни той. По думите на министъра ръководството отказва да подаде офертата. Като причина Караниколов изтъкна: „Има няколко аспекта, свързани с дейността на “Дунарит”. Единият е дали ЕМКО ще бъде вписан от съда като собственик. Ако това стане, ще се появи проблем със САЩ, защото ЕМКО е в забранителния им списък с компании, с които не трябва да се търгува. И ако ЕМКО бъде вписан като собственик, тази забрана ще се пренесе автоматично и към “Дунарит”, посочи министърът. „Впечатлението, с което оставам, е, че някой се опитва да доведе умишлено “Дунарит” до фалит и ликвидация. Апелирам и работниците да си дадат сметка за това. Надявам се това да не се случи, защото 1300 души ще останат без работа“, обясни още Караниколов. Министърът посочи още, че управителите на предприятието са на Гебрев, който обаче не е собственик. „Но те имат достъп до документация, технологии, производствен процес. И нищо чудно това ноу-хау вече да е в друга компания, която съвсем скоро да произвежда продукцията, която в момента се прави от “Дунарит”. Което ще означава убийство на “Дунарит”, категоричен бе той. Караниколов обясни още, че има варианти държавата да се намеси. „Чрез Държавната консолидационна компания държавата изкупи задължения на групата дружества, свързани с “Дунарит”, за 134 млн. лв., които не са погасени. Бяха платени други 50 млн. лв. Държавата не предявява тези претенции, въпреки че е единствен кредитор на “Дунарит” именно с цел предприятието да продължи да работи. Поведението на г-н Гебрев обаче не е в тази посока и говоренето само вреди на “Дунарит”. В същото време ЕМКО води редица дела срещу държавата. Като например за плащането на въпросните 50 млн. лв. Делото на първа инстанция е спечелено от държавата. И ако втората инстанция потвърди, ще се окаже, че има да се плащат още 2 млн. лв. лихви. Дали “Дунарит” ще е в състояние да ги плати?“, коментира още Караниколов. Както изданията на „Телеграф медиа“ вече разкриха, частните интереси около русенския завод са единствено на Гебрев, който води война с държавата. Сега целта е да се отказват поръчки и работниците да се изкарат на улицата.", "date": "2019.02.21", "title": "ЕМКО води дела срещу държавата"}
{"url": "https://www.monitor.bg/bg/a/view/zimata-otvryshta-na-udara-157914", "text": "През нощта ще има разкъсана висока облачност. Минималните температури ще бъдат предимно между минус 2 и 3 градуса. Още сутринта от северозапад облачността ще се увеличава, малко по-късно и ще завали дъжд, в планините - сняг. До вечерта валежите ще обхванат цялата страна. Преди обяд ще духа до умерен северозападен вятър, който след обяд ще се ориентира от североизток, вечерта значително ще се усили и с него ще нахлува студен въздух. Максималните температури ще бъдат между 6 и 11 градуса, но вечерта ще се понижават чувствително в сравнение с предходните дни. Със застудяването привечер в североизточните райони, а през нощта срещу събота в цялата страна дъждът ще премине в сняг, ще се усили и до сутринта в повечето райони на страната ще се образува снежна покривка - 5-10 см. Над Черноморието облачността ще е предимно значителна, след обяд с валежи от дъжд. Преди обяд вятърът ще бъде до умерен от северозапад, но по-късно ще се ориентира от североизток и значително ще се усили. Максималните температури ще бъдат 9-12 градуса. Температурата на морската вода ще бъде около 7 градуса. Вълнението на морето ще бъде 2 бала, но с усилването на вятъра вечерта и през нощта срещу събота ще се повиши и ще достигне 3-4 бала. Над планините още преди обяд облачността ще се увеличава и ще е предимно значителна. Ще започнат валежи от сняг, по-съществени в Предбалкана. Валежите ще продължат и през нощта срещу събота и ще се образува нова снежна покривка 10-15 см, по планинските проходи и повече. Ще духа предимно умерен северозападен вятър, който привечер в по-ниските части ще се ориентира от североизток и ще се усили. Максималната температура на височина 1200 м ще бъде около 2 градуса, на 2000 м - около минус 4 градуса. В събота още преди обяд от север снеговалежите ще започнат да спират, най-късно към края на деня в Рило-Родопската област. По-късно през деня над Северозападна България ще има значителни разкъсвания на облачността. Вятърът в западната половина от страната ще отслабне чувствително, но в източната ще се задържи силен от североизток. Ще е доста студено, като и максималните температури ще бъдат под 0 градуса. В неделя на места минималните температури ще бъдат до минус 10 - минус 12 градуса. Вятърът и в източната половина от страната ще отслабне. Над югоизточните райони ще остане облачно, все още е възможно да прехвърча сняг, над останалата част от страната облачността ще намалее до слънчево.", "date": "2019.02.21", "title": "Зимата отвръща на удара "}
{"url": "https://www.monitor.bg/bg/a/view/opozicijata-v-moldova-se-oplakva-ot-otravjane-157916", "text": "Двама опозиционни лидери обвиниха днес властите в Молдова, че са ги отровили дни преди парламентарните избори в неделя в бившата съветска република, предаде Ройтерс. Мая Санду и Андрей Нъстасе от блока \"Сега\" (Acum), който е противник на управляващата прозападна Демократическа партия и проруската Партия на социалистите, казаха, че лекари са открили в кръвта им тежки метали. \"Възникват съмнения и имайки предвид досегашното поведение на настоящото правителство към онези, които то смята за опасни, този случай трябва да бъде възприеман много сериозно\" каза Нъстасе. Говорител на Демократическата партия отхвърли тези твърдения и каза, че \"през последните дни се чуват странни обвинения и те стават все по-фантастични\". По думите на говорителя Виталие Гъмурари \"за съжаление понякога предизборната кампания в Молдова излиза извън границите на здравия разум\". Нъстасе и Санду съобщиха днес, че кандидатите за депутати от блока \"Сега\" са подписали декларации, че след изборите няма да влизат в коалиция нито с демократите, нито със социалистите или \"други олигархически партии\". Блокът \"Сега\" (Acum), съставен от Партията на действието и солидарността на Санду и Платформата за достойнство и истина на Нъстасе, е проевропейски. Изборите в неделя, белязани от размяна на обвинения в корупция и подкопаване на демокрацията, може да вкарат Молдова в поредна криза, отбелязва Ройтерс. Социологическите анкети сочат, че нито една партия няма да се сдобие с категорично мнозинство и това може да доведе до месеци на коалиционни преговори и нови избори.", "date": "2019.02.21", "title": "Опозицията в Молдова се оплаква от отравяне"}
{"url": "https://www.monitor.bg/bg/a/view/kreditnijat-rejting-na-velikobritanija-pod-vypros-157915", "text": "Международната рейтингова агенция Фич (Fitch) може да понижи кредитния рейтинг на Великобритания, който в момента е на равнище АА, предаде АФП. Причината е нарастващата несигурност около преговорите между Великобритания и ЕС по излизането на Лондон от Евросъюза следващия месец. Агенцията реши днес да постави под \"отрицателно\" наблюдение дългосрочния дълг на страната, очаквайки окончателните резултати от преговорите между Лондон и Брюксел. Това сочи евентуална възможност за понижаване на сегашния кредитен рейтинг. Фич ще вземе решението по рейтинга, когато се запознае с условията по \"развода\". Агенцията предвижда да обяви оценката си на 26 април. Вчера британският премиер Тереза Мей имаше конструктивни преговори в Брюксел, търсейки отстъпки по сделката за Брекзита от скептичния ЕС. Изтича времето, в което Мей може да получи одобрение за плановете си от британските депутати преди срока 29 март. Британската икономика ще бъде засегната от това как ще бъде уреден Брекзит, посочва Фич. Икономическият растеж се е забавил до 0,2 процента през четвъртото тримесечие спрямо 0,6 на сто предходното тримесечие. Така реалният растеж за 2018 година е 1,4 процента, отбелязва Фич. Ако Великобритания излезе от ЕС без споразумение за търговията, границата и други въпроси, страната е изправена пред риск от рецесия, която по размер може да бъде съотносима с рецесията от началото на 90-те, когато британският брутен вътрешен продукт се понижи с 2 процента за шест тримесечия, отбелязва агенцията. Фич посочва, че за момента приема, че Брекзит без споразумение ще бъде избегнат, а брутният вътрешен продукт ще нарасне с 1,6 процента тази година и 1,8 процента през 2020 година.", "date": "2019.02.21", "title": "Кредитният рейтинг на Великобритания под въпрос"}
{"url": "https://www.monitor.bg:443/bg/a/view/sled-sreshta-s-ban-lockheed-martin-potvyrdi-bylgarija-s-vyzmojnost-da-kupi-po-evtino-f-16-157907", "text": "Разглеждат се възможностите за смъкване на разходите за евентуалната покупка от САЩ на изтребители F-16 за родните ВВС. Това потвърдиха от компанията производител на самолетите Lockheed Martin след среща с представители на БАН. „С напредването на процеса по придобиване Lockheed Martin работи с правителствата на България и САЩ за идентифициране на възможностите за намаляване на разходите за F-16 Block 70“, обявиха от гиганта, за когото работят над 100 000 служители в целия свят. И за пореден път подчертаха, че се предлага най-новата и най-усъвършенствана версия на най-разпространения изтребител, който е и основен боен самолет в НАТО. На срещата в БАН, на която са обсъдени възможностите за бъдещо сътрудничество представителите на Lockheed Martin, начело с Джонатан Хойл, главен изпълнителен директор на компанията за Европа, фокусира вниманието върху позицията на компанията като световен технологичен лидер, посветен на развитието на следващото поколение учени, инженери и иноватори. „Всеки ден нашите 105 000 служители отиват на работа с една цел - да спомогнат за изпълнението на мисиите на нашите клиенти. От защитата на гражданите до разширяването на границите на науката в области като далечния Космос, свръхзвуковите оръжия, изкуствения интелект и машинното обучение, тези мисии са сред най-сложните и предизвикателни в света. Закупуването на изтребители F-16 за българските ВВС ще бъде катализатор на дългосрочно стратегическо партньорство в България, което ще развие таланти в науката и инженерството, необходими, за да бъдат посрещнати предизвикателствата на 21 век“, заяви шефът в компанията, от която потвърдиха ангажимента си за предоставяне на икономически ползи за България във връзка с придобиването на F-16. “Това ще донесе реални ползи за страната, като подкрепи суверенитета, споделянето на технологии и подпомогне местната заетост. То ще допринесе за националната сигурност на България, ще създаде дългосрочна възможност за развитие на българските ВВС и ще даде други предимства на въоръжените сили на страната“, категорични са от Lockheed Martin.", "date": "2019.02.21", "title": "След среща с БАН Lockheed Martin потвърди: България с възможност да купи по-евтино F-16"}
{"url": "https://www.monitor.bg:443/bg/a/view/sydyt-porjaza-romite-ot-vojvodinovo-zaveli-dela-sreshtu-kmeta-na-seloto-157901", "text": "Административният съд в Пловдив поряза 17 искания на роми от Войводиново, желаещи да се върнат в незаконните си къщи в селото. Те са завели делата срещу кмета на селото Димитър Тосев и срещу шефа на Областната дирекция на МВР в областния град ст. ком. Атанас Илков. Исканията на ромите във всичките 17 дела били да се спрат според тях противозаконните действия на Тосев и на полицията, които ги били възпрепятствали да се завърнат в домовете си. Конкретното основание на ромите за делата им бил опитът на 15-ина жители от махалата на село Войводиново на 9 февруари да се самонастанят в незаконните си постройки. По време на делата от думите на кмета на селото Димитър Тосев станало ясно, че повечето от ромите, от чието име са били заведени съответните дела, дори не са присъствали на случилото се в онази събота на 9 февруари. От полицията са отговорили на атаката в съда, че са пазили ромите да не пострадат по време на спонтанния протест на жители на селото. Една от ромките твърдяла в исковата си молба, че на 6 януари след криминално деяние била принудена да напусне нейната си къща, която обитавала повече от 20 години. Според властите обаче всички ромски къщи в тази част на селото, са построени върху общинска земя без никакви документи и разрешителни за строеж. По този казус текат отделни съдебни дела, с които ромите оспорват заповедите на кмета на селото за събаряне на незаконните им постройки. Престъплението, заради което ромите от махалата на Войводиново вкупом се изнесоха от селото още на 6 януари, бе жестокият побой, който двамата братя Пакетови нанесоха на жител на селото. Мъжът, който е военослужещ, едва оцеля след многократни удари и ритници в главата от арестуваните впоследствие братя от ромски произход. Със 17 свои определения различни състави на Административния съд в Пловдив са оставили без разглеждане и са прекратили производствата, заведени от ромите по член 250, ал. 1 от АПК срещу кмета на селото и шефа на полицията. Определенията на съда могат да бъдат обжалвани в 7-дневен срок.", "date": "2019.02.21", "title": "Съдът поряза ромите от Войводиново, завели дела срещу кмета на селото"}
{"url": "https://www.monitor.bg:443/bg/a/view/aktivite-na-investicionnite-fondove-se-uvelichiha-do-3-9-mlrd-leva-157897", "text": "Към края на 2018 година активите, управлявани от местните и чуждестранните инвестиционни фондове, възлизат на 3906 млн. лева и нарастват на годишна база с с 332.9 млн. лева (9.3 на сто), съобщава БНБ. Като процент от брутния вътрешен продукт общият размер на активите на местните и чуждестранните инвестиционни фондове към декември 2018 г. е 3.6 на сто, при 3.5 на сто от БВП към декември 2017 г. Към края на 2018 г. активите на местните инвестиционни фондове достигат 1501.2 млн. като на годишна база се увеличават със 181.9 млн. лева (13.8 на сто). Активите на фондовете, инвестиращи в акции, се повишават на годишна база с 49.6 млн. лева (9.3 на сто), а тези на балансираните фондове, инвестиращи в акции и и облигации, се увеличават с 40.8 млн. лева (15.3 на сто) до 307 млн. лева. Средствата, управлявани от фондовете, инвестиращи в облигации, се увеличават отново на годишна база с 91.6 млн. лева (17.6 на сто) до 611 млн. лева.", "date": "2019.02.21", "title": "Активите на инвестиционните фондове се увеличиха до 3,9 млрд. лева"}
{"url": "https://www.monitor.bg:443/bg/a/view/investiciite-prez-2018-g-dostigat-20-mlrd-leva-157898", "text": "Размерът на вътрешните и външните инвестиции през 2018 г. се очаква да достигне 20 млрд. лв. Това е съобщил зам.-министърът на икономиката Александър Манолев на форум в Старосел. Обобщените данни на НСИ все още не са публикувани, уточниха от пресцентъра на министерството. В България няма спад на инвестициите, точно обратното - наблюдава се устойчив ръст, е подчертал Александър Манолев и е обяснил разликите между индикатора \"преки чуждестранни инвестиции\", който измерва БНБ, и данните за \"бруто образуване на основен капитал\", които обобщава НСИ. Ако искаме да придобием представа за растежа ни, е по-добре да наблюдаваме данните на държавната статистика, защото те обобщават както външните, така и вътрешните инвестиции в реалната икономика. А те показват устойчив растеж, е разяснил той. По думите му ръст има и в данните на БНБ, но те се актуализират за значителен период - около 15 месеца. Манолев е показал графика, от която се разбира, че за 2017 г. разликата между предварителни и обобщени данни, съобщени от финансовата институция, е близо 1 млрд. лв. увеличение за цялата година. Същата тенденция се наблюдаваше и през 2018 г. Нещо повече, по данни на Евростат по дял на инвестициите от БВП България се нарежда преди страни като Италия, Гърция, Люксембург, Обединеното кралство и се изравнява със Словакия, е казал още зам.-министър Манолев.", "date": "2019.02.21", "title": "Инвестициите през 2018 г. достигат 20 млрд. лева"}
{"url": "https://www.monitor.bg:443/bg/a/view/fandykova-stana-doktor-honoris-kauza-na-medicinskija-universitet-157899", "text": "Кметът на София Йорданка Фандъкова стана „Доктор хонорис кауза“ на Медицинския университет. Званието й бе връчено на официална церемония в аулата на Майчин дом във връзка с активната дейност на общината в сферата на здравеопазването. „За мен това е огромна чест и знак за работа на целия ми екип. Медицинският университет е чест за нашия град. Тук продължават да държат челните места на университетите с висок рейтинг, привличайки най-добрите студенти в България“, заяви Фандъкова и допълни, че през годините университетът е водещ в провеждането на важните национални политики във висшето образование. Градоначалникът изтъкна, че в София се намират най-добрите болници, а във фокуса на работа на кметството в последните години е заложено и развитието на общинското здравеопазване. Тя припомни, че ежегодно за дофинансиране на общинските болници се отделят между 8 и 10 млн. лв. Общо за здравеопазване през тази година кметството ще инвестира 21 млн. лв., като 6 от тях ще отидат за ремонти и оборудване. Фандъкова посочи като лична кауза профилактиката и превенцията. „Създадохме пет програми за профилактика на различни заболявания, сред които скринингова програма за рак на млечната жлеза, изследване на белия дроб и простата“, каза кметицата. Фандъкова припомни, че общината вече има и своя програма за ин витро, чрез която от 2015г. са се родили 9 бебета.", "date": "2019.02.21", "title": "Фандъкова стана „Доктор хонорис кауза“ на Медицинския университет"}
{"url": "https://www.monitor.bg:443/bg/a/view/uchilishtata-s-kytove-za-otdih-i-stykleni-vrati-157887", "text": "Създаване на повече пространства за учене в школата и кътове, в които децата да могат да общуват свободно. Това ще бъде заложено в подготвените промени в държавния образователен стандарт за физическата среда и информационното и библиотечното осигуряване на детските градини, училищата и центровете за подкрепа за личностно развитие, обясни образователният министър Красимир Вълчев. В него ще бъде засегнато оборудването на класните стаи, трансформация на стаи в мултифункционални пространства. Така например ще бъде посочено как четири класни стаи могат да бъдат преструктурирани на две или между тях да има споделено пространство между тях с помощта на прегради, прозрачни врати. Целта е класните стаи да бъдат по-отворени, което пък и да се създаде възможност на учениците да се прегрупират. Със стандарта ще бъде насърчено и създаването на повече пространства за учене и зони за отдих. В дворното пространство пък ще се стимулира игровият процес, като се правят повече кътове за сядане и общуване или пък такива за изнесени класни стаи. Не се предвижда промяна в изискванията за квадратурата на учебните помещения. Стандартът ще дава напътствия как училища могат да направят учебната среда и пространството в тях по-интересно и за учениците. „Този стандарт ще бъде по-малко инструктиращ, ще така че тя да бъде по-благоприятна и по-мотивираща, да спомага и иновативните форми за учене“, обясни Вълчев. Стандартът може да се прилага както от новоизраждани училища, така и такива, които се ремонтират, но няма да бъде задължителен. Все още промените се обсъждат със Съюза на архитектите. Подобни практики се срещат вече в различни училища в страната. Много от тях избират нестандартно подреждане на чиновете в класната стая или са обособили зони с дивани и книги за междучасията на децата. Учебната фирма в новооткритата Професионална гимназия по компютърно програмиране и иновации в Бургас е пример за трансформация на образователната среда. Тя се състои от няколко динамични пространства, които са обзаведени по нестандартен начин. В учебната фирма има една голяма лекционна зала, малка лаборатория по роботика, динамично място за креативна работа и една компютърна лаборатория, която е подредена по различен начин. Тези пространства обаче се преливат едно в друго, без да се ограничават от преградни страни. „Така, докато една група или екип работят на едно място, на съседното работят други. Те могат заедно да ходят в лекционна зала и после пак да се пръскат на различни групи. За мен това е правилният начин за организиране на креативната работа, защото тя не понася ограничения и стереотипи“, сподели преди време в интервю за „Монитор“ директорката Димитрина Тодорова.", "date": "2019.02.21", "title": "Училищата с кътове за отдих и стъклени врати"}
{"url": "https://www.monitor.bg:443/bg/a/view/polovinata-sofijanci-jivejat-na-400-m-ot-uchilishte-157854", "text": "49,7% от живущите в София имат училища на разстояние до 400 м от дома си, сочи проучване за пешеходната свързаност в града на инициативата „Визия за София“, в което са използвани и данни на НСИ. Изследванията и анализите ще послужат като основа за актуализация на Общия устройствен план (ОУП) на столицата, който не е променян от 2009 г. 42,9% столичани живеят на 800 метра от училище, на по-малко от 1200 м са 6,4% и едва 1% са на пешеходно разстояние по-дълго от 1200 м. От проучването става ясно, че началните и основни училища са 79, които са концентрирани основно в центъра и прилежащите квартали. В отделни части от жилищни райони като “Люлин”, “Младост”, “Овча купел”, както и в жилищните комплекси “Западен парк” и “Гео Милев”, началните и основните училища са на пешеходно разстояние от над 1200 м. „Имайки в предвид, обаче, че в тях има средни училища СУ-та, които приемат и ученици от първи клас, то разположението на школата за началните класове е сравнително балансирано. Въпреки ниския процент на граждани, които имат училище на разстояние по-дълго от 1200м. е необходимо да се продължи с активната политика за подобряване на пешеходната достъпност до училищата“, се посочва в изследването. В него се анализира и пространственото разпределение на спирки спрямо демографско покритие в определени райони. Без временните и закритите, общият брой на спирки в София е 1893 според данните, предоставени от ЦГМ с актуалност към 25 октомври миналата година. От анализа става ясно, че 89,4% души живеят до 400 м от спирка, а 10,3% обитават сгради на 800 м от спирка. Това значи, че общо 99,7% от жителите имат спирка на градски транспорт не по-далеч от 12 минути пеша от дома си. „За районите с висока концентрация на население като „Младост“, „Люлин“, „Надежда“, „Красно село“ и „Дружба“ е видно, че освен периферно, те са добре обслужени откъм брой спирки и линии и вътрешно за територията на районите. Поради тенденцията за пространствено развитие през последните години в отделни части от райони като “Триадица”, “Лозенец” и “Студентски”, съществува необходимост от подобряване на транспортното им обслужване“, обясняват от „Визия за София“. Анализът на връзките между подземния и наземния публичен транспорт показва още, че повечето метростанции имат удобна връзка с доста спирки на други видове градски транспорт.", "date": "2019.02.21", "title": "Половината софиянци живеят на 400 м от училище"}
{"url": "https://www.monitor.bg:443/bg/a/view/why-is-emiliyan-gebrev-making-the-rounds-of-tv-studios-157903", "text": "Tuesday: in the morning – half an hour of airtime on bTV, in the afternoon – 25 minutes on the Bulgarian National Radio, and that same night – one hour on the programme of Sasho Dikov. This is followed by 30 minutes on Bulgaria ON AIR on Wednesday morning. No, this is not the busy schedule of a rock star or some genius inventor. Neither is it the schedule of the country’s president, who surely would have something important to say to the nation. It is the media life of Emiliyan Gebrev – a former State Security agent, employee of the state-owned Kinteks, and representative of the communist-era offshore company Scirrio Bulgaria, which traded, at the instruction of the late PM Andrei Lukanov and Ognyan Doynov, with Captagon and other embargo goods. After 1989, wielding the millions laundered through Scirrio Bulgaria, Gebrev, the former State Security agent, became a big-time arms dealer. Then came waves of scandals and shady arms deals for deliveries to the Middle East, Africa and Latin America. Gebrev was a communist in the past and yet he and Boyko Noev, defence minister in the cabinet of Ivan Kostov, are thick as thieves and the latter protects Gebrev with all he has these days. It is not that strange, actually. The two share common roots – former communists, who worked for the totalitarian intelligence services. In 2001 it was Boyko Noev, in his capacity as defence minister, who restored Gebrev’s licence, revoked after the US customs authorities seized an arms delivery bound for Nicaragua. These days, Boyko Noev has added another role to his repertoire – that of a consultant on conspiracy theories. Until 2014, he was also an employee of Tsvetan Vassilev (working at Vassilev’s flagship company Bromak, a shareholder in the collapsed CorpBank). In short, this is what the life of the tandem of Emiliyan Gebrev and Boyko Noev looks like. There are many interesting details, but this is not the place or the time to share them. That moment will come too. Today, the duo is in the spotlight, basking in attention because of their theory about Gebrev’s attempted poisoning with Novichok. This development suits the typical style of former State Security agents, even though the saga is unfolding by the rules of hybrid warfare, in this case conducted against every person that stands in the way of Vassilev and Gebrev, which naturally includes our publisher, MP Delyan Peevski. During the murky transition to democracy, Emiliyan Gebrev took the arms sector, Ognyan Donev – drugs, Sasho Donchev – natural gas distribution. All three had the same start and method of acquiring their first million. The only difference is the exact piece of the pie they got, on the back of which they have been accumulating wealth for the past 30 years. Nowadays, Gebrev has the distinguished grey look of an older gentleman, presents himself as a self-made, “honest” businessman with a “good name” that he spent decades establishing; he speaks with gravity in studios, it is almost enough to bring tears to your eyes and make you believe him. He was supposedly given poison because of his interest in and desire to save Dunarit. He points a finger, insinuates, manipulates. He blames the state, some offshore company that is presumably challenging him in court in a bid to prevent him from taking complete control of the military plant. He demands that PM Boyko Borissov solves his problem. Because he, Gebrev, you see, is like Sergei Skripal – so important that he was attacked with Novichok. He is so important in his role as a victim that everyone has to bow to his wishes, even the state. In 2015, another prominent fraudster of Bulgaria’s transition to democracy, Tsvetan Vassilev, decided to gift the Russians the Bulgarian Telecommunications Company, Dunarit, Avionams, NURTS and First Digital in exchange for just €1, even though they have a combined value of over €1bn. On 24 March 2015, at a press conference in Sofia the Belgian citizen with Russian passport Pierre Louvrier announced that his company LIC 33 had acquired these assets from Vassilev. In February Louvrier had been registered as a director of the company Kemira, which owns 99.5% of Dunarit’s shares, as well as a proxy for the military plant itself. It was not until early 2016, at which point Tsvetan Vassilev’s deals with Pierre Louvrier and the Russian Dmitry Kosarev (who also proclaimed to own the above-mentioned assets of CorpBank) had fallen through, that Vassilev was forced to look for another figure to lay claim on Dunarit’s ownership. It was a figure with a background in arms trade. That is how the latest attempt to “legalise” the theft of Dunarit started and it features Emiliyan Gebrev alongside Vassilev. Presently, the Dunarit corporate group owes about BGN 200m to the failed CorpBank. At the beginning of 2016, the lender’s bankruptcy administrators filed lawsuits against the debtors, the main one being against Hedge Investment Bulgaria, which is the sole owner of Kemira and owes CorpBank nearly €53m. The administrators have asked for Kemira to be closed, which would make the assets of the company – 99.5% of Dunarit’s shares – subject to realisation. That is what prompted the Vassilev-Gebrev duo to take action to prevent the administrators from carrying out the distraint on the military plant’s shares. Furthermore, in 2016, at the request of the Commission for Illegal Assets Forfeiture (CIAF), the court distrained Kemira’s shares in Dunarit. Apparently, Tsvetan Vassilev really felt the heat from where he was holed up in a luxury hotel in Belgrade because he and Gebrev rolled up their sleeves and got down to work. With the help of their figureheads in Dunarit and the companies owning it, Kemira and Hedge Investment Bulgaria – figureheads like Nikola Kirov, Krastyo Krastev, Asen Babanski, Ivan Ezerski, and a multitude of attorneys – the Vassilev-Gebrev tandem first increased the capital of the parent company Kemira in order to reduce to the negligible 10% the stake of CorpBank debtor and hitherto sole owner Hedge Investment Bulgaria. Another partner entered Kemira as a result with 90% of the shares and that was the company TMN, whose director and sole owner is Ivan Ezerski. To the regret of the schemers, despite the legal trick with the reduced stake of Hedge Investment Bulgaria, the court of first instance accepted the bankruptcy administrators’ claim for closing Kemira. Then came an attempt for a capital increase in Dunarit, which was blocked in the Commercial Register – first by the offshore company Viafot and then by the CIAF, as Dunarit’s capital increase would have damage the interest of the state (the shares distrained by the CIAF, representing 99.5% of the total, would have been reduced to less than 10%). After the capital increase maneuver failed, the criminal tandem of Vassilev and Gebrev made an attempt to transfer Dunarit’s shares directly – from Kemira to TMN and then from TMN to EMKO, without actual payment of price, at that. Never mind that the shares had already been distrained by the CIAF and that under Bulgarian law that circumstance constitutes prohibition from making decisions about the assets. That did not prevent Emiliyan Gebrev to start going from one TV studio to another, presenting himself as owner of Dunarit and lamenting the very real possibility that his scheme will once again not work. After the plan of Vassilev and Gebrev failed owing to many court appeals (according to Gebrev himself) and lawsuits filed by the obnoxious Viafot offshore company which impeded him from finalising the plunder, the criminal tandem had to think of some radical change in a plan for Dunarit acquisition. The poisoning of Skripal in the spring of the same 2018 has come handy to them. All of a sudden Gebrev quite conveniently remembered (to be more accurate, his good friend Boiko Noev prompted to him) that he was poisoned exactly with Novichok and the satellite media of Ivo Prokopiev (another hero of the criminal Bulgarian transition) have servantly gave them the floor and even helped to make their stories internationally resonant. Nevertheless, even if Gebrev gave 200 interviews there would be questions which have no answers and which the hand-picked TV hosts would not ask him. 1. Since he claims that he was poisoned in the spring of 2015 and it was related to his interest in Dunarit how exactly did he demonstrate this interest? At that time the owner of the munitions plant, its procurist and manager of the parent company, Kemira was Pierre Louvrier. Louvrier, on his part, was a very close associate of the Russian Orthodox oligarch Konstantin Malofeev and the commander of the Russian separatist in Ukraine Igor Girkin-Strelkov. If he negotiated the increase of Dunarit’s capital (as he himself claimed in an interview with the Bulgarian National Radio), Gebrev had to negotiate with Louvrier and Malofeev. There were nobody else to discuss it with. And how exactly did he imagine that he would cut down the share of Louvrier and Malofeev in the plant increasing the capital to the benefit of EMKO after Vassilev has just let the Russians in the deal? Louvrier pulled out of the deal in August 2015, i.e. long after Gebrev had been poisoned already. All of the Gebrev’s stories are pure fiction. In the spring of 2015 he had nothing in common with Dunarit, his endeavours aimed at getting hold of Dunarit (with the help of Vassilev and his figureheads) in reality date back to a period after February 2016. 2. Why is he changing his stories more often than handkerchiefs? One time it turns out that Assen Babanski “invited” him to rescue Dunarit (at least so he said in 2017) but after Novichok enters the scene and he understands that this lead doesn’t carry weight (because the man became manager after the poisoning and the resignation of Pierre Louvrier) he all of a sudden forgets about it. And then he thinks out another one – how he worked towards the acquisition right at the time when Louvrier and Malofeev were in the plant. Damn it! Maybe they all worked together trying to lay hands on Dunarit – Vassilev, Louvrier, Malofeev and Emiliyan Gebrev? No wonder, because both Louvrier and Gebrev are just the next in row executives of one and the same project – Vassilev’s scheme to legalise via “acceptable” figureheads the assets bought with the CorpBank money, which the fugitive banker still controls.  3. How come that the stock arrested by the state (CIAF) change hands so easily and why only Gebrev, the pillar of morality, does not see any problem in that? He obviously thinks that the State will keep its eyes shut while someone is reaching into its pocket. It is clear about Gebrev that he is morally bankrupt, what we don’t understand is how the servile media and the journalists turn a blind eye (and don’t comment) to the fact that the stock under CIAF arrest get transferred from Kemira to TMN and from TMN to EMKO (Gebrev). Have we fallen so low in our estimations of what is right and what is wrong, legal and illegal? Let Gebrev try to commit such a plunder for instance in Germany or France. Do you think he will succeed? 4. Where is the money which he paid to the intermediate seller TMN (according to our source, about BGN 12m) under the contract for the transfer of stock to Dunarit? Why this money was not transferred to Kemira, there is no such money in the company’s ledgers (there is no such deal registered in them, for that matter). As if Kemira does not own 99,5% of Dunarit whose market value amounts to about BGN 300m? Why TMN was founded exactly as a mediator (power fuse) and the money received from EMKO appeared in Vassilev’s offshore companies? This is the reason why Vassilev has not yet given to Gebrev the originals of the stock, because Gebrev has not paid the whole sum for it. It means that he paid to Vassilev the ridiculous BGN 12m for the munitions plant worth BGN 300m and paid nothing to the CorpBank bankruptcy administrators. To say nothing of the Deposits Insurance Fund which compensated BGN 3,5bn of the money syphoned off the bankrupt bank. Was it an ethical thing to do in the opinion of the pillar of morality Gebrev, who now whines on TV trying to pose as a victim? 5. Why does he think that Dunarit is his ancestral territory? He paid nothing for the plant, did not pay off the debts of the Dunarit group, Kemira and Hedge Investment Bulgaria, running at almost BGN 200m but he still insists on being the “owner” of Dunarit who saved the plant from someone. It is not clear from whom though as he himself is the only thief. Apparently the munitions plant is something like an “estate of decedent” for him which he inherited from his father. Or the impudence of Gebrev has no limits. 6. Why are all these circus performances in the media? Even if Gebrev was really poisoned it has nothing to do with Dunarit. The answer is simple – the State should leave Gebrev alone, give the plant worth BGN 300m away to him and forget about debts. And then he, together with Vassilev, will exploit it and make money at the expense of the defrauded CorpBank depositors. This is vulgar racket through manipulations and hybrid attacks which we witnessed not once or twice. The bad thing is that at our latitudes racketeering often gives results and the institutions yield and surrender. This is the actual aim of Gebrev and Vassilev, they want to be granted absolution from plunder. Really, how long will the former agents of the communist State Security Service pose as pillars of morality or victims and go on plundering?", "date": "2019.02.21", "title": "Why is Emiliyan Gebrev making the rounds of TV studios?"}
{"url": "https://www.monitor.bg:443/bg/a/view/126-hil-psihichnobolni-bylgari-sa-pod-nabludenie-157910", "text": "По данни на Национален регистър на пациентите с психични заболявания в България над 126 хил. психично болни българи са под наблюдението на психиатрични заведения и структури. От тях около 25 хил. души страдат от шизофрения, а други близо 32 хил. от поведенчески проблеми и шизоидни епизоди вследствие на злоупотреба с алкохол или наркотици. 21 хил. пациенти пък имат афективни разстройства. Като цяло около 20% от българите, или 1,4 млн. души, са имали поне веднъж в живота си небезопасни за здравето психични състояния. Психични заболявания са и всички видове зависимости, депресии, разстройствата на съня, храненето и сексуалността. Регистърът ще има служебен характер, както и условия за заличаване на лица, които са попаднали в него.", "date": "2019.02.21", "title": "126 хил. психично болни българи са под наблюдение"}
{"url": "https://www.monitor.bg:443/bg/a/view/150-darili-vinetka-na-drug-vodach-ili-dyrjavata-157900", "text": "Сбърка ли водач регистрационния си номер при закупуването на електронен винетен стикер, той няма как да получи заплатената сума обратно и губи тези пари. Това стана ясно след сигнали на граждани за нови проблеми със системата за е-винетка. Около 150 жалби на граждани са подадени от граждани при продадени от пътната агенция 1,5 млн. такси. Оказва се, че всеки може да купи и валидира винетка на несъществуващи номера. За сгрешени по вина на потребителя символи от регистрационния номер на превозното средство суми не се възстановяват от Агенция „Пътна инфраструктура“ (АПИ). Отговорността за правилното деклариране на регистрационния номер на превозното средство е на потребителите. Най-често водачите въвеждат грешно регистрационния си номер, като Впоследствие се оказва, че нямат валидни винетни такси, заплатени реално, а парите са преведени на АПИ. Често се бъркат цифри или други букви от номерата. Така 150 водачи вече по погрешка или купуват винетки на други шофьори или даряват пари в сметките на държавата. Според ръководителя на отдел \"Информационно обслужване\" в Националното ТОЛ управление проф. Олег Асенов, законодателят ясно е постановил, че отговорност за въвеждането на грешни данни на машините за самообслужване при таксуване на електронна винетка носи потребителят. По регламент регистрационните номера в България са с букви, които могат да бъдат намерени и на латиница, затова въвеждането, независимо дали е на кирилица или на латиница, трябва да съответства на буквения израз на регистрационния номер. Системата обаче не може да проследи валидността на номера. „Такъв номер теоретично би могъл да съществува. Включително би могъл да съществува номер и от 6 цифри. Както и сме виждали по пътищата и други интересни номера, които съществуват. Защо обаче потребителят няма възможност да върне сумата пари, ако е сгрешил при закупуването на винетка, както би трябвало да се случи с всяка стока и услуга в рамките на ЕС? Защото това, което заплаща потребителят тълкува Асенов. Според него не трябвало в управлението да има човек с правомощия да редактира данни, защото същият можел утре да започне да злоупотребява с правомощията си. В Националното ТОЛ управление е създадена работна група, която анализира всички подадени сигнали. Следва в 3-месечен срок групата да обобщи ефективността на системата. След това ще предложат на законодателя евентуални решения. Признават, че ако има пропуск, той не е във функционалността на системата, която стриктно следи разписаното в закона. Припомняме, че при стартирането на новата система за таксуване имаше проблеми със заплащането на винетките през Борика. Тогава вместо да таксува за една винетка, системата грешно вземаше на два или три пъти повече.", "date": "2019.02.21", "title": "150 дарили винетка на друг водач или държавата"}
{"url": "https://www.monitor.bg:443/bg/a/view/djakpotyt-v-6-ot-49-pak-ocelja-stava-8-8-mln-leva-v-nedelja-157906", "text": "Джакпотът в \"6 от 49\", който дава шанс за рекордна индивидуална печалба в историята на тотото, оцеля и в тираж №15 на БСТ. Той порасна с нови 176 732 лв. за последните 3 дни и достигна 8 583 807 лева за тегленето на специалния тираж на 21 февруари с цена на 1 комбинация в най-популярната игра по 1,20 лв. Очаква се до неделя той да стигне 8,8 млн. лева. Досега най-голямата печалба, взета от един играч, е 7 940 616,60 лв., които прибра от тираж №34 през 2017 г. Тодор Крантов от Съединение. В тираж №92 за 2012 г. пак падна джакпот 9 472 606,40 лв. който си поделиха двама късметлии, заложили в Бобошево и Перник - по 4 736 303,20 лева за всеки. Цели 19 тото играчи стигнаха на едно число от заветната шестица в тираж №15, но трябваше да се задоволят с петици по 2571,80 лв. Улучените четворки са 736, а тройките - 13 934. Най-голямата печалба в 15-и тираж за \"6 от 49\" е лекият автомобил \"Форд Мондео\" от \"Втори шанс\". Той е за фиш с номер 435238431, пуснат в софийски тото пункт. 10, 19, 22, 27, 40, 49 6, ,8 15, 19, 24, 28 +37 10, 12, 15, 24, 33 15, 16, 17, 26, 34 1, 16, 20, 27, 39  12 - Риби  4, 6, 7  8, 5, 7  64,   08,   13,   7 \"Форд Мондео\"                  \"6 от 49\"                        435238431            София", "date": "2019.02.21", "title": "Джакпотът в \"6 от 49\" пак оцеля, става 8,8 млн. лева в неделя"}
{"url": "https://www.monitor.bg:443/bg/a/view/bari-gib-blagoslovi-dokumentalen-film-za-bi-djijs-157892", "text": "Първият документален филм за легендарната група Bee Gees, получил одобрението на Бари Гиб и семействата на покойните вече Морис Гиб и Робин Гиб, е в процес на производство. Негов режисьор ще бъде номинираният за „Оскар“ Франк Маршал (основател заедно със Стивън Спилбърг на продуцентската компания Amblin Entertainment), а продуцент ще е носителят на няколко награди „Грами“ Найджъл Синклер („Бийтълс: Осем дни седмично\"). Това, че създаването на филма е благословено от единствения жив член на групата и фамилиите на останалите двама братя, означава, че авторите на документалната лента ще имат пълен и свободен достъп до архива и каталога на „Би Джийс“. Киноразказът ще проследи възхода на основаната през 1966 г. група в продължение на следващите 3 десетилетия чрез хитовете на тримата братя с характерно фалцетно пеене. Сред тях са парчетата от саундтрака на филма „Треска в събота вечер“, както и още много незабравими жалони в историята на диско музиката. „Би Джийс“ ще бъдат представени не само като група, но и с всяка от индивидуалните съдби на членовете й. „Бях невероятен късметлия в живота и продължавам да се връщам мислено към хубавите ни моменти с огромно чувство на удивление. Времето дава на всички възможността да погледнат назад и да видят определени моменти от нова гледна точка. Знам, че семейството ни е в добри ръце с Франк, Найджъл и талантливия екип от кинаджии, които ще работят над проекта. Изключително благодарен и развълнуван съм, че ще мога да споделя нашия уникален път с публиката от цял свят“, коментира Бари Гиб. Режисьорът Маршал за пръв път се среща с Бари Гиб по време на церемонията по раздаването на наградите „Грами“ през 2015 г. Миналата година влиза в контакт с продуцента Синклер. Сега двамата работят заедно с оглед филмът да бъде завършен към края на годината.", "date": "2019.02.21", "title": "Бари Гиб благослови документален филм за „Би Джийс“"}
{"url": "https://www.monitor.bg:443/bg/a/view/kitaj-s-oferta-da-uvelichi-vnosa-na-hrani-ot-sa-sht-s-30-mlrd-157896", "text": "В рамките на преговорите между САЩ и Китай за избягване на митническата война, Пекин е предложил да увеличи доставките от Щатите на земеделска продукция с 30 млрд. долара, съобщава Bloomberg. Очаква се офертата на Китай да стане част от мемурандума за взаимно разбирателство, който Пекин и Вашингтон планират да сключат след поредния кръг от преговорите, които текат от началото на седмицата. Въпросният документ включва още и увеличаване на обемите на взаимните услуги и предаването на технологии, а също и сътрудничеството в сферата на интелектуалната собственост. Според медиите обаче все още не ясно как въпросният меморандум ще бъде реализиран на практика. От юли Вашингтон наложи мита от 25 процента върху китайски стоки на стойност 50 млрд. д. и от 10 процента върху китайски внос за още 200 млрд. долара. Пекин отговори с подобни мерки. Сега САЩ възнамеряват да вдигнат 10-процентовите мита до 25 процента, ако не бъде постигнато споразумение. Преди седмица стана известно, че президентът на САЩ Доналд Тръмп обмисля 60-дневно удължаване на крайния срок.", "date": "2019.02.21", "title": "Китай с оферта да увеличи вноса на храни от САЩ с $30 млрд."}
{"url": "https://www.monitor.bg:443/bg/a/view/d-r-petyr-petrov-vaksinata-ne-e-bezopasna-no-drugo-sredstvo-sreshtu-infekciite-zasega-njama-157893", "text": "- Уврежданията от морбили са леки, средни и тежки. В тежката степен попада състоянието със застрашен живот, увреждането на един орган от инфекцията се смята за средно тежка, ако болестта протича банално, т.е. по-леко се смята, че организмът е увреден леко и затова и степента е лека. - Уврежданията могат да бъдат многобройни, като най-тежък се мозъчният енцефалит. При морбилната инфекция обривът не е най-страшното. Опасното е, че тя предизвиква 7-дневна анергия, в която може да се случи всичко. - Това означава блокаж на имунната система в резултат на заразата. Тя не може да отговори на инфекциите. През това време могат да се намесят стафилококи, стрептококи, всякаква друга бактериална флора. Следват тежки усложнения. Възможни са и смъртни случаи точно както при грипа – леталният изход е в резултат не на него, а на развито друго заболяване. - - След като нямаме по-добро решение, ние нямаме избор. Когато медицината намери по-добро решение, тогава ще има и избор. Научни екипи и производители подобряват постоянно ваксините, за да се отстранят някои странични ефекти. Панацея за страшните заболявания няма, имунизациите са възможно най-доброто.   - Много са страничните явления. Преди години имаше една полиомиелитна ваксина, от която заболяха доста голям брой войници. Могат да бъдат увредени нервната и дихателната системи, редица други неща в зависимост от това, какъв алерген е включен. Понякога определени щамове на вируси у човека са подтиснати, но като им се вкара ваксина могат да произведат неочаквана реакция. Може да се развие някакъв автоимунен процес. - Автоимунните процеси сега са на мода и то не само при инфекциозните заболявания. Макар и рядко, има и мода майки да събират здравите си деца с болно от шарка, за да преболедува, да получи естествен имунитет и да са сигурни, че заразата няма да ги настигне като възрастни, когато болестта се понася по-тежко. Как ще коментирате тази практика? Това се практикува обикновено при варицела. Модата идва от Великобритания, но не е редно да се натоварват децата със заболяване нарочно. Преди много години, когато ваксините не са били познати, родители са събирали малките, за да изкарат шарката по-бързо. Сега пак има увлечение по този метод. Много по-безопасно е човек да се имунизира.   - Грипът все още остава сериозно заболяване за децата, макар и да сме в края на зимата и епидемията да е отминала. Те са най-уязвими, а след тях са хората с увреждания, тъй като имат по-слаба имунна система. Към момента циркулират много ентеровирусни инфекции. Вече имахме три-четири случая на едно много рядко заболяване, което не беше се появявало в България от години - Бостънския екзентем. Това не е много тежко заболяване, но е от групата ентеро-инфекции. Всичките случаи бяха на възрастни хора, а не на деца. - При всички заболявания има известна цикличност, някои утихват и изчезват дори за три години, а след това се появяват отново. Взривовете на хепатит А обикновено са на седем години, ентеро и грипните вируси на една година и така нататък. Към завръщането на някои инфекции роля играе и възможността за пътуване на хората.", "date": "2019.02.21", "title": "Д-р Петър Петров: Ваксината не е безопасна, но друго средство срещу инфекциите засега няма"}
{"url": "https://www.monitor.bg:443/bg/a/view/pionki-na-oligarhijata-se-probvat-da-otkradnat-i-evrovota-za-da-chernjat-peevski-157885", "text": "След като се опитаха да откраднат Председателството на ЕС със сайт, чието име подлъгваше читателите, че е официалната българска интернет страница, пионките от машината за дезинформация на олигарсите у нас се пробват да откраднат и изборите за Европейски парламент. Като ги залеят отново с фалшиви новини, но под прикритието на нов сайт – този път за евровота. Човекът, създал втория сайт (евроизборибългария.ком) е същият, стоящ и зад първия – журналистът, обслужващ задкулисието у нас като кореспондент в Брюксел – Георги Готев. Реално обаче Готев е само „лице“ на страницата, защото де факто тя се прави в колаборация с други две интернет издания, част от машината за клевети на олигархията - „Медиапул“ на бившата говорителка на Костов Стояна Георгиева и „Фрогнюз“ на говорителя на Цветан Василев и агент Академик от ДС Огнян Стефанов. Резултатът от поредната прегръдка на псевдожурналисти в опит да измамят обществото е статия, написана от автор на щат в „Медиапул“ и озаглавена „Разкритията за скрития политически партньор на Борисов дестабилизират правителството му“. Материалът е уж за промените в Изборния кодекс, но всъщност е генериран с една единствена цел – да се стигне до предпоследното изречение, в което като кръпка е пришит отново депутатът и издател на „Телеграф медиа“ Делян Пеевски. Парламентаристът отдавна е мишена №1 на задкулисието у нас заради законодателните си инициативи, с които хем спря вторичния грабеж на КТБ, захранвал касичките на Цветан Василев и приятелите му олигарси-издатели, хем наложи прозрачност във финансирането на всички издания в България. В отговор олигарсите-издатели и техните медии го обсипват всеки ден с по няколко фейка с една единствена цел – да бъде прилепван към всяка възможна фалшива новина в страната и извън нея, за да бъде изкарван единствен виновник за всичко случващо се у нас. Именно така стоят и нещата с въпросната статия, която е създадена само, за да може да се тагне към нея името на Пеевски и съответно да изскача при всяко търсене в Гугъл. За да й бъде придадена автентичност и тежест, Готев е препечатал статията от сайта си в друго издание, в което се подвизава – Еuractive, за да се напише, че тя е резултат от труда на журналисти, финансирани от ЕС. Оттям пък вече тя е взета от „Фрогнюз“ с гръмкото заглавие Euractive: Таен политически съюз дестабилизира управлението в България. Стар прийом за припиране на фалшиви новини, който обаче само показва, че Брюксел явно е закъснял с мерките си срещу заливането на евроизборите с фейкове. Още преди няколко месеца от ЕК предупредиха, че се очаква мащабна вълна от дезинформация във връзка с предстоящия вот за Европейски парламент, като обявиха, че ще задвижат и създаването на мрежа от независими оценители, които да „ловят“ фалшиви новини. Тази мрежа обаче все още е в процес на изграждане, както стана и от анонсите, че правителствата на страните в ЕС, в това число и българското, тепърва ще създават звена за борба с дезинформацията. А тя отдавна е налице и въпросното отроче на колаборацията от хора, изявяващи се като журналисти, но всъщност обслужващи олигархични интереси само го доказва. С този фейк през двете издания, базирани в Брюксел, олигархията разкрива сателитите си, свързани с Фабриката за фалшиви новини. Междувременно след като замесиха името му дори с евроизборите, медиите от машината за клевети на олигархията продължиха да бълват фейкове, като този път поводът беше бойкотът на БСП на работата на парламента.   Както е ясно за всеки непредубеден читател, участниците в тази сага са ГЕРБ и БСП. „Медиапул“ обаче, в изпълнение на дневния си норматив за фейкове, взе повод от нея, за да пришие към пореден фейк, отново без повод, пак Пеевски.", "date": "2019.02.21", "title": "Пионки на олигархията се пробват да откраднат и евровота, за да чернят Пеевски"}
{"url": "https://www.monitor.bg:443/bg/a/view/syvet-na-es-izbra-pet-temi-za-proekti-po-horizont-evropa-157886", "text": "Министрите, взели участи в Съвета на Европейския съюз по конкурентоспособност, част „Научни изследвания”, постигнаха съгласие по пет теми за области на първите научноизследователски „мисии“ по програмата „Хоризонт Европа“. Представител на България бе зам.-министърът на образованието и науката Карина Ангелиева. Финансиране ще получат „мисии“ и партньорства в в областите: Адаптация към изменението на климата, в това число промени в обществото, Рак, Здрави океани, морета, и входящи води, Неутрален климат и интелигентни градове и Здрава почва за устойчива храна. Ангелиева изрази българската подкрепа за по-голямата роля на националните органи/сектори във формулирането на научните мисии и партньорствата в рамките на „Хоризонт Европа“, като добави, че ключов фактор за успех на мисиите ще бъде тяхната практическа реализация на национално и местно ниво. Те трябва да имат ясно влияние върху всички европейски граждани и широко споделяне на научните резултати. Ангелиева даде пример с изследванията върху диагностицирането и лечението на рак, обвързани с редица други регулации, които биха могли да забавят използването на последните иновации и технологии. „Трябва да има по-засилено сътрудничество между различните сектори в Европейската комисия, както и на национално ниво между отделните министерства, а  научните изследвания и иновациите да се изведат като хоризонтален приоритет на водещите политики“, каза Ангелиева. Министрите също така постигнаха консенсус относно необходимостта от изграждане на „една спирка“ (one stop shop) за иноваторите и именно това може да бъде Европейския съвет за иновации. „Има ясна демаркация между отделните финансови инструменти като Invest EU, Европейския институт за технологии и иновации, Европейския съвет за иновации и други, но често нашите стартиращи компании и млади иноватори и предприемачи не се ориентират или им липсва целева консултантска подкрепа“, посочи Ангелиева. Тя призова и за опростяване и уеднаквяване на правилата за кандидатстване в различните програми, свързани с рискови иновации. Беше решено още, че т. нар. „смесено финансиране“ - безвъзмездни средства, смесени със заеми – предвидени в новия инструмент Европейски съвет за иновации, трябва да бъдат насочени само към проекти, които не подлежат на финансиране от банки. Причината е, че са твърде рискови за получаване на банкови кредити и следва да не се припокриват с други схеми за финансиране като например програмата за гарантиране на заеми на InvestEU. Зам.-министърът информира своите колеги и за Националните научни програми, които имат за цел да изградят необходимия капацитет в България и така да насърчат участието на повече български учени в бъдещите съвместни проекти по „Хоризонт Европа“. С наближаването на изборите за Европейски парламент през май министрите постигнаха съгласие за ускоряване на преговорния процес и постигане на максимален напредък по време на Румънското председателство.", "date": "2019.02.21", "title": "Съвет на ЕС избра пет теми за проекти по „Хоризонт Европа“"}
{"url": "https://www.monitor.bg:443/bg/a/view/prokurori-proverjavat-za-bludstvo-sys-sirache-157895", "text": "Съмнения за сексуално блудство със сираче в приемно семейство от Ямбол, установи процедура по разсиновяване в Добрич. Това обясни пред „Монитор“ адвокат Дарена Миткова, която е защитник на 5-годишното дете по делото за разсиновяване. Осиновителката, която се е грижила 3 месеца за малчугана, желае да се откаже от детето заради „утвърдена хомосексуалност“, както е записано в мотивите й пред съда. „Осиновителката и нейна приятелка свидетелстват, че когато са били на море в Балчик, видели как детето се съблякло голичко и започнало да се търка до крака на един мъж“, разказва адвокат Дарена Миткова. По думите на Миткова, директорът на дома за медико-социални грижи, където то е настанено в момента, също забелязал подобно поведение - детето мастутбирало в леглото. След работа с психолози обаче, психологическото му състояние много се подобрило. Съдебно-психиатричната експертиза на Районната прокуратура в Добрич установила, че има причинно-следствена връзка между поведението на детето и приемното семейство в Ямбол, където е живяло преди да бъде осиновено. Там то е прекарало година и половина. „В експертизата е записано още, че вследствие на това, което му се е случвало в приемното семейство, след като е било изведено оттам, то е станало агресивно. казва Миткова. Констатацията е подписана от психолог и психиатър. На 28 декември миналата година Районната прокуратура в Ямбол също е започнала проверка по случая. Срокът й е удължен с още два месеца, като изтича на 28 февруари, каза пред „Монитор“ Мина Грънчарова, която е районен прокурор на Ямбол. „Надвам се полицията да успее да приключи в този срок и да каже дали има извършено престъпление“, добави още тя. Междувременно днес по случая се самосезира и Държавна агенция за закрила на детето. След като се запознаят с материалите на прокуратурата, оттам ще инспектират и работата на дирекцията за Социално подпомагане в Ямбол. Въпреки подозренията и становището на съда в Добрич, семейството на бившия военен, където е било настанено детето До началото на януари тази година в същото семейство е било настанено и 4-годишно момиченце, обяснява Мариана Славова, бивш директор на Дирекция „Социално подпомагане“ в Ямбол. 15 дни след като тя извежда новонастаненото дете от приемното семейство, е освободена от поста с довод за неприемливо поведение. Освен това, при проверка, преди да бъде изведено момиченцето, Славова установява, че то има братче, и че са разделени. В момента двете деца живеят заедно в Център за настаняване от семеен тип в Елхово. До приключване на редакционни брой не успяхме да се свършем с настоящия директор на регионалната дирекция „Социално подпомагане“ Милена Янъкова за коментар по темата.", "date": "2019.02.21", "title": "Прокурори проверяват за блудство със сираче"}
{"url": "https://www.monitor.bg:443/bg/a/view/kachvat-administracijata-i-temida-na-oblak-157884", "text": "До края на годината трябва да бъде въведено електронно управление в цялата държавна администрация, включително и в тази на съдебната система. Това стана ясно на заседание на пленума на ВСС, на което по повод обсъждането на дейностите и проектите, свързани с електронното управление и електронното правосъдие присъстваха вицепремиерът Томислав Дончев, директорът на Държавната агенция „Електронно управление“ Атанас Темелков и представител от ОП „Добро управление“. Оказва се обаче, че ВСС не е готов със своята част от проектите. Темелков обясни на кадровиците на Темида, че през 2018 г. са били разработени няколко проекта за електронно управление в България и пътна карта. Идеята е да има общ портал, ползван от всички администрации в страната. „Няма нужда всяко ведомство само да си изгражда свой облак и своя система, охлаждане, захранване, а да бъде изграден държавен хибриден частен облак. И в момента има функционалност за облачни услуги, но тя е ограничена. До края на годината ще бъде обявена обществена поръчка за изграждането на държавен хибриден частен облак, т.е мястото за съхранение на всички данни, срокът за изпълнение ще е 18 месеца “, каза Темелков. Така ВСС ще трябва да заяви колко пространство иска. Дончев от своя страна обясни, че подходът в електронното управление трябва да бъде надведомствен, а не ведомствен. „В момента гражданите обикалят ведомствата, за да събират документи. Глупаво е да разкарваме гражданите между ведомствата. Идеята е всеки регистър във всяко ведомство да си „говори“ с другия“, изтъкна вицепремиерът. Той допълни, че в страната има близо 18 000 регистъра и в момента малко от тях са дигитализирани. „В края на миналата година задължихме всички администрации да не си разменят информация на хартия, а електронно. Какъв е смисълът администрациите да си разменят информацията електронно, а с гражданите да контактуваме чрез хартия. Съдебната власт е специфична и безспорно независима, но е добре да изграждаме проекта заедно, а не да правим паралелни електронни системи\", каза още Дончев. „Няма причина съдебната система да излезе от общата архитектура на електронното управление“, подкрепи го на свой ред Темелков. Ръководителят на проекта по изграждането на Единната информационна система в съдилищата Гергана Мутафова пък заяви, че през януари 2019 г. е сключен договор с „Информационно обслужване“ за изграждането й и се очаква през 2020 г. да се премине на централизирана система, в която ще бъдат свързани всички 182 съдилища в страната. „На първо време трябва да заявим обема в хибридния облак, който ще ни е необходим и да работим с тази електронна система, докато не бъде изграден държавният хибриден облак в пълната му функционалност“, обобщи представляващият ВСС Боян Магдалинчев.", "date": "2019.02.21", "title": "Качват администрацията и Темида на „облак“"}
{"url": "https://www.monitor.bg:443/bg/a/view/hirsher-oshte-kashlja-maskira-se-na-sherp-zaradi-fenovete-157891", "text": "Лидерът в класирането за Световната купа при алпийците Марсел Хиршер направи две спускания по пистата \"Марк Жирардели\" на тренировките за Супер Г в деня преди алпийската комбинация при мъжете в Банско. Австриецът сподели, че все още кашля, но се чувства достатъчно добре, за да кара в петък. Той намира условията по пиринските трасета за отлично предизвикателство. „Пистата е трудна, изисква концентрация, дава възможност да карам по най-добрия за мен начин“, каза Хиршер. След второто си спускане, облечен като всеки от екипа си и с огромна раница на гръб, направо маскиран като шерп, Хиршер се измъкна на пръсти, за да избегне срещите с многобройните си фенове. Френският национал Виктор Мюфа Жанде пък сподели, че теренът крие капани за уменията на всеки скиор. „Можете да видите колко е стръмно, всеки метър е изпитание за концентрацията!“, каза Жанде. Французинът разказа, че условията на световното в Оре са били нещо като \"влакче на ужасите\", но със ски. „Нито веднъж нямахме яснота за условията, при които ще караме, каза той. - Лошо време, силен вятър, мъгла, дъжд, бури, омекващ сняг, дълбоки коловози… В някои дисциплини отпадаха по над 10 души един след друг. Знаем, това е рискът в спорта, наясно сме колко трудно може да бъде, но от всички тежки условия, това беше най-ужасната комбинация. Слънцето в Банско обаче е чудесно, един облак няма на небето. А това направи трудно преминаването от светещата бяла част на пистата в сянката. Ще видим какъв ни е късметът с времето.“ На въпрос към Марк Жирардели защо някои от алпийците споделят за неравности, той коментира, че изпитанията включват и терен, който да затрудни състезателите, защото това е Световна купа, а не детска пързалка. В Банско ще стане известно името на носителя на купата в алпийската комбинация в петък. Засега лидер в класирането е Марко Шварц от Австрия, който спечели комбинацията и във Венген. Рекордният брой от 148 състезатели от 26 страни е заявен за трите старта в Банско. Австрийците са с 22-ма състезатели, Италия и Франция с по 16, а Белгия, Холандия, Лихтенщайн, Дания и Гърция с по един. България е с трима участници - Алберт Попов, Камен Златков, който единствен ще участва в комбинацията и Йоан Тодоров. при разрешение от ФИС на гигантския слалом в неделя ще могат да се пуснат и Златков и Тодоров.", "date": "2019.02.21", "title": "Хиршер още кашля, маскира се на шерп заради феновете"}
{"url": "https://www.monitor.bg:443/bg/a/view/stud-i-plovdivski-sydija-na-levski-cska-157888", "text": "Съдийската комисия към БФС направи изненадващ избор на рефер за вечното дерби между „Левски“ и ЦСКА. Двубоят е в неделя от 13 часа, като ще бъде ръководен от младия пловдивчанин Владимир Вълков. За него това ще бъде дебют като главен съдия на големия мач между „сини“ и „червени“. Асистенти на Вълков на стадион „Васил Левски“ ще бъдат Мартин Маргаритов и Йордан Петров, а четвърти съдия - Ивайло Стоянов-Сватбата. Последните мачове на “Левски” и ЦСКА, ръководени от Вълков, бяха през декември. Той свири успеха на \"армейците\" с 1:0 над “Верея” в Стара Загора, а дни след това беше съдия и на “Берое” - “Левски” (2:1). За съжаление на феновете обаче, синоптиците вещаят студено време за дербито. Прогнозите са за рязък спад на температурите в столицата, както и за слаб снеговалеж. В неделя сутринта живакът в термометрите ще падне до минус 9 градуса, а на обяд за мача ще бъде „само“ около минус 3 градуса. Иначе в лагера на символичния домакин „Левски“ направиха жест към „сините“ запалянковци. Треньорът Георги Дерменджиев откри тренировката в петък от 16 часа, за да може агитката да надъха играчите преди дербито. Междувременно изпълнителният директор Павел Колев разкри, че в близките дни към тима ще се присъедини чуждестранен централен защитник. По всяка вероятност става дума за французина Кевин Боли, който е на 27 години, а във визитката си има мачове за младежкия национален отбор на Франция. Той ще доиграе сезона под наем на „Герена“, а заплатата му ще се плаща от китайския „Гуанджоу Жиженг”, като „Левски“ ще има опция да го откупи. „Когато всичко е на 100% готово, тогава официално ще бъде съобщено името на футболиста”, добави Колев, който също така отрече писанията, че Методи Томанов и Андрей Желязков ще получат директорски постове в клуба.", "date": "2019.02.21", "title": "Студ и пловдивски съдия на „Левски“ - ЦСКА"}
{"url": "https://www.monitor.bg:443/bg/a/view/bankerkata-ot-nova-zagora-predlagala-zaemi-v-syrbija-157894", "text": "Полиция и прокуратура проверяват сръбска следа по случая с обвинената за отклоняване на пари в особено големи размери управителка на банков клон в Нова Загора. Днес се оказа, че има и нова сюжетна линия, съобщи bTV. От профила в „Инстаграм” на вече бившата шефка на банковия клон става ясно, че тя е предлагала услуги като личен банкер, както и различни видове заеми в Сърбия. От прокуратурата и полицията потвърдиха, че работят по тази следа. На този етап разследващите органи отказват всякакви подробности. Уточняват обаче, че работят и по други версии. И днес в банковия клон в Нова Загора продължава вътрешната проверка на банката. Всички ощетени клиенти вероятно ще трябва да изчакат приключването й, за да си получат парите. От финансовата институция днес за пореден път увериха, че всички пострадали клиенти ще получат парите си - след приключването на вътрешната проверка на банката. Не е ясно обаче колко дълго ще продължи тя. Човекът, от който започва разплитането на измамата е студент и иска да запази самоличността си в тайна. Разбира, че от банковата му сметка липсват пари, когато отива до банка в голям град, за да си плати таксата за семестъра. В сметката му имало над 23 000 лева. Оказва се обаче, че сумата липсва: „Разгледахме с мениджър продажби извлечението от сметката и установихме, че са теглени парите ми от дебитната карта, която аз нямам такава, 49 пъти. След като разбира, че сметката му е източена, младежът се свързва с вече бившата директорка на банковия клон. Мистериозно, в сметката му отново се оказват по-голямата част от парите. Сумата обаче е преведена от авоарите на друг клиент на банката, става ясно от извлечението по сметката. Младежът успял да се свърже с наредителя, който с изумление научил, че е „правил” транзакции.  Според потърпевшия от измамата студент шефката на банковия клон не е действала сама в неправомерното отклоняване на повече от 400 000 лева. Регионалният мениджър Георги Султанов обаче е категоричен – няма данни за съучастници.", "date": "2019.02.21", "title": "Банкерката от Нова Загора предлагала заеми в Сърбия "}
{"url": "https://www.monitor.bg:443/bg/a/view/pijanijat-shofior-na-rejs-na-syd-157876", "text": "60-годишният пиян шофьор на автобус от Асеновград отива на съд, съобщиха от районната прокуратура в града. Мъжът вече имал присъда за същото престъпление, уточниха от държавното обвинение. Присъдата му е била за управление на товарен автомобил и е влязла в сила, но това не му е попречило да шофира отново под въздействие на алкохол. Разследването до момента е установило, че около 19 часа на 20 февруари той е ударил с рейса паркиран лек автомобил. При пътното произшествие няма пострадали хора, уточниха от полицията в Асеновград. На място пристигнали полицейски служители и при тестване с техническо средство – „Алкотест Дрегер“ те установили, че водачът  А.Х. е управлявал автобуса с 2,08 на хиляда. Той е задържан за срок от 72 часа с постановление на наблюдаващия прокурор. На 22 февруари т.г. Районната прокуратура в Асеновград ще внесе искане в съда за определяне на мярка за неотклонение „задържане под стража“ спрямо него.  Предвиденото от закона наказание за престъплението, в което е обвинен А.Х.,  е от една до пет години „лишаване от свобода“, глоба от 500 до 1500 лева и лишаване от право да шофира за срок от три месеца до три години.  ", "date": "2019.02.21", "title": "Пияният шофьор на рейс – на съд"}
{"url": "https://www.monitor.bg:443/bg/a/view/predlagat-9-paralelki-dualno-obuchenie-v-pazardjishko-za-novata-uchebna-godina-157875", "text": "9 паралелки – дуална система на обучение, към които се наблюдава засилване на интереса от страна на учениците и техните родители, ще има от новата учебна година в Пазарджишко. Това стана ясно от държавния план-прием в профилираните и професионални паралелки.   За цялата област прием в тази нова форма на обучение ще има вече в пет професионални гимназии и едно средно училище по професии и специалности в общините Пазарджик, Велинград, Панагюрище, Пещера и Сърница. Всички паралелки за обучение чрез работа са заявени от страна на бизнеса- „Асарел-Медет“– Панагюрище, „Оптикоелектрон груп” - гр. Панагюрище, „Биовет” – Пещера, „Ди Ес Смит България”, „Монди Стамболийски”, Регионалната камара на строителите в България. За учебната 2019/2020 година е заявен прием и в 4 паралелки задочна форма в Професионалната гимназия по дървообработване „ Ив. Вазов\" – гр. Велинград, Професионалната гимназия по селско стопанство „Царица Йоанна\" – гр. Пазарджик, Професионалната гимназия по химични и хранителни технологии- гр. Пазарджик и Професионалната гимназия по механизация на селското стопанство в гр. Септември. Профилирано обучение ще предложат 18 средни училища, в т.ч. трите профилирани гимназии в град Пазарджик (Езикова гимназия „Б. Брехт“, Математическа гимназия „К. Величков“ и гимназия „Иван С. Аксаков“). Професионално образование и обучение ще се реализира в 26 училища, от които 15 професионални гимназии и 7 средни училища. Обучението е застъпено по професии и специалности от повече от 20 професионални направления, като 17 от паралелките са по технически и ИТ професии и специалности от Професионално направление Компютърни науки, Приложна информатика, Електротехника и енергетика, Електроника, автоматика, комуникационна и компютърна технология. Професионалното обучение по професии и специалности, предложено за учебната 2019/2020 г. във всички училища, е подкрепено от местния бизнес. В предложението на РУО-Пазарджик за прием по професии и специалности са включени и общ брой ученици, завършващи основно образование през 2018/2019 год. – 2284. Общият брой на паралелките дневна форма на обучение са 100, профилираните паралелки са 37 и професионалните 63.", "date": "2019.02.21", "title": "9 паралелки дуално обучение в Пазарджишко за новата учебна година"}
{"url": "https://www.monitor.bg:443/bg/a/view/na-nagradite-brit-daniel-lismor-se-pojavi-s-glava-napyhana-v-ogromna-kupa-157873", "text": "От височината си на 193-сантиметров мъж е трудно да не забележиш дизайнерът Даниел Лисмор. Но при разходката си по червения килим пред „О2 Арена“ той беше още по-забележителен с дрехите, които беше избрал за случая. Върху раменете си беше поставил нещо като огромна червена прозрачна купа с капак, а одеждите му, които трудно могат да се нарекат рокля, бяха по-скоро огромно количество плат в червено и златисто. Не случайно „Вог“ преди време го нарече „Най-ексцентричния дизайнер в Англия“, който се отбеляза и с най-ексцентричното поведение на червения килим, като без да иска се блъсна в стена докато се върти и позира пред обективите. Не можем да го отчетем като грешка, а по-скоро като стил, който приковава погледите, но и Джаред лето не остана незабелязан. Той беше забравил ризата си и вместо нея под закопчаното стилно сако се виждаше огромно колие. На фона на класическия си костюм фронтменът на Thirty Seconds to Mars беше избрал яркочервени лачени обувки на ток.", "date": "2019.02.21", "title": "На наградите \"Брит\": Даниел Лисмор се появи с глава, напъхана в огромна купа"}
{"url": "https://www.monitor.bg:443/bg/a/view/novata-serija-samsung-galaxy-s10-veche-se-predlaga-ot-a1-157882", "text": "А1 стартира предварителни поръчки на новата серия смартфони Samsung Galaxy S10. Първите 1 000, които закупят и активират Samsung Galaxy S10 или S10+ до 15 март и се регистрират в приложението Samsung Members в периода 01.04-08.04, ще получат безплатно новите слушалки Galaxy Buds. Новият Samsung Galaxy S10+ може да се закупи за 1 299,99 лева в брой или за 59,99 лева на месец с абонаментен план A1 ONE Unlimited 5XL. Със същия план цената на Galaxy S10 е 1079,99 лева в брой или 49,99 лева на месец, а Galaxy S10e е достъпен за 879,99 лева в брой или 39,99 лева на изплащане. Новата серия на Samsung залага на новия Infinity-О дисплей, извит по двата ръба с малък отвор за предните камери в горния десен ъгъл. Galaxy S10 разполага с 6,1-инчов QHD+ sAMOLED дисплей с резолюция 3040х1440 пиксела. Този при Galaxy S10+ е 6,4-инчов QHD+ sAMOLED, с резолюция 3040х1440, а S10e има 5,8-инчов FHD+ sAMOLED дисплей с резолюция 2280х1080. И трите са оборудвани с Gorilla Glass стъкло от последно поколение за по-голяма здравина. S10 и S10+ разполагат и с Ultrasonic сензор за пръстови отпечатъци, който е вграден в дисплея на устройството. При S10e има стандартен сензор, който е разположен на старт бутона отстрани на корпуса. Камерите на новата Galaxy S10 серия разполагат с изкуствен интелект и редица функции, които позволяват заснемане на висококачествени изображения дори при по-слаба осветеност. Основната камера при S10 и S10+ е тройна в конфигурация 12МР Dual Pixel+12МР Wide+16МР Ultra Wide. При S10e основната камера е двойна в конфигурация 12МР Dual Pixel +16МР Ultra Wide. Galaxy S10+ се предлага с двойна UHD селфи камера в конфигурация 10МР+8МР, а S10 и S10е идват с 10МР UHD сензор. И при трите нови модела процесорът е Exynos 9820 на Samsung. Те идват във версии с 6GB за S10e, 8GB за S10 и S10+ и 12GB RAM за ексклузивната керамична версия на S10+. Вградената памет ще е съответно 128GB за S10e, 128GB за S10 и 128GB, и 1TB за S10+. Телефоните имат още USB-C, IP68 рейтинг на корпусите, поддържат безжично зареждане, като могат да зареждат и други устройства, благодарение на новата функция PowerShare.", "date": "2019.02.21", "title": "Новата серия Samsung Galaxy S10 вече се предлага от A1"}
{"url": "https://www.monitor.bg:443/bg/a/view/spasiha-dve-deca-s-unikalni-operacii-v-pirogov-157879", "text": "Екипът на клиниката по урология в \"Пирогов\" спаси две деца с вродени заболявания на бъбреците и уретерите, като им направи уникални операции, съобщиха от спешната болница. Началникът на клиниката д-р Емил Доросиев и екипът му оперираха 12-годишно момиче и 15-годишно момче, ползвайки специална високотехнологична апаратура, което е дарение от \"Българската Коледа\". Благодарение на нея интервенциите са извършени по миниинвазивен метод чрез лапароскопия. Отстраняването на нефункциониращите органи (бъбреци) чрез лапароскопски метод при деца се извършва за първи път в България. Досега тези операции се правеха с класическа оперативна техника. Благодарение на съвременния апарат, който дари \"Българската Коледа\", травмата и болничният престой са сведени до минимум, а периодът на възстановяване е около два-три дни. За сравнение при класическия метод, който се използваше досега, възстановяването отнома около две седмици. И двете деца вече са изписани.", "date": "2019.02.21", "title": "Спасиха две деца с уникални операции в „Пирогов“"}
{"url": "https://www.monitor.bg:443/bg/a/view/bfs-namaljavat-signalite-za-symnitelni-machove-157878", "text": "Българският футбол става все по-честен и все по-малко съмнителен. Това се похвали на официалния си сайт БФС, внасяйки разяснение за сигналите за „черно тото“. Повод за изнасянето на информацията стана санкцията на „Верея“, чийто 3 двубоя са били алармирани от УЕФА като „съмнителни“. “От започването на работата на Системата за ранно оповествяне на УЕФА за съмнителните футболни мачове (BFDS) през 2012 г. тенденцията е за чувствително намаляване на получените сигнали, касаещи първенствата, администрирани от БФС. През сезон 2012/2013 г. тези сигнали са около 50, за миналия сезон 2017/2018 г. са 6, а през настоящата кампания са 3. С половината клубове от Първа и Втора професионална лига вече са проведени обучителни семинари, като кампанията ще продължи до края на тази година. Всички сигнали, получени от УЕФА за съмнителни срещи или друга информация, касаеща манипулиране на мачове, са предадени на разследващите органи”, информират от футболната централа. От БФС също така подчертават, че системата на ФИФА и УЕФА за монтиоринг на манипулирани мачове извършва анализите си в партньорство с 500 букмейкърски компании в световен мащаб.", "date": "2019.02.21", "title": "БФС: Намаляват сигналите за съмнителни мачове"}
{"url": "https://www.monitor.bg:443/bg/a/view/kartina-na-klod-mone-ocenena-na-52-000-000-otiva-na-tyrg-157877", "text": "Търг на ценни картини от значима частна колекция от шедьоври на импресионистите и модерно изкуство организира британската аукционна къща „Кристи`с“ на 27 февруари. На пресконференция днес част от творбите, за които ще се наддава, бяха показани пред медиите. Стартовите цени на произведенията са наистина впечатляващи. Така например пейзажът „Плачеща върба и езерце с нимфи“ от френския импресионист Клод Моне е оценен на 40 милиона британски паунда (52 млн. долара). „Натюрморт с праскови и круши“ от Пол Сезан – живописец, олицетворяващ връзката между импресионизма и кубизма, е с начална цена 20 милиона лири (26 млн. долара). Платното „Обществено място“ на белгийския сюрреалист Рене Магрит се оценява на 15 милиона паунда (20 млн. долара). „Женски портрет: бюст, ляв профил“ на холандския художник Винсент ван Гог е оценен на 8-12 милиона лири (10,3 – 15,4 млн. долара), пейзажът „Пътека в гората“ на Пиер-Огюст Реноар – на 7,5 – 10,5 милиона лири (9,8 – 13,7 млн. долара), а „Ирис“ от Клод Моне – на 4 – 6 милиона лири (5,2 – 7,8 млн. долара).", "date": "2019.02.21", "title": "Картина на Клод Моне, оценена на $ 52 000 000, отива на търг"}
{"url": "https://www.monitor.bg:443/bg/a/view/ochakvanijat-stud-naj-riskov-za-kajsiite-157883", "text": "Очакваните студове може да се окажат най-рискови за кайсиите и ранните сортове праскови в Източна България, прогнозира за „Монитор“ Живка Гроздева от Асоциацията на овощарите в България. По думите й при тях се наблюдава най-напреднал предцъфтежен процес. „Прасковите и черешите са по-назад“, уточни тя. „Важното е обаче, какво ще се случи след предвижданото от синоптиците застудяване в почивните дни и началото на следващата седмица - дали отново ще има затопляне, като последното. Има ли поредно рязко повишаване на температурите, последвано от рязко застудяване, опасностите ще са големи“, добави тя. Овощарите се надяват застудяването, прогнозирано от синоптиците, в следващите няколко дни да не бъде силно, което би довело до големи щети по плодните дръвчета. „Това ще бъде направо катастрофа, защото пъпките на всички овощни видове са се развили и те са много чувствителни. На ранните праскови дори вече леко се вижда розовият цвят. И при още топли дни дърветата ще цъфнат и тогава рисковете до края на зимата се увеличават още повече“, допълни Гроздева.", "date": "2019.02.21", "title": "Очакваният студ най-рисков за кайсиите"}
{"url": "https://www.monitor.bg:443/bg/a/view/shantava-britanka-iska-chanta-ot-kojata-na-amputiranija-si-krak-157880", "text": "Ексцентрична британка, която се представя само с името Джоан, смята да си поръча дамска чанта от кожата на ампутирания й крак. Операцията тепърва предстои. Ампутацията на крака на 55-годишната жителка на град Манчестър се налага поради периферна артериална болест, която може да доведе до мозъчен инсулт. Но Джоан не възприема нещата трагично. Сега тя си търси дизайнер срещу 5500 долара, който да направи красива дамска чанта с кожата от отрязания й крайник. Тя ще е с малки размери и къс ремък. \"Кракът е част от мен, и аз не искам да се разделям напълно с него. С изработването на чантата това мое желание ще бъде осъществено!\", коментира Джоан.", "date": "2019.02.21", "title": "Шантава британка иска чанта от кожата на ампутирания си крак"}
{"url": "https://www.monitor.bg:443/bg/a/view/obshtinskijat-syvet-v-ruse-otkaza-provejdaneto-na-referendum-za-chista-okolna-sreda-157861", "text": "Общинският съвет в Русе отказа провеждането на местен референдум за чиста околна среда на днешното си заседание. Сред мотивите за отхвърлянето са недостатъчният брой граждани, подкрепили подписката за провеждане на референдума, и неясната и неточна формулировка на предложените четири въпроса. Те били незаконосъобразни и в противоречие с редица разпоредби в националното законодателство. Искането за провеждане на местен референдум за чиста околна среда в Русе е гражданска инициатива. На 25 януари т.г. в Общинския съвет бе внесена подписката, подкрепена от общо 15 512 души. Данните бяха проверени в регистрите на ГД „ГРАО“. Становището е, че коректните записи са 14 279, а 1233 не могат да се зачетат по различни причини – 35 лица са починали, 101 души са попълнили грешни данни, 51 не са български граждани, 739 нямат постоянен адрес в общината и т.н. Според „ГРАО“ гражданите с избирателни права в общината са 152 083, а събраните коректни подписи са под необходимите за провеждане на референдума 10 процента. Председателят на инициативния комитет Бойко Никифоров коментира, че изнесените от „ГРАО“ данни са неверни и поради тази причина ще бъде подадена жалба до прокуратурата за длъжностно престъпление. Той посочи, че съгласно официалната информация от Националния статистически институт гражданите с избирателни права в общината към 31 декември 2017 г. са 136 099.", "date": "2019.02.21", "title": "Общинският съвет в Русе отказа референдум за чиста околна среда"}
{"url": "https://www.monitor.bg:443/bg/a/view/sankcii-za-svetovnoizvestnija-vodesht-beyr-grils-lovuval-jabi-i-se-kypal-v-ezero-v-rila-157869", "text": "Един от най-известните телевизионни водещи на научно-популярни предавания и вечно оцеляващ Беър Грилс попадна под ударите на българското законодателство. Той е плувал в Каракашево езеро в Рила, палил е огън и е „ловил и умъртвявал животински видове“ в защитена територия за снимките на предаването си „В дивата пустош с Беър Грилс“. Нарушенията са извършени на 25 и 26 юни 2017 година, когато водещият, заедно с гост-звездата си – американския танцьор Дерек Хоф, са гостували у нас за два епизода от четвъртия сезон на предаването, кръстени „Планината Рила“ и излъчени година по-късно. Едва сега обаче е подаден сигнал, придружен с видео материал на фейсбук страницата на Министерството на околната среда и водите. След направената проверка се оказва, че българско юридическо лице е получило разрешение за снимки от директора на парка във въпросните два дни, в светлата част от деня – между 8 и 18:30 часа. „Парковата охрана е провела инструктаж на снимачния екип, съставила е предупредителни протоколи и предписания за спазване на определените в заповедта условия. Служителите на парковата охрана, придружавали снимачния екип през двата снимачни дни, не са били свидетели на извършените нарушения\", гласи съобщение на Министерството. „Бихме искали да уточним, че при заснемането на епизода снимачният екип на предаването е придружаван от служители на Национален парк „Рила“ и всяко заснето действие е съгласувано със съответните отговорни лица от страна на Национален парк „Рила“. Цялостното заснемане е проведено под наблюдението на определените от парка отговорни служители“, заявиха от All Channels, обслужващата фирма на „Дискавъри“ в България. Поредицата „В дивата пустош с Беър Грилс“ не е продукция на „Дискавъри“, а външна, и само се излъчва по научно-популярния гигант. Българската фирма, която представлява екипа на Грилс и е отговорна за спазването на разрешителното за снимки вече е била поканена за обяснение и директорът на национален парк „Рила“ Красимир Андонов е запознал управителя й с нарушенията, след което му е връчил актове за глоби. Съгласно Закона за защитените територии санкцията за юридически лица е от 1000 до 10 000 лв., а за физически - от 500 до 5000 лв. Министърът на околната среда и водите Нено Димов разпореди проверка по случая, включително за действията на служителите на парка, придружавали екипа, които не са видели на време", "date": "2019.02.21", "title": "Беър Грилс плувал в защитено езеро в Рила (ОБНОВЕНА)"}
{"url": "https://www.monitor.bg:443/bg/a/view/telefonni-izmamnici-poiskaha-30-000-evro-ot-prokuror-157864", "text": "Телефонни измамници сгафиха яко, като позвъниха на варненска прокурорка и поискаха 30 000 евро за „операцията“ на дъщеря й. При последвалата съвместна операция на Районната прокуратура и Областната дирекция на МВР-Варна е задържана 79-годишната варненка Веселинка Н.Р. Пенсионерката участвала като муле в телефонната измама, като трябвало да получи парите за мнимото лечение, съобщи говорителят на Районната прокуратура във Варна, прок. Вяра Алексиева. Криминалният сюжет се разиграва в сряда, след телефонно позвъняване към 10,05 часа. Докато изпълнявала служебните си задължения, на телефона на варненската прокурорка звъни мъж, който се представя за полицай Красимир Николов от Общинска полиция-Варна. Прокурорът вижда на дисплея обаче изписания номер на румънски оператор и веднага се сеща, че разговаря с телефонен измамник. Мнимият полицай заявява, че е набелязана за жертва, но той ще й помогне, като трябва стриктно да изпълнява нарежданията му. Прокурорката веднага уведомила колегите си, а те се свързали с полицията. Разиграна е схема, в която по време на разговора, ало измамникът я разпитва обстойно с колко пари разполага в дома си или спестени в банката, а тя лъже, че има 7 000 лева в банка. Тогава представящият се за полицай започва подробно да обяснява как да се държи в банката, за да не заподозрат нещо служителите, когато тегли парите. Междувременно прокурорката е потърсена по телефона и от втори участник в схемата, представящ се за лекар. Той пък обяснил, че дъщеря й е претърпяла катастрофа и при спешна операция се е наложило да й поставят златни пирони, за които трябва да заплати 30 000 евро. „Жертвата“ отговаря, че не разполага с толкова пари, в резултат на което, е била заплашвана, че ако не получат парите за златните пирони, ще й изпратят банда от 15 души. Телефонната сага, започнала в 10,05 часа на стационарния телефон в Районната прокуратура във Варна, взет за домашен телефон от измамниците, продължила на мобилния телефон на нарочената за жертва и завършила около 18,30 часа на 20 февруари със задържането на 79-годишната Веселинка. След десетки уговорки, заплахи и искания да бъдат изтеглени всички налични пари от банковата сметка на „жертвата“, за които измамниците уж имали информация от банкова служителка, сумата за златните пирони била намалена до 6 830 лева. В торбичка бил поставен плик с банкови брошури, имитиращ пачка с пари. На адреса се появила възрастната жена, която непрекъснато говорела по мобилен телефон с измамниците, които я насочвали къде да търси изхвърлената сума. С постановление на Районната прокуратура Веселинка е задържана за срок до 72 часа. Срещу нея е било повдигнато обвинение за опит за телефонна измама – престъпление по член 210, ал. 1, във връзка с член 209, във връзка с член 18 от НК. Извършено е претърсване в дома й, където са намерени 500 лв. и други вещи от друга измама в Девня с нейно съучастие. Това е поредната телефонна измама на територията на Варна за последните три седмици. Установени са петима телефонни измамници, като трима от тях вече са с мярка за неотклонение „Задържане под стража“. От ноември до края на януари т.г. престъпната дейност на телефонни измамници се разследва по 16 досъдебни производства. Общата сума на измамите е за над 80 000 лева.  ", "date": "2019.02.21", "title": "Ало измамници поискаха 30 000 евро от прокурор   "}
{"url": "https://www.monitor.bg:443/bg/a/view/cenov-s-bjagane-za-istorijata-v-syrbija-157863", "text": "Митко Ценов записа най-бързото бягане на български състезател на 1500 м в зала от 1981 г. насам, когато Евгени Игнатов постави рекорда на страната с 3:41,7 минути. Сега Ценов финишира трети на турнира в Белград с 3:44,86 мин., с което излезе на четвърто място в националната ранглиста за всички времена. Победител в сръбската столица стана представителят на домакините Елзан Бибич с 3:43,22 мин., а втори завърши Ник Йенсен от Дания с 3:43,48 мин. Другият българин в дисциплината Иво Балабанов се класира девети с 3:51,33 минути. Инна Ефтимова спечели сребро на 60 м със 7,47 сек., като беше по-бавна само с 5 стотни от представителката на домакините Милана Тирнанич. В спринта при мъжете Петър Пеев се нареди трети с 6,86 сек. Победител стана Айкут Ай (Тур) с 6,75 сек. От другите двама българи в дисциплината Антонио Иванов е пети с 6,90 сек., а Веселин Живков е шести с 6,94 сек. Милена Миткова също заслужи бронз на скок дължина с постижение от 6,00 м. Шампионка е местната звезда Ивана Шпанович с втори резултат в света за сезона от 6,92 м.", "date": "2019.02.21", "title": "Митко Ценов с бягане за историята в Сърбия"}
{"url": "https://www.monitor.bg:443/bg/a/view/nedobrosyvestni-advokati-objalvat-fishove-za-nepravilno-parkirane-157872", "text": "Уведомлението за съставен фиш, поставено под чистачката на колата в отсъствие на водача, не е документ, който може да бъде обжалван, а само известие. Недобросъвестни адвокати обаче предлагат услугите си на глобени водачи и обжалват уведомленията, за да получат многократно по-висок хонорар от санкцията. За това предупреди варненския зам.-кмет по сигурността и опазване на обществения ред, Тодор Иванов. Обикновено адвокатският хонорар е между 100 и 200 лева, за да напише възражение за глобата, която е от 20 до 50 лева. Тази процедура е абсолютно безсмислена и адвокатите го знаят много добре, заяви Иванов в предаването „Зала Пленарна” на Дарик-Варна. Гражданите може безплатно да подадат жалба или възражение в Общинска полиция, уточни Ивaнов. Той обясни, че фиш не може да се обжалва, а оспорването му води до анулирането му и съставяне на акт, който вече може да се обжалва по съответния ред. Възражения могат да се пишат, както за самия акт, така и в 3-дневен срок в Общинска полиция. „При мен също идват хора и ако преценя, че имат основание за това, което твърдят, актът се отменя и цялата история приключва. Понякога полицейските служители не описват правилно обстоятелствата, не са посочили или са сгрешили правната норма, която е нарушена и тогава жалбата се уважава - има немалко такива случаи. Има много проблеми и с водачи със стикер на колата за хора с увреждания, които паркират на места, на които не е разрешено. След като бъдат глобени, изтъкват аргументи от здравословен характер. Законът е регламентирал привилегии за хората със специални потребности, но това се изразява в нарушение на 4-5 пътни знака и нищо повече. Никъде в закона не е уточнено, че може да се паркира в зелена площ или върху тротоар, включително и от човек със специална потребност, обясни Иванов. Практиката показва, че има много случаи на глобени за неправилно паркиране, които впоследствие търсят стикери от близки и познати. Установяват се и нарушения във връзка с издадените документи за инвалидност. Има случаи и на фалшиви ТЕЛК- документи. От началото на тази година за нарушаване на пътните правила в обхвата на синята зона са санкционирани 752 водачи, посочи Тодор Иванов. Той разкри, че контролът в зоната се извършва от два екипа на Общинска полиция, които се справят много добре. Извън синята зона са наложени 5 361 глоби за различни нарушения, като повече от половината са за паркиране върху тротоар. Неплатените в 7-дневен срок глоби с фиш се превръщат в наказателно постановление, които след това се изпращат до НАП, където имат грижата да събират сумите. Обикновено изпращането към данъчните става след 2-3 месеца, тъй като винаги има допълнителни обстоятелства, като забавена поща, например. Има много жалби на живеещите в обхвата на синята зона, че след 19 часа и през почивните дни паркирането е проблем. Изготвено е предложение работното време на зоната да бъде удължено до 22 часа в делнични дни и през почивните дни. Внасяне му за разглеждане в Общинския съвет обаче ще изчака пускането в действие на втория етап на зона \"Разширен център\".  ", "date": "2019.02.21", "title": "Недобросъвестни адвокати обжалват фишове за неправилно паркиране"}
{"url": "https://www.monitor.bg:443/bg/a/view/sydyt-opravda-kustendileca-za-meleto-v-plovdiv-157862", "text": "Лидерът на Сектор \"Г\" Иван Велчев-Кюстендилеца беше оправдан от съда в Пловдив по делото заради ексцесиите по време на мача „Локомотив“ (Пловдив) - ЦСКА през 2017 година. 38-годишният Велчев бе обвинен в престъпление по чл. 325 ал. 5, вр. ал. 1, вр. чл. 29 ал. 1 б.\"а\" и б.\"б\" от НК, за това, че на 26 ноември 2017 година в Пловдив е извършил непристойни действия, грубо нарушаващи обществения ред и изразяващи явно неуважение към обществото. Припомняме, че мачът в Пловдив беше прекъснат за няколко минути заради нахлуване на пистата и сбиване между двете агитки, като в мелето участваха и фенове от Русия. Според обвинението Кюстендилеца е бил от първите лица, слезли на пистата от трибуните, като държал в ръцете си колан. Засилил се към феновете на “Локо” (Пд) и започнал да нанася множество хаотични и силни удари с него – нещо, което е видно и от видео и снимковия материал. Според съда обаче Велчев не е участвал в боя и не е бил в основата на напрежението. Интересното е, че един от свидетелите бе капитанът на ЦСКА Николай Бодуров, който защити Кюстендилеца в съдебната зала.", "date": "2019.02.21", "title": "Съдът оправда Кюстендилеца за мелето в Пловдив"}
{"url": "https://www.monitor.bg:443/bg/a/view/resheno-brojat-ni-ot-22-januari-do-15-fevruari-2021-g-157870", "text": "Преброяването на населението и жилищния фонд у нас ще е от 22 януари до 15 февруари 2021 г., реши парламентът, който окончателно прие Закона за преброяване на населението и жилищния фонд в Република България през 2021 г. Досега са проведени 17 преброявания на населението като последното беше през 2011 г. Предстоящото броене е най-мащабното изчерпателно статистическо изследване у нас, което се провежда на всеки 10 години, посочи на брифинт в Народното събрание председателят на НСИ Сергей Цветарски. Референтната дата, към която ще се отнасят събраните по време на броенето данни, е 22 януари 2021г. За втори път преброяването ще е на два етапа като първият – електронен, ще е 22-31 януари. Вторият етап - преброяването по домовете ще бъде от 8.00 часа на 1 февруари до 20.00 часа на 15 февруари. При преброяването няма да бъде задължително лицата да попълват данни за етническа принадлежност, вероизповедание и здравен статус, според закона. Във въпросника обаче вероятно ще има графа \"не желая да посоча каква етническа/религиозна група съм\", която трябва да бъде отбелязана от тези, които не искат да обявят своята етническа принадлежност и вероизповедание. За това настояха от ВМРО. Относно пола, ще се посочва само биологичният, поясни Цветарски, цитиран от БТА. Депутатите решиха да бъде приета Програма на преброяването, която да бъде внесена за разглеждане от Министерския съвет в тримесечен срок от обнародването на закона. Периодът за подготовка и провеждане на преброяването е съобразен с подготовката и провеждането на два изборни процеса през 2021 година - за народни представители и за президент и вицепрезидент, с оглед на ангажиментите на общинските администрации в изборния и преброителния процес. Органите на преброяването са Националният статистически институт, Централната комисия по преброяването/временен орган с председател председателят на НСИ/, териториалните статистически бюра, областните и общинските преброителни комисии. Лицето, отказало да предостави необходимите по закона данни, ще бъде глобявано със 160 лв. Ясно се декларира, че ще бъде спазена поверителността на данните, достъпа до информация и разпространението на крайните резултати в съответствие с националното и европейското законодателство. На всички 20 000 преброители пък ще се провери съдебното минало. Очаква се разходите по преброяването да възлязат на 38 262 000 лв. като в тях е включено и разработването на нова електронна платформа за преброяване.  ", "date": "2019.02.21", "title": "Решено: Броят ни от 22 януари до 15 февруари 2021 г "}
{"url": "https://www.monitor.bg:443/bg/a/view/djareta-vze-vlastta-na-armijata-i-obeshta-uspehi-157865", "text": "ЦСКА официално представи новия си спортен директор Кристиано Джарета. Италианецът, който в кариерата си е бил директор в няколко клуба от Серия А, поема властта в „Борисовата градина“, като ще е пряк началник на треньора Любослав Пенев. Още в първите си часове на „Армията“ Джарета бе категоричен, че този отбор може да постигне сериозни успехи, но трябва да се работи много. Той бе категоричен, че ЦСКА е добре познат в Италия и по света, а съставът ще бъде подсилен до края на трансферния прозорец. \"Много съм щастлив и горд да бъда в най-титулувания клуб в България, който е известен по целия свят, коментира Джарета след подписване на договора си за година и половина. - Затова ще направя всичко възможно да дам на ЦСКА моя опит и подкрепа и съм убеден, че ще успеем да постигнем най-добрия възможен резултат. Намерих в клуба добър колектив, който е готов за надграждане на нивото. Отборът се справя добре, има добър състав, който можем да подсилим. Добри и сериозни момчета са, а това е важно за провеждането на качествени тренировки и мачове. Може да подсилим отбора, но първо трябва да се фокусираме врху играчите, които са тук. Има цел за всеки от тях. За опитните е да останат още няколко сезона, за младите е да се развиват и да осъзнаят, че това е важна стъпка за тях”, обобщи Джарета, който за финал каза „Само ЦСКА“ на български.", "date": "2019.02.21", "title": "Джарета взе властта на „Армията“ и обеща успехи"}
{"url": "https://www.monitor.bg:443/bg/a/view/marica-s-pyrva-pobeda-v-shampionskata-liga-157902", "text": "\"Марица\" (Пд) записа историческа първа победа в груповата фаза на най-престижния европейски клубен турнир по волейбол - Шампионската лига за жени. Волейболистките на треньора Иван Петков надиграха шампиона на Франция \"Безие\" с 3:1 (15,-19, 15, 16) в 5-ия кръг от група А пред над 2000 зрители в пловдивската зала \"Колодрума\". Американката Александра Холстън беше най-резултатна за повдивчанки с 15 точки (50% в атака), а Мирослава Паскова (2 блока, 1 ас) и капитанката Нася Димитрова прибавиха по 12 т. За \"Безие\" с 12 завърши Малина Терел. Статистиката показа 57:43 точки от атака за \"Марица\", 6:3 от блокада, 7:1 аса, 27:21 от грешки на съперника. \"Тази победа я чакахме втора година, изиграхме добър мач, предвид и емоцията, щастливи сме, удовлетворени сме от успеха, коментира Иван Петков след мача. - \"Много фактори оказаха влияние, отборът подобряваше играта си. Когато отборът вярва в силите си, нещата се получават, победата, която се очакваше от нас. Този мач беше важен, но момичетата изиграха добър мач, в последния гейм играха с чисти глави и натрупахме разлика. Изпълниха задачите в мача момичетата, това издание на Шампионска лига приключва следващата седмица. Ще се опитаме да победим тима на Щутгарт, след това идват мачове в първенството. Изиграхме един оптимален максимум от грешки, доволни сме, може и по-добре. Бяхме силни на сервис и посрещане, има какво да оправим в блок и защита. Като атака, втора линия, играем добре, има детайли, където трябва да играем по-добре.\" Въпреки успеха \"Марица\" остава на последното място в групата с 3 т. от 1 победа и 3 загуби, а пред шампионките ни е \"Безие\" със същите показатели. Лидер е световният и европейски клубен шампион \"Вакъфбанк\", разгромил с 3:0 (23, 18, 18) германския \"Алианц\" като гост. Германките са втори с 9 т. (3-2). В следващия кръг на 26 февруари \"Марица\" посреща \"Алианц\", а \"Вакъфбанк\" - \"Безие\". Националът Тодор Алексиев и неговият \"Олимпиакос\" (Пирея) пък се класираха на полуфиналите на турнира за Купата на Гърция. \"Червено-белите\" надиграха без проблем като гости \"Етникос\" (Александруполис) с 3:0 (22, 22, 20) на 1/4-финала. Алексиев беше титуляр през целия мач и записа отлично представяне с 16 точки (4 аса, 4 блока) с което стана втори по резултатност. Точка повече направи Никос Зупанис (2 блока, 1 ас). За \"Етникос\" сърбинът Александър Гмитрович се разписа с 14 точки (1 блок). Мачовете от финалната са на 20 и 21 април в Йерапетра на остров Крит.", "date": "2019.02.21", "title": "\"Марица\" с първа победа в Шампионската лига"}
{"url": "https://www.monitor.bg:443/bg/a/view/brus-dikinsyn-ot-iron-maiden-vypreki-haosa-brekzit-e-neshto-hubavo-157868", "text": "„Брекзит е нещо хубаво, въпреки настоящия хаос“, смята фронтменът на хеви метъл бандата Iron Maiden Брус Дикинсън. „Нямам нищо против Европа, а само срещу Европейския съюз, в който един Господ знае колко функционери си правят своята политика, без след това да поемат никаква отговорност“, коментира 60-годишният британски музикант в интервю, публикувано в Blick. „Ще си променя мнението за Брекзит, само ако и Швейцария влезе в Европейския съюз“, отбелязва вокалистът на Iron Maiden, който е и правоспособен пилот и често лично управлява частния самолет на групата.", "date": "2019.02.21", "title": "Брус Дикинсън от Iron Maiden: Въпреки хаоса Брекзит е нещо хубаво"}
{"url": "https://www.monitor.bg:443/bg/a/view/stroiteli-iskat-ramkova-programa-za-oup-na-stolicata-157850", "text": "Предприемачи искат планираните промени в общия устройствен план на София да бъдат направени на базата на рамкова програма, каквото е изискването по ЗУТ, научи „Монитор“. Според председателя на Националната асоциация на строителните предприемачи (НАСП) Георги Шопов промените в ОУП на столицата трябва да станат в следващите 2 години, когато се очаква успокояване на имотния пазар в града, а не в период на по-висока активност. По думите му по този начин ще се избегнат хаотични действия, продиктувани от инвестиционни намерения за отделни райони или проекти. „Сега е моментът да се замисли как искаме да се развива София - като град с ясно обособени „спални“ и отделно бизнес зони или територии със смесено предназначение“, каза той. Шопов смята, че в най-големия град на страната. \"Много от новите квартали се развиват хаотично - скъпи сгради се разполагат в необлагородени терени\", припомни той. За това асоциацията настоява бъдещият ОУП София да даде яснота как и в какви срокове общината планира да развива инфраструктурата на отделните райони на града, за да се избегнат грешките от миналото, когато строителството на жилища изпреварваше с години благоустройството. През миналата година в София са започнати 7000 нови жилища с 60% повече от предходната, сочат данните на Националния статистически институт. Според предприемачите обаче пазарът в Въпреки увеличеното предлагане в определени райони търсенето продължава да е по-голямо и така е постигнат среден ръст на цените от около 7,5% годишно, коментира Асен Чавдаров. Той и колегите му прогнозират, че през тази година ръстът ще се забави до 5% именно заради изоставащото предлагане на фона на голямото търсене. По данни на асоциацията с една средна заплата в София в момента може да се купят 0.6 кв. м жилищна площ, докато в Лондон и Париж - 0.1 кв. м. Георги Шопов смята, че бюрократичните пречки пред предприемачите водят до оскъпяване на жилищата и рискуваме столицата ни да слезе по достъпност на покупката на жилища до нивото на големите западни градове, от което полза ще има само спекулативния капитал. Общинската администрация успява да осигури подписи под протокол от заседание на експертен съвет за същото време, за което строителният предприемач вдига неголяма сграда в груб строеж, тоест - за два месеца, припомниха предприемачите.", "date": "2019.02.21", "title": "Строители искат рамкова програма за ОУП на столицата"}
{"url": "https://www.monitor.bg:443/bg/a/view/ticiano-fero-objavi-zaglavieto-na-novija-si-album-za-ch-rd-157860", "text": "Италианската попзвезда Тициано Феро обяви заглавието на бъдещия си нов албум по ексцентричен начин днес, навръх 39-ия си рожден ден – 21 февруари. Той ще се нарича „Приемам чудеса“ (Accetto miracoli), ще съдържа само неиздавани досега парчета на певеца и ще излезе на 22 ноември с марката на Virgin Records (Universal Music), продуциран от Timbaland. За да оповести новината на феновете си, Тициано Феро избра своите профили в социалните мрежи, като качи видео, в което духа свещичките на торта. Облечен е с фланелка, на която са изписани името и предвидената дата за излизането на новия му дискографски проект. Преди месец той се беше снимал с подобна фланелка, на която под надписа „Нов албум“ стояха хиксчета.", "date": "2019.02.21", "title": "Тициано Феро обяви заглавието на новия си албум за ЧРД"}
{"url": "https://www.monitor.bg:443/bg/a/view/dadoha-lozan-na-ek-za-konflikt-na-interesi-157851", "text": "Поведението на скандалния шеф на върховния касационен съд Лозан Панов, който от години се държи не като магистрат, а като политик, ще бъде разгледано в Еврокомисията. До това се стига след като Гражданския съвет към ВСС е решил да изпрати писмо до Брюксел, в което се обръща внимание на опитите чрез тълкувателната дейност на ВКС да бъдат подменени по същество смисълът, целите и задачите на антикорупционното законодателство, съобщи  Става въпрос за Решението на Общото събрание на Гражданската колегия на ВКС по Тълкувателно дело №4/2016, чрез което Панов се опита да спъне антикорупционното законодателство на страната в полза на олигархичните кръгове, които стоят зад него. Тълкувателното решение доби широка известност, поради риска, че можеше да доведе до на незаконно имане (самият антикорупционнен закон, както и КПКОНПИ получиха висока оценка в последния Мониторингов доклад на ЕК- б.р.). Саботажът бе избегнат в края на миналата година чрез спешно изменение на Закона за противодействие на корупцията и за отнемане на незаконно придобито имущество (ЗПКОНПИ). На заседание на Гражданския съвет при Висшия съдебен съвет (ВСС) на 25 януари 2019 г., по инициатива на Центъра за приложнo-правни изследвания (ЦППИ), е прието решение да се изпрати писмо до Европейската комисия, в което се обръща внимание на опитите чрез тълкувателната дейност на ВКС да бъдат подменени по същество смисълът, целите и задачите на антикорупционното законодателство. Като подчертават, че 11 от върховните съдии са изразили \"особено мнение\", в което не са подкрепили становището на мнозинството по Тълкувателно дело №4/2016, от ЦППИ отправят и конкретно запитване до Комисията: \"Европейската комисия толерира ли практики, при които съдът, при конституционно гарантираното разделение на властите, с тълкувателната си дейност задачите и приложното им поле?\" В приложение към писмото на Гражданския съвет на ВСС до Брюксел е припомнено още, че Лозан Панов води дело срещу КПКОНПИ (в чиято структура премина дирекцията на Сметната палата, отговаряща за имуществените декларации на властта - бел.ред.) за наложената му административна санкция – глоба в размер на 1000 лв., която той обжалва. Панов вече загуби делото на първа инстанция, като състав на Софийския районен съд потвърди, че заради отказа да декларира имуществото си през 2017 г., председателят на ВКС трябва да плати 1000 лв. Лозан Панов обжалва това съдебно решение, след което делото бе пратено в Административен съд - София град (АССГ), чийто административен ръководител е бил в периода 2007-2012 г. След няколко отвода на административни съдии, делото все пак ще се гледа този петък. От ЦППИ са обърнали внимание на Комисията и на факта, че Панов е ръководил Общо събрание на гражданските съдии от ВКС, при положение, че свързан с установено при пълна данъчна ревизия от НАП несъответствие между декларирано и притежавано имущество и финансови средства в размер на повече от 100 000 лв. В тази връзка на вниманието на ЕК е поставено следното питане: \"В случай, че в заседания на ОС на колегиите или на Пленума на върховните съдилища в ЕС се разглеждат въпроси, по които отделни съдии или административното ръководство на съда има личен интерес, ЕК толерира ли практики, тези заседания да бъдат ръководени от пряко заинтересовани съдии?\" Европейската комисия, която вече 12 години отговаря за Мониторинговия механизъм над българската правосъдна система, е сезирана и за действията на неформалната организация \"Правосъдие за всеки\", чийто представители имат допирни точки с подсъдими издатели и укриващи се от правосъдието подсъдими лица, както и на приближени до подсъдимите за подкуп бивша кметица на \"Младост\" Десислава Иванчева и заместничката й Биляна Петрова, изразяващи се в протести, на които се издигат лозунги с имената на председателя на най-висшата съдебна инстанция и на обвинено лице. В тази връзка пред ЕК е поставен въпрос, свързан с и Петрова, както и непрестанните му атаки срещу съдебни състави от специализираните наказателни съдилища, които са имали отношение по казуса. \"Следва ли да се прецени като безпристрастна, незабавно разпоредената проверка в полза на подсъдимото лице, по висящото съдебно производство, без преди това висшият магистрат да се е разграничил от публичния форум в своя защита и в защита на същото това подсъдимо лице?\" В позицията на ЦППИ до ЕК се изразява още сериозна загриженост за наличието на пробив \"на интереси в съдебната система, различни от целите на правосъдието\". \"Натрупаният корупционен капитал в страната е достигнал ниво на власт, застрашаващо върховенството на закона\", подчертават още от гражданската организация в писмото си до Представителството на Комисията в София. ", "date": "2019.02.21", "title": "Дадоха Лозан на ЕК за конфликт на интереси"}
{"url": "https://www.monitor.bg:443/bg/a/view/alma-vliza-s-pesen-na-usta-na-volejbolnoto-igrishte-157852", "text": "Дъщерята на Саня Армутлиева - Алма Доудъл, която преди броени седмици пусна дебютното си парче Perfect, призна, че дели свободното си време между музиката и спорта. От две години 15-годишното момиче учи в Германия, а сред любимите й занимания е волейболът. откровена бе Алма пред Interview.to. Категорична е, че не е очаквала големия позитивен отзвук от първата й песен, като е получила поздравителни съобщения, както от приятели и непознати меломани, така и от хора, които приема за авторитет в средите. Въпреки че е наследничка на Армутлиева, Алма казва, че майка й не се бърка в музикалните й решения. „Аз я търся за мнение и съвет. Знам, че тя ще е безмилостно честна с мен. Знам и че това, че съм й дъщеря, никога няма да я накара да се преструва, че съм добра, ако всъщност не съм“, обяснява още Доудъл. По думите й, тя се пали по музиката още от дете. Свири на китара, като инструментът привлякъл вниманието й още в годините, в които баща й я приспивал с него. Междувременно песента й Perfect вече е привлякла над четвърт милион меломани в YouTube. По парчето тя работи заедно с румънския хитмейкър Кристиан Тарчеа. До колаборацията се стига, след като той чува нейни изпълнения, записани на шега на телефона й, и качени в Инстаграм. Именно Тарчеа оферира дъщерята на Саня Армутлиева да посети студиото му, където се ражда и Perfect.", "date": "2019.02.21", "title": "Алма влиза с песен на уста на волейболното игрище"}
{"url": "https://www.monitor.bg:443/bg/a/view/arestuvaha-kmetski-sin-za-lihvarstvo-157856", "text": "Синът на кмета на шуменското село Лятно Адил Динар е бил арестуван за мащабна нелегална лихварска дейност след реализация на сектор \"Противодействие на икономическата престъпност\" към ОДМВР - Шумен под надзора на Окръжната прокуратура. За акцията съобщиха на съвместен брифинг шефът на полицейската дирекция ст. комисар Ялчън Расим и ръководителката на прокуратурата Маргарита Георгиева.  Динар е въртял незаконната \"банкерска\" дейност от 2013 година насам. Доказателствата за това се намират в три иззети тефтера, описващи подробно всеки един заем и неговото обезпечаване и обслужване. Според прокуратурата на този етап няма данни кметът на селото и баща на лихваря Ахмед Динар да е бил замесен по какъвто и да е начин в схемите на сина си. Разследването по случая започнало официално на 14 февруари т. г. след получен оперативен сигнал за извършване на незаконни банкови сделки от жител на село Лятно. Сигналът е докладван на прокурор в окръжната прокуратура в Шумен. По заведената преписка е образувано досъдебно производство за извършено престъпление по чл. 252 от НК.  Незабавно били предприети оперативни действия за  разплитане на случая.  В ранните сутрешни часове в сряда служители от икономическа полиция нахлули с прокурорска заповед в имот на кмета на Лятно, обитаван от 33-годишния му син. По време на претърсването в дома на Динар били намерени и иззети 31 банкови карти, собственост на различни лица,  писма от банки с посочени пин-кодове на банкови карти. Впоследствие станало ясно, че на датата на падежа по заемите Динар пътувал до банкомат в Шумен в късните часове на деня и теглел договорената вноска. Освен банковите карти полицаите прибрали още 11 чужди документи лични карти, нотариални актове на имоти, „запис на заповеди“, договори между които и 22 ипотечни, три тефтера с вписани имена на лица и различни суми, извлечения от банкови транзакции.  В имота са намерени още множество  чужди предмети, вещи и документи. Иззети били ключове за 27 моторни превозни средства, в дворно място към имота на 33-годишния са открити четири мотопеда, три мотоциклета и пет моторни превозни средства различни марки и модели, също чужда собственост.  В къщата са намерени седем преносими компютъра,  13 мобилни апарати, 19 свидетелства са регистрации за моторни превозни средства (талони на МПС) 17 от тях български, две за коли с немска регистрация. Иззети били и множество златни накити- пръстени, обеци, гривни и синджири, сумата от 28 920 лева и 500 паунда. Открити и иззети са четири броя газови пистолети, 51 патрона с различен калибър (22, 25, 7,62 х54 и 9х19).  Разпитани са свидетели, някои от тях пред съдия в Окръжен съд- Шумен.   Клиенти на лихваря са били селяни от Лятно и съседните села. Никой не се оплаквал, защото Динар бил единствената възможност да получат заем за ежедневни нужди и като изплатели един заем се връщали за втори. Семейство например искало да вдигне сватба, кметският син отпуснал 5 хиляди лева, но срещу ипотека на къщата. Справка в имотния регистър показва, че част от кредитополучателите са се разделили с имотите си. Адил Динар обаче великодушно ги оставял да живеят в тях срещу месечен наем. Лихвите са били определяни индивидуално, но в общия случай са се движели на ниво ок. 10 процента за месец.", "date": "2019.02.21", "title": "Арестуваха кметски син за лихварство"}
{"url": "https://www.monitor.bg:443/bg/a/view/v-italija-zapochnaha-s-hvalbite-za-despodov-157853", "text": "Футболист номер 1 на България Кирил Десподов остави много добри впечатления с играта си при победата на „Каляри“ над „Парма“ миналия уикенд, а това му донесе и първите суперлативи в италианските медии. В неделя на Десподов и компания им предстои тежко гостуване на „Сампдория“, а журналистът от centotrentuno.com Матео Зизола направи любопитен анализ за качествата на българина. Зизола смята, че Десподов притежава всички качества да бъде титуляр и трябва да му се гласува доверие този уикенд. „Влизането на българина срещу „Парма“ промени хода на мача по отношение на решителността в атака и движението без топка, което създаде много проблеми на противниковата защита. За 30-те минути, които имаше на разположение, Десподов даде положителни сигнали с отношението си и способността си да атакува вертикално свободните пространства. Към това той прибави контролирана агресия и опита няколко трикови изпълнения, които раздвижиха играта в нападение на домакините“, пише в анализа за бившата звезда на ЦСКА.", "date": "2019.02.21", "title": "В Италия започнаха с хвалбите за Десподов"}
{"url": "https://www.monitor.bg:443/bg/a/view/vuz-izgoni-500-studenti-i-lektori-bez-vaksina-sreshtu-morbili-157839", "text": "Близо 500 студенти и преподаватели не бяха допуснати до занятия в московската Висша школа по икономика. Те бяха отстранени временно от учебния процес, тъй като не можаха да докажат пред ректората, че са ваксинирани срещу морбили. Бъдещите висшисти и техните преподаватели ще бъдат отново допуснати до занятията, след като представят съответните справки за имунизация. Крайната мярка се налагала, защото във Висшата школа по икономика вече е регистриран един случай на заболял от морбили. Тревожна е епидемиологичната обстановка в цяла Русия. В края на януари т.г. бе обявена карантина в две московски училища – за занятия бяха затворени школата №1797 и №1434. За цялата минала година и за първите два месеца на 2019 г. в Санкт Петербург са регистрирани 64 случая на морбили, което е 17 пъти повече в сравнение с 2017 г. В северната руска столица вече са фиксирани 33 огнища на болестта, сред които детски градини, образователни учреждения и цели входове на жилищни блокове. Ръст на заболеваемостта от дребна шарка се наблюдава още в република Дагестан, Свредловска и Курска области. Проверка на здравните власти е показала, че в Удмуртия, заради отказ на родителите, срещу морбили не са имунизирани повече от 2000 деца.", "date": "2019.02.21", "title": "ВУЗ изгони 500 студенти и лектори без ваксина срещу морбили  "}
{"url": "https://www.monitor.bg:443/bg/a/view/izdirvat-izbjagal-shofior-ot-dobrich-ubil-prijatel-157841", "text": "Полицията в Добрич издирва 27-годишен мъж, причинил катастрофа със загинал и избягал от местопроизшествието. На 17 февруари, в 05:30 по околовръстен път \"II-97\", в посока гр. Генерал Тошево в района на \"Топливо\", при управление на лек автомобил \"Сеат\", с шуменска регистрация, 27-годишният шофьор от село Житница, който бил неправоспособен, изгубил контрол над волана, в резултат на което Сеатът се преобръща. Шофьорът успял да избяга от местопроизшествието. Установено е, че в автомобила е имало трима пътници – мъже, съответно на 31, 28 и 19 години. Най-тежко пострадал от катастрофата е 19-годишният, който се возел на задна седалка. Младежът бил настанен в ОАИЛ на болницата в Добрич и вследствие на тежка черепно-мозъчна травма, издъхнал на 18 февруари. Водачът на лекия автомобил и един от пътниците са в неизвестност и са обявени за общодържавно издирване, уточняват от ОД на МВР.  27-годишният шофьор само е роден в село Житница, но отдавна живее в Добрич, казаха местните и допълниха, че полицаи са идвали да го търсят в Житница вече два пъти, но неуспешно. Досъдебното производство е докладвано в Окръжна прокуратура - Добрич.", "date": "2019.02.21", "title": "Издирват избягал шофьор от Добрич, убил приятел"}
{"url": "https://www.monitor.bg:443/bg/a/view/dva-trupa-sled-strelba-v-munhen-157855", "text": "Двама мъже са открити мъртви след стрелба на строеж в баварската столица Мюнхен, Германия, съобщиха местните медии.  Полицията в града обяви, че ситуацията е „под контрол“ и няма риск за обществеността, като изключи версията за терористичен атентат. Единият от мъжете, който според в. „Билд“ е бил ръководител на обекта се скарал с бригадир от строителите, убил го е, а след това се е застрелял. Оръжието на убийството е намерено в жилищен контейнер на строежа, където се е разиграла свадата, а след това и стрелбата. Районът е бил временно блокиран от полицията, започнало е разследване.", "date": "2019.02.21", "title": "Два трупа след стрелба в Мюнхен"}
{"url": "https://www.monitor.bg:443/bg/a/view/mitio-ochite-ostava-v-aresta-157857", "text": "Апелативният специализиран съд остави в ареста Димитър Желязков - Митьо Очите. Магистратите не уважиха исканията на защитата на Желязков за домашен арест и изготвяне на съдебно-медицинска експертиза за точното му здравословно състояние, предаде „Фокус“. Пред съда Желязков поиска да бъде пуснат под домашен арест или да бъде прегледан. „Аз не искам да ме пускате, а да ме прегледате“, каза той и допълни, че наистина имал здравословни проблеми и, че властите в Турция са се грижили по-добре за него, отколкото тук. Искането на адвоката му Илиян Василев бе мярката на Желязков да бъде заменена с по-лека - домашен арест, или ако най-тежката „задържане под стража“ бъде потвърдена, то тя да бъде изтърпявана в болницата към Централния софийски затвор или друго лечебно заведение. „Димитър Желязков е всенароден любимец и винаги преди избори започва дело срещу него“, подчерта адв. Василев. „Не отива на добре правосъдието, щом по този начин се третират правата на гражданите“, коментира той и подчерта, че Желязков никога не е правил и минимални опити да се укрива при предишните дела срещу него и няма реална опасност да извърши престъпление. След отказа на експертиза, адвокат Василев поиска и отвод на съдебния състав, но и това негово искане бе отхвърлено с мотива, че твърденията му за пристрастност на магистратите са неоснователни. Според прокурора по делото Николай Христов наличните документи за здравословното състояние на Димитър Желязков сочат, че то е задоволително и не предполага спешно приемане или лечение в болница. По думите му никой не му е отнел правото да се изследва и експертиза може да бъде направена, когато започне разследващата част по делото, но няма спешна необходимост за изготвянето ѝ. Съдът счете, че обвиненията към Желязков са за тежки престъпления и има опасност той да извърши други, ако бъде пуснат от ареста. Въззивният състав не се съгласи с възражението на защитата, че Димитър Желязков е обвинен само за подбудителство и помагачество на база на свидетелски показания, които се основават само на чутото от други лица. Според съда не е на лице опасност Желязков да се укрие, но има риск да извърши ново престъпление. Според магистратите няма пречка да му бъде оказвана медицинска помощ в условията на ареста. Именно затова Апелативният съд постанови, че не сезира основание за отмяна на мярката на Специализирания съд от 16 февруари 2019 г. Решението на съда е окончателно и не подлежи на обжалване.", "date": "2019.02.21", "title": "Митьо Очите остава в ареста "}
{"url": "https://www.monitor.bg:443/bg/a/view/germanija-konfiskuva-milioni-evro-ot-ruska-shema-za-prane-na-pari-157848", "text": "Германските власти обявиха, че са конфискували имущество на стойност 40 милиона евро и още няколко милиона евро в брой по време на разследване, свързано с голяма руска схема за пране на пари, предаде Асошиейтед прес. Федерални следователи и прокурори от Мюнхен казаха, че конфискуваното недвижимо имущество се намира в Централна и Южна Германия. До конфискацията се е стигнало след тригодишно разследване на три физически лица, чиито имена не се съобщават. Около 6,7 милиона евро са били иззети от германски банки и още 11,2 милиона евро от банка в Латвия. Според прокурори предполагаеми приходи от руската схема за пране на пари са били инвестирани в скъпи недвижими имоти в Германия. Руската схема за пране на пари е предвиждала изнасянето на около 22 милиарда долара от Русия в Европа през банки в Молдова и Латвия посредством фиктивни компании, отбелязва агенцията..", "date": "2019.02.21", "title": "Германия конфискува милиони евро от руска схема за пране на пари"}
{"url": "https://www.monitor.bg:443/bg/a/view/petrichev-banki-nap-i-kreditori-gonjat-lubo-penev-157858", "text": "Изпълнителният директор на „Лудогорец“ не остана длъжен на Любослав Пенев и се изгаври с него. Както е ясно, треньорът на ЦСКА от няколко дни бълва нападки срещу БФС и разградчани, заради което беше наказан с 9 000 лева от Комисията по етика и феърплей. Освен това Пенев каза, че никога не би работил за „Лудогорец“, което предизвика реакция от Петричев във Фейсбук. „По принцип, за да работиш на едно място, първо трябва да те поканят. На нас даже и през ум не ни е минавало да каним за треньор Любослав Пенев. Достатъчно грижи си имаме, че да треперим кога няма да го пуснат да мине границата, защото го е подгонила някоя банка, кредитор или НАП. А „Лудогорец“ пътува много, защото играе редовно в Шампионска лига или Лига Европа. Казвам го за сведение на г-н Пенев, защото от изказванията му оставам с впечатление, че пропуска този важен детайл. Но явно цифрите не са силната страна на г-н Пенев. Когато опонентът ти за президент на БФС е спечелил 463 гласа на конгреса, а ти само 36, коментарите са излишни. Явно футболната общественост ти е казала: „Абе, не ставаш за тази работа!!!“, изригна Петричев.", "date": "2019.02.21", "title": "Петричев: Банки, НАП и кредитори гонят Любо Пенев"}
{"url": "https://www.monitor.bg:443/bg/a/view/kristian-kostov-vleze-v-billboard-157859", "text": "Престижното американско издание Billboard посвети статия на българския певец Кристиан Костов. Повод за публикацията стана участието на момчето-чудо в китайското риалити предаване Singer 2019. Текстът може да бъде намерен в международната секция на сайта на Billboard. пишат от изданието, анонсирайки интервюто на изпълнителя на Beautiful Mess за китайското им радио. Статията прави музикална ретроспекция на живота на „малкия К“, какъвто псевдоним си печели Крис в азиатската страна, като отбелязва, че за първи път той започва да свири на пиано едва 3-годишна възраст. Съществена част от текста, Billboard отделя и на представянето на Костов на Евровизия през 2017 г., като се изтъква, че отличникът от X Factor чувствал огромен натиск да подобри рекорда на Поли Генова от предходната година – цел, която в крайна сметка успява да постигне. Припомняме, че Кристиан отпадна от Singer 2019, но съвсем скоро ще получи шанс за завръщане на финала. Пред Billboard той признава, че не обича състезанията, а към риалити шоуто го е тласнала любовта към азиатските му корени, тъй като майка му е от Казахстан. Певецът бързо успя да си изгради фенбаза и в Китай, като с последното си излъчено изпълнение в шоуто генерира 11 милиона стриймвания в най-голямата музикална платформа в страната QQMusic и то - само за ден.", "date": "2019.02.21", "title": "Кристиан Костов влезе в Billboard"}
{"url": "https://www.monitor.bg:443/bg/a/view/reshetki-za-driftadjija-v-asenovgrad-shofior-na-rejs-pipnat-s-2-promila-157843", "text": "22-годишен дрифтаджия бе арестуван в Асеновград. Също с белезници в ареста се оказа и шофьор на автобус, пипнат да вози пътници с 2 промила алкохол, съобщиха от полицията в Пловдив. Младият дрифтаджия бил засечен от патрул на районното управление около 20,10 часа. Форсирал е колата си БМВ на кръговото кръстовище между бул. „България“ и улиците „Марица“ и „Шести януари“. В резултат на бързата намеса на полицейските служители било преустановено опасното шофиране на младежа, с което се създала реална предпоставка за възникване на пътен инцидент. Полицаите успели да го спрат и го арестували за 24 часа. Срещу него било образувано бързо производство. В същия ден още трима шофьори попаднали в ареста, защото се качили на автомобилите си пияни. Пак в Асеновград, на ул. „Марица“, автобус от градския транспорт засегнал странично огледало на паркиран лек автомобил. При отработване на сигнала за катастрофата с материални щети униформените тествали 60-годишния водач с дрегер и резултатът бил над 2 промила алкохол в кръвта му.  Порядъчно почерпен, с над 2.5 промила, в село Караджово зад волана на „БМВ“ бил седнал 38-годишен мъж, а в пловдивския квартал „Тракия“ 29-годишна жена била засечена да шофира „Ситроен“ с 1,47 промила.   ", "date": "2019.02.21", "title": "Решетки за дрифтаджия в Асеновград, шофьор на рейс пипнат с 2 промила"}
{"url": "https://www.monitor.bg:443/bg/a/view/sin-prebi-bashta-si-izprati-go-v-pirogov-157840", "text": "При семеен скандал 38-годишният Митко М. преби 61-годишния си баща Георги. След няколко юмручни удари в главата линейка е транспортирала бащата в „Пирогов“ със счупен нос и комоцио. Побойникът е арестуван с полицейска  заповед за задържане до 24 часа и отведен в ареста на благоевградското Първо РУП. Семейната свада е възникнала в с. Селище снощи около 18:30 часа, а причината била обилна употреба на алкохол от сина. Селото отстои на седем км от Благоевград и след подадения сигнал на тел.112 полицейска кола и линейка бързо са пристигнали. Баща и син се скарали,  после се хванали за гушите. Полицията продължава работата по случая.", "date": "2019.02.21", "title": "Син преби баща си, изпрати го в „Пирогов“"}
{"url": "https://www.monitor.bg:443/bg/a/view/monika-valerieva-shte-sydi-lusi-ilarionov-v-strasburg-157842", "text": "Делото за клевета, което Моника Валериева заведе срещу Люси Иларионов, ще стигне чак до Страсбург. Такива прогнози прави плеймейтката, след като режисьорът бе оправдан на първа инстанция вчера. Всичко това стана ясно от множество публикации на изкусителката във Фейсбук, където се заяжда поименно със съдия Веселка Йорданова, която е гледала делото. „Решението ми е следното - втора инстанция е обжалване на решението на съдя Веселка Йорданова (запомнете добре това име), и се разглежда от трима съдии, защо тя е издала такава присъда! Ако те заключат, че тя е права за себе си, аз се пренасочвам към Страсбург! че и ние да прочетем защо е оправдан. Делото ще стигне до Европейската комисия!“, закани се Валериева. Тя не пропусна да спомене, че нейната адвокатка дори се е просълзила по време на съдебния процес. Постовете на изкусителката от Дупница в социалната мрежа събраха както подкрепа, така и упреци. Доброжелателите подхраниха самочувствието й бързо и тя продължи да пише обръщения към съдия Йорданова. „Веселка, минах на ,,ти”, защото лекичко загубих респект към работата Ви и като жена, разбира се. Веселка, Вие сте били наясно, че в майка България всички имаме контакти, някой и финансови възможности, повече може би и от оневинения. Веселке, дай едно интервю и с термини разтегливи ни обясни твоето решение, че ние сме недоволни не само от присъдата, а и от чутото от ушите на адвокатката ми: Веселке, започваш да ставаш нарицателно като Калинка, Гинка и т. н.“, гласи само малка част от обръщението на плеймейтката към съдията. Припомняме, че скандалът между Валериева и Иларионов пламна по време на участието им в предаването „ВИП Брадър“, когато режисьорът я обяви за компаньонка. Тогава той не спря да се чуди откъде момиче без висше образование и сериозна професия има пари, за да обикаля света и да кара „Бентли”. В последствие, на въпрос на Големия брат дали смята Моника за проститутка, Люси отговори с категоричното „Да”. Валериева твърди, че Иларионов е казал, че излъченото е било монтаж, но тя самата е платила за експертиза и се оказало, че не е. Малко след това нежната половинка на Люси – певицата Ани Хоанг, пусна парче с името „Кур*а като Моника“, но после смени заглавието й на „К'во ме гледаш”.", "date": "2019.02.21", "title": "Моника Валериева ще съди Люси Иларионов в Страсбург"}
{"url": "https://www.monitor.bg:443/bg/a/view/reshetki-za-borchlija-na-vik-prebil-inkasatorka-157844", "text": "Задлъжнелият към ВИК Севдалин Борисов от врачанското село Бутан ще търка наровете една година и половина, заради побой и заплахи с убийство на инкасаторката Дочка Маринова. Решението e на районния съд в Козлодуй. То е окончателно и не подлежи на обжалване тъй като подсъдимият се е признал за виновен и е сключил споразумение. Наказанието му е общо и за трите обвинения – нахлуване в чужда собственост, нанасяне на телесни повреди и закана за лишаване от живот. 31-годишният Севдалин, който е и съсед на 20 години по-възрастната от него жена, e с богато криминално минало. Той нападнал и брутално е пребил жената в собствения й дом на 2 декември миналата година. Към 21 часа младият мъж разбил входната врата и халосал Дочка с лопата. После започнал да я удря и рита. Крещял й: „Ще те пребивам, ще те ликвидирам, тук ще си останеш, тази вечер всичко ще приключи за тебе!“. „Всичко беше като във филм на ужасите“, разказа инкасаторката, която си изпатила, защото спряла водата на Севдалин заради неплатени от него сметки.", "date": "2019.02.21", "title": "Решетки за борчлия на ВИК пребил инкасаторка"}
{"url": "https://www.monitor.bg:443/bg/a/view/s-horo-ot-aleksanderplac-trygna-kym-shipka-samoten-velosipedist-157846", "text": "С българско хоро, в което се включиха няколко десетки нашенци,  пое към 11,00 часа на 21 февруари от Берлин велосипедистът Тодор Андреев. Роденият в Каспичан млад мъж възнамерява да постави рекорд за Гинес като за 10 дни премине 2 581 км през 10 европейски столици, за да стигне на 3 март до Паметника на свободата на връх Шипка. Сред изпращачите бяха младите музиканти , братята – близнаци пианисти Хасан и Ибрахим  Игнатови , а няколко часа по-рано 26-годишният възпитаник на казанлъшката художествена гимназия Тодор бе кръстен в българската православна черква „Св. Цар Борис покръстител“ от енорийския свещеник Любомир Леонтинов. Кръстница стана перничанката Валентина Александрова, която създаде и поддържа страницата „Будители на България“ в социалната мрежа Фейсбук. Самотният ездач ще разчита на приятели по пътя, за да „зарежда батериите“, като междувременно ще записва най-важните моменти с видеокамера на каската. Пълният запис и дневника ще бъдат представени впоследствие пред екипа на Книгата на рекордите Гинес. Живеещият от 4 години в Германия Тодор обяснява, че макар и да не е професионалист в карането на велосипед е решил да изпробва възможностите си.Планирал е за денонощие да преодолява между 200 и 300 км като за хранене и почивка си е оставил по 6 часа.“Искам да изпробвам възможностите си, да се боря и да стигна навреме за честването на националния ни празник, и да почета паметта на загиналите за Освобождението. Духът, който са имали предците ни ме кара да направя този преход на две гуми.  Искам всички българи да научат за това и да се присъединят към мен на Шипка!“, съобщава Тодор от личния си профил. По дългия път той ще разчита единствено на съмишленици, с някои от които се е свързал чрез интернет мрежата. Опитът да установи контакт с българското посолство в Берлин за евентуална подкрепа ударил „камък“, от там му казали „оправяй се сам“, коментира Валентина Александрова, която помоли медиите да помогнат чрез своите контакти за евентуални доброволци в Черна гора, Хърватска и Македония. Маршрутът на Тодор преминава от Берлин през Прага, Виена,Любляна, Загреб, Сараево, Подгорица ,Прищина ,Скопие и София, където очаква да стигне на 2 март към 8,30 часа заранта, за да запали свещичка в храм „Александър Невски“. Денонощие по-късно се надява да бъде  с велосипеда си пред първото стъпало към Паметника на Свободата с националния трибагреник.  ", "date": "2019.02.21", "title": "Велосипедист тръгна с хоро от Александерплац към Шипка "}
{"url": "https://www.monitor.bg:443/bg/a/view/papa-francisk-sreshtu-pedofilite-v-cyrkvata-157838", "text": "Папа Франциск събра днес във Ватикана 190 висши прелати от цял свят, които са призвани да очертаят пътя за решаване на един от най-болните проблеми на Светата католическа църква – ширещата се в нейните редици педофилия. На форума, който би трябвало да приключи в неделя, са поканени да свидетелстват срещу свещенослужители - насилници и прелъстители - десетки жертви на сексуални посегателства. За огромния интерес към срещата свидетелства броят на акредитираните към пресцентъра на Свети престола – според в. „Ла Стампа“ те са стотици или поне толкова, колкото бяха по време на „абдикирането“ на Бенедикт XVI от престола на Свети Петър. Във встъпителното си слово пред форума папа Франциск очерта линията за премахване на страшната язва на църквата – абсолютна твърдост с „ключови думи“ конкретност, съзнателност, отговорност и прозрачност. Светият отец призова участващите в срещата кардинали, архиепископи и други високопоставени прелати да станат преди всичко съпричастни със страданията на жертвите на педофилите и да „блиндират“ с дисциплинарна отговорност всеки божи служител, срещу когото има не само официални оплаквания, но дори слухове за престъпно или непрестойно поведение. Целта на събирането според папата е всеки високопоставен прелат да се върне у дома си с ясното съзнание какво трябва да се прави или да не се прави при такива случаи, какви са точните процедури, които трябва да бъдат изпълнявани на различните равнища в църковната йерархия с цел премахването на злото. „Нека Светата Дева Мария ни просветли в търсенето на пътищата за оздравяване на големите рани, които свързаните с педофилията скандали отвориха както сред подрастващите християнчета, така и сред възрастните вярващи!“ – помоли папата в края на словото си. Ако се вярва на италианските медии, то четирдневният форум във Ватикана не би трябвало да протече много гладко, тъй като голяма група консервативни прелати от САЩ се готвели да обвинят Франциск в прикриване на педофили най-вече от Латинска Америка и в голямо закъснение на започналата днес среща.", "date": "2019.02.21", "title": "Папа Франциск срещу педофилите в църквата"}
{"url": "https://www.monitor.bg:443/bg/a/view/mon-shte-finansira-elektronite-dnevnici-vyv-vsichki-uchilishta-157829", "text": "Министерството на образованието и науката ще финансира закупуването на електронни дневници във всички училища в страната. Това заяви просветният министър Красимир Вълчев по време на конференцията пасветена на дигиталното образование. Той посочи, че електронните дневници помагат за по - добрата комуникация между родители и учители, подобряват доверието. Затова те трябва да съдържат модул за взаимодействие с родителите. Вълчев обясни, че над 1 000 училища в страната имат електронен дневник. От тях една част са финансирани по оперативна програма, а друга със средства от школата. Просветният министър уточни, че те също ще могат да се възползват от възможността, тъй като всяка година се плаща за подновяване на абонамента.  Просветният министър посочи, че дигиталното образование може да бъде разделено на две. От една страна, чрез информационни технологии в опита да св търсят нови интерактивни методи на обучение, с които децата да бъдат провокирани да учат. \"Това включва платформа с безплатни образователни ресурси и достъпно съдържание, изграждането на Wi-Fi мрежа в училищата и възможност за фронтално обучение.\", заяви Вълчев. Той обясни, че по проекта\" Образование за бъдеще\" всички училища ще имат достъп до безплатно електронно съдържание, а учителите, които създават дигитални уроци ще бъдат допълнително финансово стимулирани. Учениците пък ще имат възможност да учат компютърно моделиране още от първия клас. Министър посочи, че е важно изграждането на дигитални умения, които са необходими на децата, които ще бъдат на пазара на труда. Като трето направление, по което трябва да се работи във връзка с дигитализацията,  Вълчев посочи медийната грамотност също е третото направление, \"Трябва да направим децата активни граждани в едно по - електронно общество и да ги научим да различават фалшивите от истинските новини.\", заяви просветния министър Учениците трябва да използват повече електронно съдържание за образователни цели, каза още Вълчев.  Образователният министър посочи, че в края на миналата е финансирано изграждането на Wi-Fi мрежи и в 600 - те училища, в които все още такива липсвали. Вълчев заяви, че до средата на 2019-а всички школа ще разполагат с локални защитени мрежи. Най - важен актьор обаче остава учителят, коментира Вълчев. Той трябва да е лидер на образователния процес, а не лектор, посочи още министъра. ", "date": "2019.02.21", "title": "МОН  ще финансира електроните дневници във всички училища"}
{"url": "https://www.monitor.bg:443/bg/a/view/dedesar-ot-epohata-na-slynchogledite-vliza-otnovo-v-zatvora-157847", "text": "Нова, 4-годишна ефективна присъда получи старозагорски „бизнесмен“ по дело за данъчни измами отпреди 10 години в размер на над 3 млн лв. 55-годишният Румен Дурев има зад гърба си близо дузина дела и няколко престоя зад решетките за фиктивни сделки с пшеница, ечемик, царевица и слънчоглед на територията на цялата страна. На негово име не се води нито една фирма, показва проверката в Търговския регистър, защото винаги е действал като пълномощник на дружества, чийто реални собственици се съгласявали той да ги представлява. Мъжът е получавал логистична помощ от сестра си, която използвала счетоводните си познания, за да изготвя неистинските декларации пред НАП , като по този начин баткото получавал неправомерно ДДС-кредити. През годините Дурев попада в полезрението на икономическа полиция още през 2009-2010 година, задържан е при акцията под кодово наименование „Слънчогледите“. Присъдата, която постанови състав на старозагорския окръжен съд е по дело, образувано  в резултат на досъдебно производство още през 2011 година. Първоначалното обвинение е за данъчни измами в размер на 5,9 млн лв извършени в периода от 10 април 2009 година до към 12 януари 2011 година, но в крайна сметка на финала е осъден за източване на ДДС в рамките на малко повече от 3,8 млн лв. Присъдата е постановена след приспадане на 1/3 от първоначалния 6 – годишен размер, от нея се приспадат и изтърпени до сега три присъди по дела за аналогични престъпления. В крайна сметка Дурев , който се оказал без никакви имоти за евентуална конфискация , ще пребивава зад решетките едва години и месец. Съдът е наложил на „бизнесмена-измамник“ и 100 лв глоба извън 7887-те лева за разходи  в хода на досъдебното производство.", "date": "2019.02.21", "title": "Дедесар от епохата на „Слънчогледите“ влиза отново в затвора"}
{"url": "https://www.monitor.bg:443/bg/a/view/djavolskoto-gyrlo-i-gospodin-h-i-moreto-izlizat-i-na-goljam-ekran-157845", "text": "Новите български сериали „Дяволското гърло“ и „Господин Х и морето“ ще се рзапишат с премиера и на голям екран. На 28 февруари първи епизод от поредицата с Владо Карамазов и Теодора Духовникова ще бъде излъчена в столичен мол, а на събитието ще присъстват и актьорите. На 1 март същото ще се повтори и с криминалната комедия, в която главната роля е поверена на Калин Врачански. Премиерите на голям екран ни дават възможност не само да представим качеството на заснемане в мащаб, но и да видим реакцията на зрителите, чието одобрение е най-важният критерий за добре свършена работа. “Дяволското гърло” се различава от всичко правено до момента у нас, а на зрителите им предстои да се уверят, че продукцията е на световно ниво във всяко едно отношение”, споделя продуцентът Евтим Милошев.", "date": "2019.02.21", "title": "„Дяволското гърло“ и „Господин Х и морето“ излизат и на голям екран"}
{"url": "https://www.monitor.bg:443/bg/a/view/dps-v-bylgarija-ima-celenasochena-diskriminacija-za-majchinija-ezik-157830", "text": "ДПС излезе с декларация по повод международния ден на майчиния език, в която предупредиха, че забраната за агитация на друг език представлява дискриминация. \"В България има парадокси, има абсурди, има и целенасочена дискриминация. Ние миналата седмица си гласувахме Изборен кодекс, според който употребата на майчин език е забранена по време на предизборна кампания, дори и с превод. Наложена е едноезична догма\", заяви от парламентарната трибуна Ерол Мехмед. По думите му езикът е средство за комуникация, но българският парламент и всички партии са го превърнали в инструмент за дискриминация. Според него препоръките на Венецианската комисия били неглижирани. \"Преди три дни министър-председателят на страната и председател на ГЕРБ Бойко Борисов и тази сутрин Цветан Цветанов, абсурдно се оплакват на журналисти, че се пишело за коалиция с ДПС, за преференции се пишело, а хората не виждали, че уседналостта била останала, че майчиният език като предложение е било отхвърлено\", припомни Мехмед.По думите му всъщност те се хвалят, че е наложена дискриминация на 1,5 млн. български граждани - техни сънародници. \"И чакат аплодисменти от българското общество. Това е разпад на ценностите\", възмути се още той.", "date": "2019.02.21", "title": "ДПС: В България има целенасочена дискриминация за майчиния език"}
{"url": "https://www.monitor.bg:443/bg/a/view/andjela-georgiu-kogato-sym-na-scena-davam-vsichko-dushata-i-syrceto-si-157837", "text": "Оперната прима Анджела Георгиу е родена на 7 септември 1965 г в Румъния. Тя ще пристигне за първия си концерт в България на 25 февруари в зала 1 на НДК със Софийска филхармония, под диригентството на маестро Найден Тодоров.  Само преди седмици беше удостоена с награда „Най-добро сопрано на Пучини“ от едноименната фондация. Пяла е в най-големите зали в света - „Метрополитън“, „Ковънт Гардън“, Виенската опера, Ла Скала. Носителка е на 5 награди „Грамофон“, приемани за „Грами“ в класическа музика. През 2002 става „Певица на годината“ на класическите награди „Ехо“. През 2001 г. и 2010 г. грабва приза за певица на наградите \"Брит Класик\". През 2014-а е въведена в Залата на славата за класическа музика „Грамофон“. От 1996 г до 2009 година е омъжена за тенора Роберто Алания, с когото са партньори не само в живота но и на сцена. Все още могат да се намерят билети за концерта на Анджела Георгиу у нас на цени между 60 и 200 лв. - Идвала съм в България само един път. Тогава посетих Балчик, който е бил в границите на родината ми в продължение на 20-30 години в началото на 20 в., и там кралицата на Румъния Мария е построила своя замък и градини - нейно място за бягство, където да се радва на морето и цветята си. Мисля още, че българите и румънците са много близки и споделяме еднакви вярвания и разбирания за света. А когато става въпрос за изкуство и музика – има много талантливи хора у вас, както и в Румъния. - Ще има много красиви арии и дуети. Избрах дуетите така, че да звучат добре с тенора, с който ще пея – Стефан Костело. С него сме работили и преди, за последно играхме заедно в „Бохеми“. Но не искам да издавам прекалено много, защото хората имат нужда да бъдат изненадани. Разбира ще има Пучини, Бизе, Доницети. - Разбира се. Спомням си с голямо удоволствие как изиграх Лиу в „Турандот“ в „Метрополитън Опера“, където участвах заедно с Гена Димитрова – невероятен артист, който ни напусна твърде рано. С моята прекрасна колежка Веселина Кацарова сме пели заедно във „Фалстаф“ във Виенската щатска опера. Тя беше Мег Пейдж, а аз Нанет. И до днес поддържам връзка с нея. Излизала съм на сцена и с вашия бас Орлин Анастасов. Аз бях Маргарита във „Фауст“, а той – Мефистофел, в „Ковънт гардън“ както и в Монте Карло във фантастичната и огромна зала „Форум“. - Не съм имала възможността да се срещна с нея на живо до момента. Слушала съм я на запис и мисля, че е обещаващ млад артист. - Благодаря за комплимента. Обичам всички роли от Пучини, те са силни характери, с много голяма емоционалност. Бих казала обаче Тоска, само защото тя е оперна певица, каквато съм и аз. Но това е единственото сходство между нас и трябваше да изграждам цялостно характера й. Разбира се, оставям малка следа от моята личност и темперамент във всяка роля, която правя. Винаги обаче любимата ми роля и тази, която е най-близо до сърцето ми, е тази, която правя в момента. Мими, Тоска, Магда, Манон или Мадам Бътърфлай са прекрасни музикални върхове и силни жени, всяка по свой собствен начин. За мен е чест, че съм ги пяла както на сцена, така и за запис. - Спомените ми ме връщат до едноименната лента на Беноа Жако от 2001-ва, в която участвах и обиколих филмовите фестивали по цял свят. Това е последният създаден оперен филм. Приемам го за привилегия и късмет, че съм живяла в онези времена – креативни, пълни с любители на операта и хора, които истински се възхищаваха от моето изкуство. След това през 2005-та, за откриването на сезона в „Метрополитън“ беше организирана гала вечер, където пях втория акт от „Тоска“. За представление в Лондонската кралска опера бяха създали изцяло нова продукция специално за мен, която направи своята премиера през 2006 г. Спомням си как заедно с всички оперни певци, които участваха и екипа на продукцията работихме внимателно по всеки минимален детайл – от музиката, през декорите, до костюмите. Имахме охранители, които стояха плътно зад сцената. Беше незабравимо. Никога обаче не съм имала съмнения или страхове как пея. Преди да изляза на сцена има много дълъг подготвителен период за ролята. - Всяка роля е ново предизвикателство. Няма да ви кажа всички свои тайни „оръжия“, но за всеки образ, който правя, отделям ужасно много време да изуча музиката, перфектно да вникна в историята и характера. Винаги отделям специално внимание на всяка дума, много е важно това. В днешно време има толкова много певци, които дори не знаят какво пеят. Аз не мога така. Това е и причината да не играя немски роли. Основно пея на италиански и френски, защото перфектно разбирам тези езици. - Филмите бяха много специални и са голяма рядкост. Всъщност днес не се правят вече такива и съм много щастлива, че успях да се снимам. Мечтая да се появявам във филми отново в някакъв момент от живота ми, но щом не се правят вече ленти по опери, защо не в някой нормален блокбастър? - Винаги. Не се е случвало политик, артист, спортист или друг вид знаменитост да пропусне да ме поздрави. Имам толкова много истории. Спомням си благостта на Лейди Даяна, когато за пръв път дойде при мен след изпълнението ми в „Бохеми“. Беше 1992 г. Идваше често в Кралската опера, но понякога разбирахме чак след представлението, когато се появеше при мен. Сред почитателите ми има и много актьори. Такива са Антъни Хопкинс, Джеръми Айрънс и Джуди Денч. И до днес с тях съм приятелка. - С него пях в Петра, Йордания, за концерт в памет на Лучано Павароти. Искахме да направим дует. Започнах да прослушвам песните му, за да намеря някоя, в която да звуча добре, когато той ми се обади и каза, че ще пее опера. Това беше експеримент повече за него отколкото за мен. Бях скептична в началото, но мисля, че после стана много сладко. Изградихме едно добро приятелство и много пъти след това се срещахме – в САЩ, Италия и дори в Румъния. Винаги съм мислела извън кутията и винаги съм приемала с удоволствие кросоувър проекти, които са изпипани в детайл. Така направих дует с поп певеца Стефан Баница-младши и с рок бандата Holograf от Румъния. Преди две години пях с Il Volo и Масимо Раниери в „Арена ди Верона“. С много любов се сещам и за дуета, който направих с вече покойния Джерон Уилямс за Кралица Беатрикс в Амстердам. Беше сребърният й юбилей и нейният съпруг беше починал преди няколко години по същото време. Изпяхме „La chanson des vieux aimants“ на френски и холандски. Това беше любимата им песен със съпруга й и много емоционален момент не само за нея, но и за нас. Пяла съм и с моя много добър приятел Андреа Бочели.  - Обичам музиката и когато съм у дома или празнувам рядко слушам класическа. Слушам джаз. Обичам Ела Фицджералд, Луис Армстронг, Били Холидей. Обичам и Стинг, Елтън Джон, Майкъл Бубле, Бруно Марс, Селин Дион, Барбара Стрейзънд и разбира се - Периодът с Роберто беше професионален връх, който малко изпълнители някога са успели или ще успеят да стигнат. Бяхме млади и влюбени в началото, имахме два златни гласа, перфектни за това, което пеехме и записвахме заедно. Разбира се, когато бяхме заедно на сцена, трябваше да се боря с нервността не само за моята роля, но и за неговата. Беше ми много трудно. Той нямаше такива проблеми. Но дори и сега, не бих имала нищо против да пеем заедно, защо не? Публиката ще полудее ако се завърнем заедно на сцена, това знам със сигурност. Животът продължава и за двама ни. В мир съм със себе си и съм много щастлива с партньора си в живота в момента. Той ми дава сила и топлина всеки ден вече почти 6 години. - Когато гориш на сцена, трябва да имаш време да се възстановиш във вкъщи, да си починеш, да имаш време да си презаредиш батериите. От друга страна, животът със своите върхове и спадове се отразява на всеки. Когато съм на сцена давам всичко – душата и сърцето си. Винаги съм била и ще бъда честен с публиката си артист, защото мисля, че само така може да докоснеш душата на хората.", "date": "2019.02.21", "title": "Анджела Георгиу: Когато съм на сцена давам всичко – душата и сърцето си"}
{"url": "https://www.monitor.bg:443/bg/a/view/nagradiha-medovina-roze-v-konkursa-za-inovacii-v-panaira-157836", "text": "Българска медовина розе  и линия италиански продукти от кактус са големите победители в Конкурса за иновации на „Фудтех 2019“, които бяха удостоени със специален плакет. Освен тях комисията отличи кози суджук с три вида трюфели, който е световна новост от наш майстор кулинар, съобщиха от Международния панаир в Пловдив. Сред наградените вкусотии, предлагани от български изложители, са още пълнени свински гърди,  сок от ябълка и роза, разтворими напитки от растителен екстракт без захар и синтетични добавки,  твърд балсамов оцет във формата на сфера,  пилешка пастърма с чубрица или червен пипер, люти сосове, пюрета и сладка от първата у нас ферма за люти чушки. Италиански изложители станаха финалисти в надпреварата с каротенова паста и десертно вино. По време на церемонията бяха връчени и наградите от Конкурса за иновации на Международната изложба за лозарство и винарство „Винария 2019“. Журито даде най-високи оценки за  напитка от биоарония, купажирана с вино от мавруд – световна иновация от български производител, и за линия алкохолни напитки на база на натурален екстракт от чай и планински билки. 30 продукта се състезаваха в Конкурса за иновации на изложбите „Винария“ и „Фудтех“, които се провеждат в Международен панаир Пловдив.  Председател на експертната комисия беше проф. Йорданка Алексиева, зам.-ректор на Университета по хранителни технологии. Специалитети, направени с над сто вида люти чушки, показват участниците в международната изложба. Две български ферми за люти чушки представят различни видове консерви и напитки от огнения зеленчук. Сред тях са туршия от най-лютите чушки в света, пюре с аромат на цитруси и шоколадов сос. Сладкото от чушки не може да се срещне никъде другаде, твърдят от фирмата изложител. Люта бира и ракия допълват предложенията за екстремни вкусови преживявания. Новост са също швейцарските веган, био и традиционни шоколади на известна марка. Предлагат се над 30 вида, включително  с боабаб, нар, кокосово мляко, чили и други добавки. Има и диетични варианти. Първото в света италианско суши вече направи своята премиера в рамките на „Фудтех”. Фирмата производител от Италия получи приз и за оризови топки със зеленчукови и месни добавки. По същото време в Панаира може да се види и Международната селскостопанска изложба „Агра“.  Общо над 650 фирми от близо 30 държави се представят на мегафорума за агробизнес, вино, храни и оборудване.   ", "date": "2019.02.21", "title": "Наградиха медовина розе в конкурса за иновации в Панаира"}
{"url": "https://www.monitor.bg:443/bg/a/view/vylchev-shte-poiska-ek-da-mahne-tretija-pol-v-nejna-anketa-157835", "text": "Образователният министър Красимир Вълчев ще отправи молба към Европейската комисия да премахне опцията „друго“ при определяне на пола на българските ученици в анкетата на инструмента за оценяване на дигиталната среда в училище SELFIE. Оценката от Selfie се формира на базата на анонимни тестове, които се попълват в рамките на 20-30 минути от учителите, учениците и директорите в школата. Атестациите са предназначени за ученици от 9 години нагоре, а тяхната трудност е разпределена на три – начален етап, прогимназиален и гимназиален. При попълване на анкетата учениците трябва да посочат пола си, като имат възможност между четири възможности - момче, момиче, друго и предпочитам да не казвам. Вълчев обясни, че инструментът selfie е разработен от Европейската комисия и съдържа еднакви въпроси за всички страни. Той обаче по никакъв начин не целял да определя половата принадлежност на учениците. Просветният министър обясни, че по първоначална неофициална информация причината да има и такъв вариант за отговор е, защото някои страни са възприели третия пол, а в други като в Германия това било по медицински причини. „Не е сигурно, че това противоречи и задължително определянето е свързано със социален пол. Дори да е така не мисля, че по някакъв начин опитваме да проповядваме в системата трети пол като социален. Аз не подкрепям проповядването на джендър идеология в училище като министър и родител“ заяви министърът. Вълчев уточни, че България няма как да премахне тази част от анкетата, тъй като тя е единна за всички. „Единствено Европейската комисия по наша молба може да го направи. Ние ще отправим такава“, заяви Вълчев. Той обясни, че не е получил нито един сигнал от всички 900 училища, в които се прилага инструмента. По-късно през деня зам.-министърът Деница Сачева заяви, че никой не е трябвало да избира пола си. Тя подчерта, че инструментът е поместен на сайта на Европейската комисия и се поддържа от нея. Тъй като selfie е разработен за 28 държави, в някои от тях определянето на пола е приемливо. Тя посочи, че до януари инструментът е попълнен от 150 000 участници, от които 125 000 били ученици. Нито от тях не е постъпил нито еди писмен сигнал за промяна на методологията. Тя обясни, че проблемът възниква сега и след като министерството е сезирано за проблема, за да няма повече обществено напрежение ще изпратят писмо и се надяват на съответните мерки от страна на комисията. „Още утре министърът на образованието и науката ще изпрати писмо до Европейската комисия към екипа, който отговаря за инструмента и ще помолим за редакция и този въпрос да отпадне от анкетата за България.“, заяви Сачева в ефира на Нова.", "date": "2019.02.21", "title": "Вълчев ще поиска ЕК да махне третия пол в нейна анкета (ОБНОВЕНА)"}
{"url": "https://www.monitor.bg:443/bg/a/view/15-000-bylgari-poluchili-socialna-podkrepa-po-proekti-157834", "text": "Над 15 000 българи са получили социална подкрепа по проекти през 2018г., съобщи социалното министерство след заседание на Управителния съвет на Фонд „Социална закрила“, който е финансирал 124-те проекта. Със средства от Фонд „Социална закрила“ са финансирани дейности, с които е подпомогнато функционирането на 36 обществени трапезарии, 10 социални услуги и 11 проекта за организиране и провеждане на културни, спортни и други мероприятия, насочени към потребители на функциониращи социални услуги. Финансирани са и 67 проекта за реконструкция и модернизация на съществуващата материална база за предоставяне на социални услуги. При реализирането на дейностите са усвоени 6 065 367 лв. Разходването на средствата е по две програми „Предоставяне на социални помощи при прилагане на диференциран подход” и „Социално включване на други рискови групи от населението”.", "date": "2019.02.21", "title": "15 000 българи  получили социална подкрепа по проекти"}
{"url": "https://www.monitor.bg:443/bg/a/view/bg-filmite-sybraha-s-1-mln-lv-po-malko-ot-boksofisa-prez-2018-g-157831", "text": "С близо 1 милион лева по-малко са събрали българските филми от боксофиса през отминалата година в сравнение с 2017 г. Това сочат обобщените данни от киносалоните. Спечелените пари от продажбата на билети за родни заглавия през последните 12 месеца достигат до 3,065 млн. лв., а броят на зрителите е намалял с 35 на сто. Общо 30 български ленти са получили разпространение през 2018 г. Най-успешна от тях е била „Привличане“, видяна от почти една трета от хората, заплатили за кино родно производство – 112 934 души. Общият приход на филма, чийто идеен двигател бе Яна Маринова, е 869 030 лв. Среброто в класацията е за „Революция Х“ (54 575 зрители, 450 692 лв), „Нокаут, или всичко, което тя написа“ (41 836 зрители,348 757 лв), „Дъвка за балончета“ (39 195 зрители, 306 739 лв) и „Посоки“ (37 623 зрители и 314 272 лв). Тенденцията за намаляване на броя на българите, които сядат пред големия екран, се запазва и в сферата на международното кино. С 11,5% са били по-малко зрителите, посетили салоните у нас през миналата година, отново в сравнение с 2017 г. Трите най-доходоносни заглавия пък са „Отмъстителите: Война без край“ (145 446 зрители, 1 649 463 лв), „Хотел Трансилвания: Чудовищна ваканция“ (170 178 зрители, 1 500 424 лв) и „Венъм“ (133 619 зрители, 1 460 440 лв).", "date": "2019.02.21", "title": "БГ филмите събраха с 1 млн. лв. по-малко от боксофиса през 2018 г."}
{"url": "https://www.monitor.bg:443/bg/a/view/georgi-sapundjiev-probva-za-vtori-pyt-da-izleze-na-svoboda-157819", "text": "Старозагорецът Георги Сапунджиев, който на 2 юни 2014г. прегази и уби на място 4-годишния Паоло в пешеходна зона в града на липите, остава в затвора. За това са категорични магистратите от Апелативния съд в Пловдив, откъдето за втори път отказаха предсрочно условно освобождаване на Сапунджиев. Така той ще трябва да изтърпи остатъка от присъдата си в размер на едва 1 година и 10 дни затвор. За престъплението Георги Сапунджиев получи 6 години зад решетките. Той бе признат за виновен, че е нарушил правилата за движение и по непредпазливост е причинил смъртта на момченцето. Над 1 година шофьорът Сапунджиев бе под домашен арест заради влошено здравословно състояние. Така от присъдата му от 6 години зад решетките останаха едва 5 за излежаване. От тях за цели 102 дни, натрупани за по-малко от 3 години, той е бил в домашен отпуск. Това са му били наградите от управата на затвора за добро поведение. Това са били общ 29 заповеди за награждаване с домашен отпуск, а освен това режимът му на изтърпяване на наказанието е бил променен от „общ” на „лек”. Осъденият постоянно е бил поощряван с домашен отпуск до две денонощия, от пет денонощия и годишна почивка извън затворническото общежитие от открит тип. В мотивите към атакувания съдебен акт апелативните съдии са изследвали подробно всички представени становища от администрацията на затвора и с основание са посочили, че доброто поведение в затвора, участието в трудови и други мероприятия и липсата на нарушения на реда, е необходимо да са правило при изпълнение на наказанието „лишаване от свобода“, а не да се приемат като изключение, водещо задължително до предсрочно условно освобождаване, въпреки привидно изпълнените критериите за това. Определението на Апелативния съд е окончателно, съобщиха от Съдебната палата в Пловдив.", "date": "2019.02.21", "title": "Георги Сапунджиев пробва за втори път да излезе на свобода"}
{"url": "https://www.monitor.bg:443/bg/a/view/unker-imam-brekzit-umora-157833", "text": "Брекзит е миналото, а не бъдещето. Този коментар направи председателят на Европейската комисия Жан-Клод Юнкер в Брюксел, цитиран от Forexlive. \"Имам нещо като Брекзит умора\", оплака се шефът на Комисията. По думите му ЕС не може да изключи сценарий Брекзит без сделка. Той изрази надежда най-лошото да бъде избегнато, но не е голям оптимист. Вчера Юнкер проведе разговори с премиера на Великобритания Тереза Мей. Британският министър-председател обяви, че е провела \"конструктивни\" преговори с Юнкер. В съвместното съобщение след срещата се отбелязва, че има вероятност евролидерите да дадат юридическа гаранция, за да успокоят страховете на британските политици, поддръжници на Брекзит, които се притесняват, че предпазният механизъм за избягване на \"твърда\" граница с Ирландия ще остави Обединеното кралство под правилата на Общността. Днес британският министър за Брекзит Стивън Баркли и главният прокурор на страната Джефри Кокс ще проведат среща с главния преговарящ на ЕС за Брекзит Мишел Барние. Мей и Юнкер също се съгласиха да \"разговарят отново преди края на месеца\". Следващите разговори се очаква да бъдат през този уикенд в рамките на срещата на върха ЕС-Арабската лига в Египет. Междувременно двама топ консерватори с ултиматум към Тереза Мей да промени сделката за Брекзит.", "date": "2019.02.21", "title": "Юнкер: Имам Брекзит умора"}
{"url": "https://www.monitor.bg:443/bg/a/view/marija-ilieva-zavede-sina-si-v-majami-157832", "text": "Поп звездата Мария Илиева заведе сина си Александър на екскурзия до слънчевите плажове на Маями. Това разкри самата певица, като публикува кадър с 1-годишното си момче в социалните мрежи. написа изпълнителката на „Нищо“ под снимката си, а отдолу феновете я затрупаха с комплименти и умилителни коментари. Илиева даде живот на малкия Александър в началото на 2018 г., а през декември потвърди, че отглежда сина си сама. Съвсем скоро певицата ще се впусне в ново приключение. Тя ще трябва да влезе в обувките на 13 свои колеги на сцената на „Като две капки вода“, чийто старт е заложен за за 25 февруари.", "date": "2019.02.21", "title": "Мария Илиева заведе сина си в Маями"}
{"url": "https://www.monitor.bg:443/bg/a/view/gerb-obmislja-sankcii-zaradi-otsystvieto-na-cjalata-grupa-na-bsp-157821", "text": "ГЕРБ ще обмисли възможността за евентуални промени в правилника на НС, с които да завиши санкциите при отсъствие на цялата парламентарната група. Това стана ясно от коментара на шефа на правната комисия Данаил Кирилов в кулоарите на НС. Поводът пък е бойкотът на цялата група на БСП от пленарни заседания. \"Отсъствието на колегите действително налага обследване на правилника с оглед на санкционните последици във връзка с неприсъствието\", коментира Кирилов, като уточни, че този въпрос трябва да се обсъди и на правна комисия. Той определи като спекулации твърденията, че социалистите няма да получат нищо от заплатите си. изчисли депутатът от ГЕРБ. По думите му при всички положения мерките и санкциите трябва да се съобразят, когато имам отсъствие на цяла парламентарна група. Според него това поставя въпроса дали при такива случаи може да се извиняват и самите отсъствия. Кирилов обясни още, че в тази връзка очакват и извинителни бележки от ръководството на парламентарната група на социалистите. Според Кирилов е редно е голяма част от разходите да не бъдат покрити, а санкциите да са по-ясни. Именно в тази връзка той уточни, че шефът на съответната парламентарна група определя кои отсъствия да бъдат извинени. Той припомни лятото на 2013 година, когато ГЕРБ също не са влизали в НС, но за разлика от БСП, те не получавали абсолютно нищо, дори и тези 1/3 от заплатите. По думите му тогава се взело политическо решение за това. Междувременно в темата подхвана и лидерът на \"Атака\" Волен Сидеров, който обясни, че и те също предлагат липсващите депутати да не получават никакви пари. Той поясни, че един народен представител, освен заплатата си, взима и добавки - за ходене в комисия, както и представителни разходи. Така в момента когато ходи на работа по неуважителни причини, дори и цял месец, един депутат получава 1/3 от брутната заплата и 1/3 от представителните пари. По думите на Сидеров това означава, че сумата надхвърля 1000 лева. каза Сидеров и поясни, че са имали такова предложение и през 2013 година, но то тогава е било отхвърлено от мнозинството на БСП.Сега Сидеров се надява ГЕРБ да се вслуша в тяхната идея, правилникът на НС да се промени и тази 1/3 да отпадне. По думите му това ще важи за всички депутати, без значение от коя партия са или става дума за отсъствие на цялата парламентарна група или не. \"Ако не идваш на работа – нула лева. Това е най-честно и справедливо. Никакви представителни и командировъчни\", каза Сидеров. Той уточни, че същото предложение са отправили на председателския съвет преди дни, а тогава ГЕРБ са поискали няколко дни да помислят по идеята. Сидеров призова БСП да не заблуждават хората, че не получават нищо. \"Ако тази инициатива на БСП продължи с месеци, то задължително трябва да въведем тези нови правила, иначе няма да е честно да не идват на работа.\", каза Сидеров и уточни, че именно с допълнителните пари стават големи доходи на депутатите.  От ДПС пък коментираха, че първо ще изчакат тези предложения да бъдат внеси, за да се обсъдят публично. В момента правилника е такъв и трябва да го спазваме, увери Халил Летифов, но поясни, че депутатите имат ангажименти както в НС, така и извън него. \"Работата на депутатите е да носят тази отговорност, за която са ни пратили. Ние от ДПС правим точно това\", каза той.", "date": "2019.02.21", "title": "ГЕРБ обмисля санкции заради отсъствието на цялата група на БСП (ОБНОВЕНА)"}
{"url": "https://www.monitor.bg:443/bg/a/view/1975-sa-golemite-pobediteli-na-nagradite-brit-157822", "text": "Четворката от Манчестър The 1975 са големите победители на церемонията по раздаването на музикалните наградите „Брит“, които отличават най-доброто на британската сцена. Пищната и изпипана до съвършенство церемония се състоя снощи в „О2 Арена“ в Лондон. Мати Хейли, Адам Хан, Рос Макдоналд и Джордж Дениъл се прибраха у дома с два от водещите призове – за „Най-добър албум“ за тавата им A Brief Inquiry Into Online Relationships и за „Най-добра група“. Бандата с име вдъхновено от поезията на Керуак успя да победи тежката конкуренция на световните любимци Arctic Monkeys, както и Ан Мари и Джордж Езра. Голямата им нощ обаче беше придружена и с голям фал, след като част от зрителите видяха телевизионно реклама, която обявява победата им преди още да бъде излъчена церемонията. Остава загадка дали момчетата от бандата са знаели предварително за призовете си. Сред големите победители на вечерта бяха още Джордж Езра и Джорджа Смит, които спечелиха статуетките съответно за певец и певица на годината. Езра, който изпълни на живо хита си „Shotgun“ по време на събитието сподели: „Не е минал и ден без да си кажа какъв късметлия съм, а това е черешката на тортата“ Калвин Харис отмъкна първите си две награди „Брит“ след като е бил номиниран цели 16 пъти през кариерата си. Тази година той се прибра с призовете за „Продуцент на годината“ и „Най-добър сингъл“ за „One Kiss“ с Дуа Липа. Той прие признанието с: „Идвам от няколко години тук и никога не съм имал възможност да кажа нещо. Затова сега искам да благодаря на всеки, който си купува песни, стриймва такива, идва на концерти или просто случайно слуша музика по радиото и си казва „еха, какво е това?. Това значи много“ Хитът „One Kiss“ беше осем седмици на върха на класациите и се превърна в най-добре продавания сингъл за 2018-та с повече от 1,5 милиона продажби, стриймове и сваляния. Дуото Липа-Харис имат общо вече пет награди „Брит“, след като певицата се прибра с „пробив на годината“ и „най-добра певица“ за 2018-та. По време на церемонията с изпълнения на живо се разписаха едни от най-актуалните в момента имена във Великобритания като 1975, Джес Глин и Джорджа Смит. Невероятният Хю Джакмън откри шоуто с изпълнението си на заглавната песен от саундтрака на „Най-великият шоумен“, където звездата му грее особено ярко, а в хореографията бяха включени стотици актьори, акробати и огнегълтачи. Именно този саундтрак беше най-продаваният за изминалата година, но не получи нито една номинация за награда. В международната секция с основните призове бяха удостоени рапърът Дрейк и Ариана Гранде за най-добри солови артисти, но нито един от тях не благоволи да присъства на живо, а изпратиха видео обръщения. Бионсе и Джей Зи пък грабнаха статуетката за „Най-добро дуо“ Пинк си тръгна с приза за „принос към музиката“ и се отблагодари на доверието с 10-минутно медли от всичките й хитове изпълнено на живо в „О2 Арена“, като започна зрелищното си появяване от гримьорните, за да мине през покрива на залата и да се появи сред огън.    – Джордж Езра  – Джорджа Смит  – Том Уолкър  – The 1975  – The 1975 – A Brief Inquiry into Online Relationships  – One Love - Калвин Харис и Дуа Липа  – Woman Like Me – Little Mix и Ники Минаж  – Дрейк  – Ариана Гранде  – The Carters (Бионсе и Джей Зи)  – Сам Фендър  – Калвин Харис  – Ед Шийрън  - Пинк", "date": "2019.02.21", "title": "The 1975 са големите победители на наградите „Брит“ (СНИМКИ+СПИСЪК НА ПОБЕДИТЕЛИТЕ)"}
{"url": "https://www.monitor.bg:443/bg/a/view/v-otsystvieto-na-opozicijata-prieha-pravilata-za-nova-cik-157826", "text": "При отсъствието на опозицията, НС прие правилата за избор на нова ЦИК и така на практика стартираха процедурата за подмяната на състава на изборната комисия. Това стана със 102 гласа \"за\", без нито един против и само един \"въздържал се\". Единствен се изказа шефът на правната комисия Данаил Кирилов, който обясни, че НС избира само 4-ма от членовете - шефът, заместниците му и секретарят, останалите 18 се назначават с указ на президента, но по неясна процедура. На 5 март изтича срокът НПО-та да дадат предложения за кандидати до отделните парламентарни групи, които могат да ги припознаят и внесат като свои. Отделно на 7 март пък изтича 14-дневният срок, в който самите депутати могат да издига номинации. На 15 март пък изтича срокът от публикуването на документите до изслушването на кандидатите за ЦИК от правната комисия. На 18 март пък изтича срокът , в който партиите трябва да кажат кой от всички предлагат за шеф и заместници в ЦИК, както и да внесат до президента Румен Радев предложенията си за останалите членове на комисията. така на 20 март трябва да е самото гласуване в НС. За указът на Радев за останалите членове няма срок, но Кирилов изрази надежда той да се съобрази  с изтичането на мандата на настоящата ЦИК, което е именно на 20 март. При всички положения, въпреки укорите, ние се съобразихме със срока на мандата\", каза Кирилов. Той се надява самият избор на нови членове на ЦИК да мине без конфронтация и напрежение и да не се използва от опозицията като елемент на предизборната кампания. Междувременно в кулоарите на НС Кирилов коментира т.нар. \"обрастване\" на състава на ЦИК. По закон комисията трябва да е 18 души, който се разпределят между париите в НС, но всички останали, като представителите на партиите с членове в ЕП, но не и в НС, са допълнително към тази бройка. Именно поради тази причина в момента ЦИК е от 23 души.Това изключение е било направено за предишната ЦИК, тъй като през 2014 е отново е била сменена 2-3 месеца преди евровота. Сега Кирилов коментира, че е е редно и  този конкретен случай да се отнесе и към бъдещата ЦИК. \"Конституираме ЦИК точно преди да знаем кои ще бъдат новите представители в ЕП. В един момент ще имаме чисто ново формирана ЦИК, но неадекватност спрямо представителство в ЕП. Би следвало да предвидим възможност тези нови представители, ако има такива, но рядко се получава абсолютно повторение на избора, да подадат заявление до президента,\", разясни Кирилов. Именно Румен Радев е този, който трябва да прецени дали са налице законови основания и да издаде указ за назначаване на тези представители на партии, които имат евродепутат, но не са представени в НС  така на практика 18 мандата в ЦИК се разпределят от съотношението в НС, а останалите са в ръцете на президента. По думите му въпросът с т.нар. \"обрастване\" не е нов и е заложен в кодеса на Мая Манолова. \"Стремим се да действаме в рамките на този кодекс и не го променяме, защото всяка промяна се използва за ескалация на напрежение и политическа битка\", каза той. Той поясни, че не е добра практика ЦИК да се сменя непосредсвено преди избори.", "date": "2019.02.21", "title": "В отсъствието на опозицията: Приеха правилата за нова ЦИК"}
{"url": "https://www.monitor.bg:443/bg/a/view/hu-djakman-vliza-v-rekordite-na-gines-157828", "text": "Холивудският ас с австралийски корени Хю Джакман получи сертификат от „Рекордите на Гинес“. Причина за изненадващия подарък за актьора се превърна 16-годишното му превъплъщение във Върколака. гласи надписът, до който Джакман оставя името си в световните рекорди. Специалната си грамота звездата от „Клетниците“ получи от главния редактор на „Рекордите на Гинес“. Джакман обаче не е единственият актьор с такъв сертификат. На такъв се радва и колегата му от X-Men и „Стар Трек“ сър Патрик Стюарт. И двамата са имали кариера на супергерои с обща продължителност от по 16 години и 228 дни. каза развълнуван Джакман по време на изненадващото връчване на грамотата. Той призна, че като 10-годишно момче е искал да постави рекорд за най-много задържани на лакътя му монети. По-късно заедно с брат му искали да влязат в книгата на Гинес за най-продължителна игра на бадминтон. И двата опита обаче били безуспешни.", "date": "2019.02.21", "title": "Хю Джакман влиза в „Рекордите на Гинес“"}
{"url": "https://www.monitor.bg:443/bg/a/view/varnenskijat-vuz-lovi-studenti-s-onlajn-izpiti-shumenskijat-sys-systezanija-temata-157827", "text": "Университетите в страната започнаха лова на студенти, като вече въвеждат различни методи за вербуване на питомци. Така например Варненският свободен прави онлайн изпити Кандидатстудентските изпити във ВСУ „Черноризец Храбър“ се провеждат на място в университета или онлайн. За успешен изпит от ВУЗ-а признават и резултатите от държавните зрелостни изпити или оценките от кандидатстване в други висши училища. Изключение прави приемът в държавно регулираните специалности като „Право“ и „Архитектура“. За първи път тази година Варненският свободен университет „Черноризец Храбър“ провежда прием за летен семестър в бакалавърските и магистърските си програми. Това дава възможност на кандидат-студентите да започнат обучението си още в края на февруари, вместо през октомври. „Надявам се, че това ще помогне на студенти, които по една или друга причина са пропуснали есенния прием. Вече имаме записани кандидат-студенти за февруарския прием, като набирането продължава“, коментира ректорът на ВСУ „Черноризец Храбър“, проф. Петър Христов. Срокът за подаване на документи от кандидат-студентите е до 28 февруари. Университетът в Шумен „Епископ Константин Преславски“ пък набира студенти с помощта на специално организирани състезания в училищата, съобщи пред \"Монитор\" пресаташето на учебното заведение Мая Конова. Представители на различните факултети подготвят състезания по основните предмети. Те се провеждат в училищна среда в повечето средни училища в Шуменска област, а участниците, които се справят със задачите, получават сертификат, който по правилника за прием на студенти в ШУ служи вместо приемен изпит. През тази година състезанията са 16 и се радват на голям интерес сред учениците. В събота започнаха и първите предварителни изпити от кандидатстудентската кампания на университета в Шумен. Интересът е бил слаб, но това не е изненада за академичното ръководство, тъй като основният приток от кандидати тръгва след май-юни. Дотогава всеки месец има по една предварителна сесия. На предварителни изпити се явяват най-често кандидати, които са завършили средното си образование в предишни години.", "date": "2019.02.21", "title": "Професори вербуват студенти с онлайн изпити и състезания (ТЕМАТА)"}
{"url": "https://www.monitor.bg:443/bg/a/view/universiteti-na-lov-za-studenti-s-izneseni-izpiti-temata-157825", "text": "Университетите в страната са намерили нов начин да подсигурят запълването на свободните места, обявени в план-приема си. Част от вузовете са започнали да провеждат изнесени изпити в различни градове в страната, установи проверка на „Монитор“. По този начин те подбират по-лесно бъдещите си възпитаници и ги улесняват при провеждането на кандидатстудентските им изпити, като не ги задължават да пътуват до самия университет. Освен изпити в своите филиали в Пловдив и Сливен, Технически университет-София има изнесен изпити по математика в още 20 града в страната. На 13 април те са във Видин, Враца, Плевен, Разград, Добрич, Казанлък, Кърджали, Стара Загора, Дупница. На 20 април кандидат-студентите ще могат да покажат уменията си да решават задачи в Ловеч, Велико Търново, Монтана, Търговище, Силистра, Хасково, Ямбол, Кюстендил, Сандански, Смолян. Изнесени изпити по биология за специалностите в бакалавър и професионален бакалавър в Медицинския университет в Плевен пък вече са започвали. Предходната седмица са се провели в Монтана и Видин, където са се явили над 20 кандидат-студенти. От учебен отдел коментираха, че провеждат изнесени изпити за по-голямо удобство на бъдещите възпитаници на ВУЗ-а. „По този начин улесняваме кандидат-студентите. За повечето от тях това е първи изпит и се чувстват притеснени. В позната обстановка те са по-спокойни“, заявиха те. Тази събота предстои изпит във Враца, а на 9 март кандидатстудентски изпит има и във Велико Търново. След това пък започва предварителната сесия на място в университета. Техническият университет-Варна също дава възможност на своите кандидат-студенти да проверят знанията си в родния си град. Гимназистите могат да се явят на безплатен изпит за общотехническата си подготовка по математика, информатика и електротехника. А ако са доволни от своята оценка, могат да заплатят и да я използват, когато кандидатстват на лято. От университета обясниха, че изпитът се провеждат за всички ученици в едно от училищата в града или в няколко, ако има повече желаещите. Случвало се е за един ден да правят препитване в три различни школа. Изпитите се провеждат главно в градовете около Варна, но при запитване и 10-15 желаещи, се организират и на по-далечни места. Кампанията тече от ноември и вероятно ще продължи до края на април. При повече от 10 желаещи изпити в други градове организира и Аграрният университет в Пловдив. Към момента такива са насочени на няколко места в страната. Първите са по биология и химия и ще се проведат на 13 март в Попово. На следващия ден същите изпит ще карат и желаещите в Плевен и Кнежа. В Добрич пък на 6 март от 9 ч. в Професионалната гимназия по аграрно стопанство кандидат-студентите ще положат изнесени изпити по биология, география и български език (езикова култура). Документи за явяване на изпита се подават в същия ден в ПГАС – гр. Добрич, уточняват на сайта си от университета. Освен изнесени изпити, университетите провеждат и препитвания за кандидат-студентите си и във филиалите си. Така например Университетът „Ангел Кънчев“ в Русе провежда предварителни изпити за академичната 2019/2020 г. и в още три града – Силистра, Разград и Видин, където са филиалите на висшето училище.", "date": "2019.02.21", "title": " Университети на лов за студенти с изнесени изпити (ТЕМАТА)"}
{"url": "https://www.monitor.bg:443/bg/a/view/principno-syglasie-za-novi-pravila-za-vizova-politika-v-es-157820", "text": "Държавите членки одобриха политическото споразумение, постигнато от Европейския парламент и Съвета по предложението на Комисията за модернизиране на общата визова политика на ЕС, като се адаптират правилата към променящите се рискове във връзка със сигурността, към предизвикателствата, свързани с миграцията, и към новите възможности, предлагани от развитието на технологиите. Благодарение на одобрените промени законно пътуващите лица ще могат по-лесно да получават визи за пътуване до Европа, с което ще се улеснят туризмът, търговията и бизнесът, като същевременно ще бъде засилена сигурността и ще бъдат намалени рисковете, свързани с незаконната миграция. Това съобщават от ЕК. Комисарят по въпросите на миграцията, вътрешните работи и гражданството Димитрис Аврамопулос приветства одобрението, като заяви: Приветствам споразумението по това важно досие. С новите визови правила ще се улесни пътуването на милиони законно пътуващи хора, които всяка година посещават ЕС. Това ще е от полза и за нашата пътническа и туристическа индустрия. В същото време ще се подобрят и нашите стандарти за сигурност, за да се откриват лицата, които представляват заплаха или нямат право да влизат в ЕС. Новите правила също така ще ни позволят да използваме възможностите за влияние, които нашата визова политика предлага, при сътрудничеството с държави извън ЕС по отношение на връщането и обратното приемане на незаконни мигранти. По-гъвкави процедури: пътуващите ще могат да подават заявленията си до 6 месеца преди планираното пътуване (9 месеца за морските лица), вместо 3 месеца понастоящем, и в повечето случаи директно от своята държава по пребиваване. Когато има възможност, те ще могат също така да попълват и подписват своите заявления по електронен път. Непълнолетните лица на възраст между 6 и 18 години може да бъдат освободени от такса за виза. Визи за многократно влизане с по-дълъг срок на валидност: благодарение на въвеждането на общи задължителни правила често пътуващите лица с чисто визово досие могат да получават виза за многократно влизане с постепенно увеличаващ се срок на валидност от 1 до максимум 5 години. Това ще доведе до икономии на време и разходи за заявителите и държавите от ЕС. Изпълнението от страна на пътниците на условията за влизане ще бъде проверявано цялостно и неколкократно във всички случаи. Допълнителни ресурси за укрепване на сигурността: предвид факта, че през последните години разходите за обработване на заявленията за визи значително нараснаха, таксата за виза ще бъде увеличена умерено (от 60 евро на 80 евро). Това умерено увеличение ще позволи на държавите членки да поддържат адекватен брой консулски служители по света, за да осигуряват по-солидни проверки във връзка със сигурността, както и да модернизират ИТ оборудването и софтуера, без по този начин да се създават пречки за кандидатите за виза. Подобряване на сътрудничеството в областта на обратното приемане: условията за обработване на заявления за визи могат да бъдат адаптирани в зависимост от това дали дадена държава извън ЕС сътрудничи в достатъчна степен по отношение на връщането и обратното приемане на незаконни мигранти, включително условията за максималното време за обработка на заявленията, срока на валидност на издадените визи, размера на визовата такса и освобождаването на определени пътници от тези такси. На 29 януари Европейският парламент и Съветът постигнаха предварително споразумение по предложението на Комисията за модернизиране на визовата политика на ЕС. Днес споразумението бе потвърдено от държавите членки и сега ще трябва да бъде одобрено и от Европейския парламент. След това Европейският парламент и Съветът трябва да приемат официално регламента. Приетият текст ще бъде публикуван в Официален вестник на Европейския съюз и новите правила ще започнат да се прилагат 6 месеца по-късно. Успоредно с това се водят преговори относно предложението на Комисията за актуализиране на Визовата информационна система (базата данни, която съдържа информация за лицата, които кандидатстват за шенгенски визи). Това актуализиране също е част от реформата на общата визова политика на ЕС и има за цел да се подобри сигурността на външните граници на ЕС. Туристическата и пътническата индустрия играят ключова роля в европейската икономика, като на тях се падат 10% от БВП на ЕС. Въпреки че държавите от ЕС са сред водещите световни туристически дестинации, дългите и тромави процедури могат да имат възпиращ ефект върху пътуването на туристи до Европа, което води до отклоняване на инвестиции и потребление към други държави и до отрицателно въздействие върху икономиката на Съюза. Същевременно ползите от пътуването с визи трябва да бъдат балансирани с мерки за подходящ отговор на настоящите и бъдещите предизвикателства в областта на сигурността и миграцията. Общата визова политика на ЕС улеснява пътуването до ЕС с туристически и служебни цели и по този начин допринася за икономиката и растежа на ЕС, за контактите между хората и за културния обмен. Само през 2017 г. са издадени над 14 милиона шенгенски визи за краткосрочен престой (вж. последните статистически данни за шенгенските визи). Настоящите визови правила са посочени във Визовия кодекс и датират от 2010 г. Оттогава средата, в която се осъществява визовата политика, се промени коренно. През последните години ЕС е изправен пред нарастващи опасения, свързани със сигурността, и предизвикателства, свързани с миграцията, като в същото време новите възможности, породени от технологичното развитие, изискват актуализиране на визовата политика, за да се гарантира нейната целесъобразност. Ето защо през март 2018 г. Комисията предложи да се модернизира общата визова политика на ЕС и да се преразгледа Визовият кодекс. Понастоящем хората от 105 държави и образувания извън ЕС се нуждаят от виза, за да пътуват до Шенгенското пространство (пълният списък е достъпен тук). По принцип виза за краткосрочен престой, издадена от една от държавите от Шенгенското пространство, дава право на притежателя да пътува във всички 26 държави от Шенгенското пространство до 90 дни в рамките на 180-дневен период.", "date": "2019.02.21", "title": "Принципно съгласие за нови правила за визова политика в ЕС"}
{"url": "https://www.monitor.bg:443/bg/a/view/trymp-pisa-na-zaev-157824", "text": "Президентът на САЩ Доналд Тръмп е изпратил писма до гръцкия премиер Алексис Ципрас и до македонския премиер Зоран Заев. В писмото си до Ципрас Тръмп определя споразумението като историческо постижение за Балканите, както и като доказателство за смелостта на лидерството на Ципрас. По-нататък американският президент казва, че Гърция е доказала, че е стълб на сигурността в един сложен регион и изразява надежда, че споразумението ще бъде вдъхновение и за други страни от региона да решат висящи спорове в двустранните си отношения. Тръмп заявява отново, че Гърция е важен съюзник и партньор на Съединените щати и че очаква сътрудничеството между двете страни да продължи в полза на гарантирането на мира и благоденствието в Източното Средиземноморие и Балканите. От името на американския народ Ви честитя за ратифицирането и изпълнението на договора от Преспа. Това е най-историческото постижение на Балканите от Дейтънския договор (насам) и свидетелства за вашето смело лидерство, се казва в писмо на американския президент Доналд Тръмп до Заев, съобщава вестник \"Нова Македония\". Както съобщиха от пресслужбата на правителството Тръмп честити на Заев за посветеността и лидерството и подчертава, че Северна Македония е голям партньор на САЩ. Това е най-историческото постижение на Балканите от Дейтънския договор и свидетелства за вашето смело лидерство. Чрез вашите усилия с премиера Ципрас осигурихте по-стабилно и по-просперитетно бъдеще не само за вашите две страни, но и за целия регион. Вашата страна сега ще заеме мястото, което й принадлежи в Северноатлантическия алианс като Република Северна Македония, се казвало в писмото на американския президент.", "date": "2019.02.21", "title": "Тръмп писа на Заев и Ципрас "}
{"url": "https://www.monitor.bg:443/bg/a/view/es-s-10-000-granichari-do-2027-g-157823", "text": "Съветът на ЕС съобщи, че е определил становището си за преговорите по укрепването на европейската гранична служба Фронтекс. Според Съвета обособяването на запас от 10 000 граничари на ЕС следва да продължи до 2027 година. От 1 януари 2021 г. се предвижда европейските граничари да бъдат на разположение, а 30 месеца по-късно Европейската комисия да извърши междинен преглед на общия им брой. До март 2024 г. ЕК ще представи предложения за потвърждаване или изменение на броя на граничарите на ЕС. Държавите в ЕС ще запазят основната отговорност за управлението на своите граници, като Фронтекс ще предоставя техническа и оперативна помощ, със съгласието на засегнатите европейски държави. Съгласно предложените нови правила, граничарите на ЕС, разположени в дадена държава, ще имат възможност да извършват гранични проверки или задачи, свързани с връщането на чужденци. Тези дейности винаги ще подлежат на разрешение от страна на приемащата държава от ЕС, включително за използването на сила и оръжие, се посочва в съобщението. ЕК първоначално предложи запасът от 10 000 граничари да бъде обособен до 2020 година. Впоследствие комисията отчете, че засега държавите от ЕС се въздържат да подкрепят това предложение изцяло. С решението на Съвета на ЕС става възможно началото на преговорите с комисията и Европейския парламент.", "date": "2019.02.21", "title": "ЕС с 10 000 граничари до 2027 г."}
{"url": "https://www.monitor.bg:443/bg/a/view/ot-esenta-se-uvelichavat-stipendii-i-taksi-v-ugozapadnija-universitet-neofit-rilski-157818", "text": "Ръководството на Югозападният университет „Неофит Рилски” в Благоевград предлага на Министерството на образованието и науката увеличение на семестриалните такси с 30 лв. за всички специалности, с изключение на специалностите от професионалните направления Педагогика, Администрация и управление и Икономика. Паралелно с това се увеличава и размерът на стипендиите, които получават студентите в Югозападния университет „Неофит Рилски”. За успех от 5.50 до 6.00 размерът на стипендията се увеличава от 120 лв. на 150 лв. месечно, като годишно сумата нараства с 300 лв., за успех от 5.00 до 5.49 от 100 лв. на 120 лв. месечно и за успех от 4.00 до 4.99 от 80.00 лв. на 100 лв. месечно, като увеличението е с 200 лв. годишно. По постановление на Министерския съвет, това е максималният размер, който студентите могат да получават. Промените влизат в сила от учебната 2019/2020 година", "date": "2019.02.21", "title": "От есента се увеличават стипендии и такси в Югозападния университет „Неофит Рилски”"}
{"url": "https://www.monitor.bg:443/bg/a/view/shofior-bez-knijka-zaseche-avtobus-s-35-pytnici-vkara-go-v-kanavka-157814", "text": "Шофьор на микробус с изтекло свидетелство за управление засече рано сутринта в четвъртък автобус с 35 пътници. Вследствие на засечката рейсът излязъл извън пътя и пропаднал в канавката. Сигналът за случилото се бил подаден в полицията в Пловдив към 8 часа на 21 февруари. Автобусът е изпълнявал редовен курс от село Марково към Пловдив. Именно на пътя между двете населени места е станала леката катастрофа. При нея няма пострадали пътници. Шофьорите също са добре, съобщиха от полицията в града. Оттам са установили, че водачът на рейса е на 35 години и не е употребил алкохол. Микробусът обаче е бил управляван от 36-годишен с невалидна шофьорска книжка. Резултатът му от теста с дрегер за алкохол е отрицателен, но от полицията уточниха, че ще му бъде направен и тест за наркотици.", "date": "2019.02.21", "title": "Шофьор без книжка засече автобус с 35 пътници, вкара го в канавка"}
{"url": "https://www.monitor.bg:443/bg/a/view/pod-prikritie-probi-v-netflix-vyv-francija-157800", "text": "Най-оборотният ни сериал в чужбина „Под прикритие“ влезе в каталога на Netflix на територията на Франция. Стрийминг гигантът е придобил правата за излъчване на всички 60 епизода на продукцията (разпределени по 12 в пет сезона). Наркоимперията на Иво Андонов (Захари Бахаров) е налична на платформата в страната на любовта още от края на миналата година, сочи справка на „Монитор“ в два независими сайта – finder.com и justwatch.com, където са изброени всички налични заглавия в Netflix (Франция). Това е поредният пробив на „Под прикритие“ на международния пазар, като кримката вече получи разпространение в над 144 страни. „Това е единствената българска продукция, която връща своите инвестиции“, разкриха през 2017 г. от БНТ, която излъчваше премеждията на комисар Попов (Владо Пенев) и ченгетата под прикритие Мартин (Ивайло Захариев) и Ерол (Бойко Кръстанов) в продължение на пет години. Въпреки това, от позиционирането на сериала във френската версия на Netflix, оказва се, авторите на продукцията не получават отчисления. „Хората от Netflix вероятно са си платили, но нещо по веригата се къса“, коментира Виктор Божинов, който бе един от режисьорите на „Под прикритие“ и като такъв има авторско право върху епизодите, по които е работил. Към момента Джаро (Михаил Билалов) и на платформата на Amazon. Проверка на „Монитор“ показа, че там всеки от епизодите на кримката може да бъде „закупен“ (гледан) на цена от 2 долара. Цял сезон пък се котира за 10 пъти по-висока цена. Междувременно стана ясно, че идеологът и продуцент на сериала Димитър Митовски се е върнал за кратко към първата си професия и тази вечер в 19 ч. открива своя изложба в столичната галерия One Monev на ул. „Иван Вазов“ 14. Той е познат на широката публика като режисьор, но малко се знае, че е започнал кариерата си като художник преди повече от 25 години. Проектът Dead end е естествен резултат от идеята за продължение на сериала „Под прикритие“ с други средства. В процеса на работата си върху сценария на сериала той паралелно е на някои ключови сцени, изграждайки нова несъществуваща среда за героите, които попадат в паралелен свят – „Чистилището“. Рисуването визуализира много ясно представите му за това „място“, както го нарича в сценария. В периода на писане художникът режисьор натрупва достатъчно творби, които го провокират да мисли за нещо по- мащабно. За да се усети максимално визуалното въздействие на творбите в изложбата Dead end, представяща 7 живописни диптиха, те са нарисувани в голям формат с живописна техника. В тях зрителят може да разпознае героите на Михаил Билалов, Ирена Милянкова, Снежана Макавеева (мъртвите персонажи, отишли в Чистилището), както и образа на самия Митовски.", "date": "2019.02.21", "title": "„Под прикритие“ проби в Netflix във Франция"}
{"url": "https://www.monitor.bg:443/bg/a/view/vdyhnoven-ot-brajvik-lejtenat-ot-bregovata-ohrana-na-sa-sht-gotvel-kyrvavo-klane-157812", "text": "Лейтенант от бреговата охрана на САЩ, подготвял терористично нападение срещу цивилни, беше арестуван миналия петък във Вашингтон, предаде Ройтерс, като се позовава на съдебните власти. В дома на 49-годишния Кристофър Пол Хесон били открити 15 единици огнестрелно оръжие и няколко хиляди патрони, съобщи Си Ен Ен. Той планирал нападения срещу цивилни, включително политици и журналисти, в безпрецедентни в историята на САЩ мащаби, отбеляза телевизията, позовавайки се на документи, изпратени във федералния съд в щата Мериленд. По данни на Си Ен Ен лейтенант Хесон бил вдъхновен от примера на норвежкия крайнодесен екстремист Андерш Брайвик, който през юли 2011 г. извърши терористично нападение в Норвегия, при което бяха убити 77 души. Прокуратурата на Мериленд описа Хесон като \"доморасъл терорист\" и съобщи, че през юни 2017 г. той написал в имейл, че мечтае да намери начин да убие всички хора на земята и обмислял да го направи с биологично оръжие. Той съставил също списък на мишените си, сред които фигурирали видни представители на Демократическата партия и журналисти с леви убеждения.", "date": "2019.02.21", "title": "Вдъхновен от Брайвик лейтенат от бреговата охрана на САЩ готвел кърваво клане"}
{"url": "https://www.monitor.bg:443/bg/a/view/turski-avtobus-izgorja-na-pytja-ruse-bjala-157816", "text": "Автобус с турска регистрация изгоря напълно тази сутрин на пътя Русе – Бяла. Няма пострадали при инцидента, съобщиха от полицията. Сигналът за горящо превозно средство е подаден към 5,00 часа. Автобусът се е подпалил в движение в участъка между Борово и Бяла. В него не е имало пътници, а само трима шофьори, които са успели да излязат навреме. Опитали са се сами да угасят пламъците с пожарогасители но безуспешно. До идването на пожарните екипи автобусът е изгорял напълно. Огнеборците са предотвратили взрив на резервоара, който е бил пълен с гориво. Автобусът е пътувал от Истанбул към Букурещ, за да вземе пътници за първия си курс. Предполага се, че причината за инцидента е късо съединение. Движението в участъка Русе – Бяла е временно ограничено. Осигурен е обходен маршрут.", "date": "2019.02.21", "title": "Турски автобус изгоря  на пътя Русе – Бяла"}
{"url": "https://www.monitor.bg:443/bg/a/view/i-rumynecyt-bogdan-dinu-otkaza-da-se-bie-s-kobrata-157815", "text": "Вицепрезидентът на промоутърската агенция „Топ Ранк“ Карл Морети потвърди, че следващият мач на претендента за световната титла Кубрат Пулев ще се състои на 23 март. Американският дебют на Кобрата със сигурност ще се проведе в Калифорния като вариантите за зала са два - The Hangar в Коста Меса или казиното Pechanga в Темесула. Все обаче не е ясно кой боксьор ще се изправи срещу Пулев. Първо се провалиха преговорите с Роберт Хелениус (28 победи, 17 с нокаут и 2 загуби), а в сряда сутринта същото се случи и с румънеца Богдан Дину (18 победи, 14 с нокаут и 1 загуба), който загуби от Джарел Милър през ноември. Промоутърът на Дину Грег Коен сподели пред ESPN, че преговори е имало, но в крайна сметка не се е стигнало до споразумение и той е отхвърлил предложението на президента на „Топ Ранк“ Боб Арум. Пулев се присъедини към отбора на „Топ Ранк“ през декември и това ще бъде неговият първи мач, организиран от мениджърската компания. ESPN отбелязва, че след поражението от тогавашния световен шампион Владимир Кличко през 2014 година, Пулев е спечелил шест поредни битки.", "date": "2019.02.21", "title": "И румънецът Богдан Дину отказа да се бие с Кобрата"}
{"url": "https://www.monitor.bg:443/bg/a/view/70-dushi-izgorjaha-v-ognen-ad-v-daka-snimki-157813", "text": "Огромен пожар избухна тази нощ в столицата на Бангладеш - Дака. Най-малко 69 души са загинали. Огънят е пламнал в жилищна сграда, в която имало складове с химически продукти. Бързо е обхванал четири съседни сгради, в които също се съхранявали химикали. Според спасителните служби броят на жертвите се очаква да нарасне. Разследва се откъде са тръгнали пламъците.", "date": "2019.02.21", "title": "70 души изгоряха в огнен ад в Дака (СНИМКИ)"}
{"url": "https://www.monitor.bg:443/bg/a/view/dejan-donkov-i-meglena-karalambova-v-nov-bg-film-157792", "text": "Звездите Деян Донков и Меглена Караламбова си партнират в новия български филм „Обичам те, Бойдин“, пълнометражен дебют за режисьора и сценарист Борислав Михайловски. Продукцията е част от програмата на 23-тия София Филм Фест. „Обичам те, Бойдин” имаше своята световна премиера през лятото на 2018 г. в рамките на Международния филмов фестивал в Монреал. Освен режисьор и сценарист, Борислав Михайловски е и продуцент на филма, заедно с Александър Крумов – оператор, и Александър Методиев. На снимачната площадка са се включили актьори както от най-младите поколения, така и доайените Меглена Караламбова и Иван Несторов. „Обичам те, Бойдин“ е филм за съдбовните избори и равносметката, пред които се изправя всеки човек. Деян Донков е в главната роля на рекламиста Бойдин. Възрастните му близки са отчуждени, дъщеря му губи доверие в него, а кариерата му се проваля. Сюжетът е фокусиран върху взаимоотношенията на героя с околния свят и със самия себе си, както и с нелеката задача да пребори собствените си травми. „Обичам да изследвам човешкото поведение в кризи. Всичките ми герои са в някакъв вид криза - някои с разбити нерви, някои страдат от безочлив цинизъм, други са на път да изоставят етичния си кодекс, но при всеки има воля за някаква промяна. Основната тема, която ме вълнуваше, бе преодоляването на зависимостта в името на бащиния и синовен дълг. Да съзреш втория шанс и да го използваш. Кое те мотивира да намериш достатъчно сила за това? Как различията между поколенията влияят върху взаимоотношенията в кризисна ситуация?“, споделя Борислав Михайловски за филма си. Михайловски е продуцент, режисьор и сценарист, художник на кино- и рекламни продукции. Завършил е НАТФИЗ, специалност театрална режисура. След няколко театрални проекта като режисьор, през 2000 г. започва своята кариера в кинокомпания Б.У.Ф.О. като художник. През 2011 г., след повече от 40 филма като главен художник на продукция, Михайловски решава да пренасочи кариерата си като пише, режисира и продуцира своя късометражен дебют „Параноя”. През 2013 г. започва работа по пълнометражния си проект „Обичам те, Бойдин”. Сред актьорите, с които работи, са Деян Донков, Венелина Гяурова, Златко Гулеков, Жанет Йовчева, Меглена Караламбова, Иван Несторов, Иван Савов, Зара Цветкова, Мадлен Йорданова. През 2017 г. Михайловски основава „Меджик Сторилайнс“ и продуцира пълнометражния си дебют. Копродуценти са „Кросроуд Пикчърс“ и „Радиовижън плюс“.  ", "date": "2019.02.21", "title": "Деян Донков и Меглена Караламбова в нов БГ филм"}
{"url": "https://www.monitor.bg:443/bg/a/view/tango-i-salsa-v-zala-bylgarija-157793", "text": "Музикална формация „Кварто квартет“ към Софийската филхармония и аржентинските звезди Леонардо Санчес – китара, и Матиас Гонсалес – бандонеон, ще представят най-доброто от латиноамериканската музика на 23 февруари, събота, от 19 ч. в зала „България“. Непрестанно търсещи силни емоции и провокативни в класическите си изпълнения, музикантите от от „Кварто квартет“ (Иван Пенчев – цигулка, Светлана Станчева – цигулка, Татяна Тодорова – виола, и Димитър Тенчев – виолончело) отново са подготвили чувствен спектакъл за сетивата. Към тях се присъединяват китаристът Леонардо Санчес – професор по китара в престижната Парижка консерватория, изпълнител, композитор и аранжор, и един от най-добрите майстори на бандонеона – Матиас Гонсалес. На сцената към тях ще се присъединят и Стефан Врачев на пиано и Кирил Иванов – контрабас. В програмата, превърнала се във февруарска традиция, ще прозвучат неизменните за такъв концерт композиции на царя на тангото Астор Пиацола, както и други страстни латино изненади. Съботната вечер с дъх на любов ще започне в 18.00 ч. в галерия „България“ с откриване на изложбата живопис „Танго“ на Антония Дочева. Тя ще представи картини, вдъхновени от танго концертите на „Кварто квартет“ през изминалите години. Концертът е под патронажа на посолството на Аржентина у нас, а билетите за него са на цени 35, 30, 25, 20 и 15 лева.  ", "date": "2019.02.21", "title": "Танго и салса в зала „България“"}
{"url": "https://www.monitor.bg:443/bg/a/view/cvetanov-bsp-izljazoha-ot-parlamaneta-za-da-ne-glasuvat-za-makedonija-v-nato-157817", "text": "БСП излязоха от парламента не заради промените в Изборния кодекс, а за да не участват в гласуването на протокола за присъединяване на Македония към НАТО. Това заяви пред бТВ председателят на групата на ГЕРБ в Народното събрание и зам.председател на партията Цветан Цветанов. Приетите и след това отменени промени за преференциите в Изборния кодекс, Цветанов обясни наложилите се в онзи момент политически маневри, за да се запази кворума. Той подчерта, че премиерът Борисов е бил в течение на дебата и решенията, които са били вземани по темата. ГЕРБ винаги е била за нисък праг на преференциите, няма никаква договорка с ДПС. Ако имаше такава, нямаше да изпаднем в ситуацията с кворума при гласуването на промените в Изборния кодекс\", каза още Цветанов. Жестът към предложенията на ДПС бил заради факта, че те непрекъснато били отхвърляни без дебат. „Нашето желание винаги е било да има политически дебати по всички теми“, обясни Цветанов лавирането в създалата се ситуация. Той подчерта, че носи цялата отговорност за всяко решение на групата на ГЕРБ в парламента. Искането на БСП за смяна на Централната избирателна комисия след изтичане на мандата на този състав, Цветанов обясни с желанието на Корнелия Нинова да има свои представители в ЦИК. В момента представителите на БСП в комисията са Михаил Миков и Мая Манолова.", "date": "2019.02.21", "title": "Цветанов: БСП излязоха от парламанета за да не гласуват за Македония в НАТО"}
{"url": "https://www.monitor.bg:443/bg/a/view/kyrmeneto-izgrajda-dobyr-imunitet-pri-deteto-157788", "text": "Важно ли е кърменето за бебето и мит или реалност е, че повишава имунитета на детето и го предпазва от определени заболявания в бъдеще? Тези въпроси се поставят периодично в публичното пространство и определено предизвикват интереса на обществото. Какво обаче говорят фактите. Оказва се, че бебета, които никога не са кърмени, по-често страдат от сърдечносъдови заболявания, диабет тип 1 и тип 2. Много по-често страдат от алергии. Храносмилателната им система е доста по-нестабилна и доста по-често страдат от инфекции на стомашно-чревния тракт. Това коментира пред „Монитор“ Десислава Пеева, консултант по кърмене в Ла Лече Лига. „Една от функциите на кърмата е да помогне на детето да изгради добър имунитет. Затова е добре кърменето да продължи колкото е възможно по-дълго. Тимусът играе роля в развитието на имунната система, като създават среда, в която Т-клетките се диференцират и узряват. На четиримесечна възраст тимусът е около 2 пъти по-малък при бебетата, които са хранени изцяло с адаптирано мляко, в сравнение с изцяло кърмените бебета. Освен хранителни вещества, кърмата съдържа стволови, противоракови клетки, над 130 вида олигозахариди, които подхранват добрите бактерии в червата“, коментира Деси Пеева. Според нея кърмата е напълно достатъчна да задоволи всички нужди на бебето през първите 6 месеца, а след това може да покрие до около 70% от хранителните нужди до края на първата година. През втората година може да покрие до около 30-40% от тях. В хода на захранването с твърди храни кърмата предоставя по-високо качество хранителни вещества и микроелементи, които са бързо и лесно усвоими. „Ето защо Световната здравна организация и Министерството на здравеопазването ни препоръчват изключително кърмене до 6 месеца. Продължаване на кърменето заедно с плавно и постепенно захранване поне до две години и след това толкова дълго, колкото майката и детето желаят“, обясни Деси Пеева. Този процент обаче рязко спада на 66% още на втория месец, а на третия едва около 15% от бебетата са изключително кърмени. „Това означава, че майките искат да кърмят децата и са наясно с ползите от това, но някъде по веригата нещата рязко се объркват. Все още се смята, че успехът на кърменето зависи изцяло и единствено от желанието на майката. Това далеч не е така. Желание има, но майките често попадат в капаните на индустрията, неетичната реклама на адаптирани млека, а не съвременна информация за кърмене“, сподели консултантът. Един от основните въпроси пред съвременната майка обаче е колко дълго да кърми детето си. Според специалистите е добре поне до шестата седмица бебетата да бъдат кърмени между 8 и 12 пъти за денонощие, като 8 пъти е минимумът, за да могат да получат нужните си калории и да растат. Добре е също така да има не повече от една четиричасова пауза от сън за денонощието. Нощното кърмене е много важно и не бива да се пропуска в тези начални седмици. Ако бебето е по-поспаливо, е важно да се събужда, за да се храни редовно. „Продължителността на кърменето е различна в зависимост от потребностите на майката и детето. Като общо правило следваме бебето, а не часовника. Бебето би трябвало да суче от едната гърда колкото иска и обикновено, ако всичко е наред, когато приключи с нея, самó я пуска. Тогава може да му предложим другата гърда – то може да я засуче или да откаже. Гледането на часовника и ограничаването на бебето във времето не само че не помагат, но могат да допринесат за повече трудности“, коментира Десислава Пеева. Обичайно няма нужда от определен хранителен режим по време на бременност и кърмене. „За момента като че ли алергията към белтъка на кравето мляко е най-широко разпространена и кравето прясно мляко се счита за най-честия причинител на алергии при бебетата. Но дали едно дете ще прояви чувствителност или алергия, няма как да знаем предварително. Така че няма и причина кърмещата майка да се поставя на строга изключваща диета на общо основание“, обясни консултантът. Обичайно след раждането си бебетата загубват до 5-6% от рожденото си тегло и това се счита за естествено. Очакваме до около 10-12-ия ден да възстановят рожденото тегло и след това да продължат да наддават средно между 30 и 40 грама на ден. Обичайно през първите 2-4 месеца те наддават най-много, а после се наблюдава по-бавно наддаване. „Рядко е нужно да имаме бебешка везна вкъщи, за да знаем дали бебето получава достатъчно кърма. За първите шест седмици, ако бебето суче често и без ограничения (поне 8-12 пъти за денонощие), не използва залъгалка, не получава други течности и храни и има около 5-6 напишкани пелени и от тях поне 3-4 са наакани, то по всяка вероятност получава адекватни количества кърма за денонощие“, обясни Деси Пеева. Имайте предвид и че периодично бебетата искат да сучат много често, дори през 15-20 минути и периоди, в които да спят малко по-дълго. Това е особено характерно за първите седмици. Ако бебето обаче системно иска да суче много често (но не се чува гълтане и бързо заспива, след малко се събужда и отново търси да яде) и няма момент или период, в който да е спокойно, тогава може би има проблем.   Според различни изследвания майките най-често се отказват от кърменето заради възприятието, че не им достига кърмата. Според специалистите обаче почти винаги става дума за лошо организирано кърмене. „Майките често споделят, че в болницата получават твърде различни и противоречащи си една на друга препоръки. Разбира се, има акушерки, които са много мотивирани и добре подготвени да помагат на майките в първите дни. Има и педиатри, които са чудесна подкрепа за кърмещата майка, но за съжаление липсва единен стандарт за тази грижа“, коментира Десислава Пеева.", "date": "2019.02.21", "title": "Кърменето изгражда добър имунитет при детето"}
{"url": "https://www.monitor.bg:443/bg/a/view/emil-radev-opasnostta-ot-tvyrd-brekzit-e-vse-po-goljama-157787", "text": "От 2020 г. спираме да местим стрелките, надявам се това да не създаде проблеми между страните, коментира пред \"Монитор\" евродепутатът от ЕНП/ ГЕРБ - В ресорните комисии има обсъждания за въвеждането на директива за премахване на смяната на времето. Европарламентът, за разлика от Комисията, която бързаше още през есента да въведе този документ и стрелките на часовника вече да не се местят, е на мнение, че трябва да се даде още малко време на държавите-членки и мярката да влезе в сила от 2020 година. Тя действаше близо 40 години в целия Европейски съюз и в момента прекратяването няма да е със законодателен акт. Тъй като държавите са с различно виждане по въпроса, то с директивата всяка една страна ще реши сама дали да остане на лятно часово време или зимно. Но така или иначе в Европейския съюз няма да се сменя времето от другата година. Бяха взети предвид изследвания, които показаха, че местенето на стрелките има отражение върху здравето на хората. Не можем да не отчетем и чисто икономически последствия, затова бе проведена и анкета. В нея над 85% от европейците заявиха, че са против смяната на часовото време.   - Да, имаше такива опасения още в началото на дебата и точно затова Европарламентът поиска да има повече време, за да не се чувства никой ощетен. - Надяваме се да няма такива. С голям консенсус минават гласуванията в ресорните комисии. Дано така да бъде и при окончателното гласуване. - Колкото повече наближава датата 29 март, толкова повече опасенията, че отиваме към твърд Брекзит са по-осезателни. Опасността Великобритания да излезе без споразумение от Европейския съюз е все по-голяма. Разбира се, това би донесло голям удар върху икономиката на Великобритания, но ще създаде хаос и върху много държави-членки, които залагат на внос и износ за Острова. Лондонското сити няма да може да функционира така, както до момента. Ако се въведат мита, проверки ще саботират границата между Великобритания и ЕС. Това ще доведе до огромни опашки. Вече стана ясно, че Honda ще затвори врати във Великобритания. Знаете, че други заводи, свързани с автомобилната промишленост, разчитат на части от там. Вземаме мерки, за да може и полетите да се осъществяват нормално. Също така ако Великобритания излезе от ЕС, тя става трета държава и няма да може да се възползва от преференциалните услуги за роуминг, които действат в момента. Разбира се, на дневен ред стои и въпросът с визите. Ние гласувахме да няма краткосрочни визи за гражданите на Великобритания и ще изискваме това да важи и за европейските граждани. Така че ако Великобритания въведе визи, автоматично ще бъдат въведени такива и за британските граждани. Надяваме се, че няма да се стигне до там. Това е особено важно за България, защото над 340 000 са туристите от Великобритания за миналата година. Така че ако се въведат краткосрочни визи, туризмът ще бъде възпрепятстван. Имаме уверението, че няма да бъдат застрашени правата на всички граждани на ЕС, които в момента работят, живеят и учат на Острова. Започнаха регистрационните процедури. Искам да уверя всички, че правата на българите във Великобритания ще бъдат толкова добре защитени, както на французи, германци и др. - Да, ако има Брекзит на 29 март, това означава, че броят на евродепутатите в следващия мандат ще бъде намален от 751 на 705. Ще бъде преразпределена част от бройката на тези държави, които са увеличили населението си. Голямата битка беше България да не загуби едно място, тъй като знаете, че местата в Европарламента са пропорционално на населението. Според актуалното преброяване на населението ни, трябва да имаме 16 депутати. Водихме голяма битка, така че страната ни няма да е ощетена. Но както казах, това е вариантът, ако Великобритания излезе от Европейския съюз на 29 март. Ако поиска удължаване на срока след 30 юни, то тогава остава въпросът за провеждане на избори за европарламент и във Великобритания. Тогава местата ще се запазят. Това обаче поставя чисто морални дилеми. - Когато говорим в мащаба на цяла Европа, трябва да кажем, че това са изключително важни избори. Не бива да ги подценяваме, защото бъдещето на Европа зависи от тях, колко ще е силно проевропейското мнозинство. Има много сигнали, че популистите, националистите, които са за разформиране на ЕС, ще вземат доста места в различните държави членки. Затова ние трябва да гарантираме проевропейското развитие на Съюза в следващите пет години, сигурността на европейските граждани, охраната на границите, миграцията, икономическия подем. Виждате, че продължаващата мигрантска криза в Средиземноморието доведе до властта в една страна като Италия популисти и националисти. Няма как да се справят сами отделните държави. Надявам се да няма кризи до европейските избори, защото това води до покачване на популистките настроения. Тези, които никога не са управлявали, но се стремят към това, обещават невероятни неща. Ние искаме стабилна и сигурна Европа, икономически вървяща напред.  - Всичко зависи как ще бъде въведен машинният вот. Не мисля, че това ще окаже влияние върху избирателната активност. Този, който е решил да гласува, ще стигне до избирателните секции. По-важното е да привлечем максимален брой граждани да отидат до урните, за да имаме по-широка подкрепа. Много хора подценяват тези избори, но те са изключително важни и за България. Видяхте дебатът от последните дни за парите по кохезионните фондове. Получихме значителни суми, въпреки твърденията на опозицията, че едва ли не от 2020 година спират еврофондовете. Видяхте, че договорихме милиарди повече. Преди три дни пък влезе в сила регламентът за документите за гражданско състояние. Всичко това са мерки, които улесняват гражданите. Няма да се изискват заверени преводи, апостили, това ще спестява разходи на европейските граждани. - Преди всяка една сесия водим реална битка този пакет да не влиза в дневния ред. Трябва още веднъж да успеем да предотвратим това. Използваме всички правни похвати, за момента смятам, че за този мандат няма как да бъде взето решение. Все пак има още една последна битка. Но технологично времето се изчерпва. Дори да се гласува, няма да има кога да се проведе процедура по триалози в този парламент. Ще се борим до край. Роден е на 26 май 1971 г. във Варна Завършил е право и публична администрация, доктор по търговско право Адвокат към Адвокатска колегия - Варна През 2009 г. е избран за народен представител в 41-ото НС, а през 2013 г. е избран за депутат в 42-ото НС Евродепутат от 2014 г., член на правната комисия и комисията „Граждански свободи, правосъдие и вътрешен ред” в ЕП", "date": "2019.02.21", "title": "Емил Радев: Опасността от твърд Брекзит е все по-голяма"}
{"url": "https://www.monitor.bg:443/bg/a/view/atletiko-razplaka-uventus-siti-ocelja-v-gelzenkirhen-157810", "text": "„Атлетико“ (Мадрид) постигна паметна победа с 2:0 над „Ювентус“ в първи 1/8-финален сблъсък от Шампионската лига на \"Уанда Метрополитано\" и гледа уверено към реванша в Торино след две седмици. Головете за домакините паднаха в края. Отбелязаха ги централните защитници Хименес в 78-ата и Годин в 83-ата минути. Преди това гол на Алваро Мората беше отменен след намесата на ВАР заради нарушение срещу Джорджо Киелини. Така „Атлетико“ постигна втора победа над „Ювентус“ от срещите помежду им в Шампионската лига и донесе огромна радост за феновете си, изпълнили \"Уанда Метрополитано\", където на 1 юни предстои да се изиграе и финалът на турнира през този сезон. В другия мач от вечерта „Манчестър Сити“ очаквано победи „Шалке 04“ с 3:2 на \"Фелтинс Арена\". Шампионът на Англия поведе с гол на Серхио Агуеро (18 мин.), но до почивката домакините, които заемат 14-о място във временното класиране на Бундеслигата, направиха пълен обрат след два гола от дузпи на Набил Бенталеб (38-ата и 45-ата). В 68-ата минута \"гражданите\" останаха с човек по-малко, след като Николас Отаменди получи втори жълт картон. Въпреки това „Манчестър Сити“ стигна до победа благодарение на късните голове на Льорой Сане (85) и Рахийм Стърлинг (90). Технологията ВАР отново се превърна във важно действащо лице, след като влезе в сила както при първия гол на гостите, така и при дузпите за домакините.", "date": "2019.02.21", "title": "„Атлетико“ разплака „Ювентус“, „Сити“ оцеля в Гелзенкирхен"}
{"url": "https://www.monitor.bg:443/bg/a/view/posleden-topyl-den-predi-zahlajdaneto-157806", "text": "Днес ще е последният топъл ден преди същественото захлаждане, което предстои в петък. Дневните температури ще са малко по-ниски от вчера – между 9 и 14 градуса., съобщават от НИМХ По Черноморието ще е слънчево с умерен вятър запад-северозапад. Температурата на морската вода е 7-8 градуса. Слънчево ще е и над планините. Вятърът ще е от умерен до силен от северозапад. Максималните температури – на 1200 м е 3 градуса, на 2000 минус 3. В петък ще започнат валежи от дъжд, а в планините от сняг. Температурите ще се понижат рязко, като в петък през нощта може да паднат до -8 градуса. Дъждът навсякъде ще премине в сняг, но няма да се образува сериозна снежна покривка. Минималните температури ще бъдат между 0° и 5°, а максималните – между 6° и 11°. В събота още преди обяд от север снеговалежите ще спират и над Северна и Западна България ще има значителни разкъсвания и намаления на облачността. Ще е доста студено, като и максималните температури ще са под 0°. В неделя на места минималните температури ще са до минус 10°-минус 12°. Вятърът и в източната половина от страната ще отслабне. Над югоизточните райони ще остане облачно, все още е възможно да прехвърча сняг, над останалата част от страната облачността ще намалее до слънчево.", "date": "2019.02.21", "title": "Последен топъл ден преди захлаждането"}
{"url": "https://www.monitor.bg:443/bg/a/view/izpisaha-4-mesechnoto-bebe-s-morbili-157809", "text": "Най-малкият пациент с марбили в столичната болница „Света Анна“ - 4-месечното бебе, вече е изписан, съобщават от здравното заведение. Още две деца лекувани от същото заболяване вероятно ще бъдат изписани от болницата днес. До този момент в страната са регистрирани 32 случая на морбили, като те са най-много в Благоевград - 26. Вчера беше отворен и мобилен кабинет за ваксиниране в столичния квартал \"Христо Ботев\". Ваксини се поставят на деца от 13-месечна до 18-годишна възраст безплатно.", "date": "2019.02.21", "title": "Изписаха 4-месечното бебе с морбили"}
{"url": "https://www.monitor.bg:443/bg/a/view/mitio-ochite-objalva-zadyrjaneto-si-pod-straja-157808", "text": "Димитър Желязков-Митьо Очите обжалва решението на спецсъда да го остави за постоянно в ареста. Мярката за неотклонение ще се гледа днес. Мотивите на съда да остави в ареста миналата седмица Желязков бяха, че не е с чисто съдебно минало и може да извърши ново престъпление. Желязков е уличен като лидер на организирана престъпна група за палежи, побои и разпространение на наркотици. За тези престъпления законът предвижда до 15 години затвор. Той беше екстрадиран от Турция, след като прекара 6 месеца в турския арест.", "date": "2019.02.21", "title": "Митьо Очите обжалва задържането си под стража"}
{"url": "https://www.monitor.bg:443/bg/a/view/samsung-predstavi-galaxy-s10-i-sgyvaem-telefon-157805", "text": "Десет години след първия телефон Galaxy, Samsung направи впечатляващо представяне на своите устройства за 2019 година. Освен новите Galaxy S10, Galaxy S10 Plus и Galaxy S10e, Samsung представи и отдавна очаквано устройство с огъващ се екран, наречено Galaxy Fold. Устройството използва Infinity Flex дисплей, който Samsung показа миналата година. Компанията казва, че устройството има панта, която издържа стотици хиляди отваряния и затваряния, а освен екрана, Galaxy Fold разполага с 12 GB оперативна памет, 512 GB пространство за съхранение и 4.380 mAh от две батерии. Със сигурност, Galaxy Fold бе звездата на събитието, но за повечето потребители това са новите водещи модели телефони на компанията, които ще бъдат по-достъпни и тази година ще бъдат три, подобно на последните модели iPhone. Най-достъпният е Galaxy S10e, след него са стандартният Galaxy S10 и топ модела Galaxy S10 Plus. Galaxy S10 ще се предлага с до 8 GB оперативна памет и 512 GB вътрешно пространство за съхранение, а S10 Plus ще е с до 12 GB RAM и 1 TB. Другата разлика е, че S10 има предна камера с един обектив, докато камерата на S10 Plus е с две лещи. Спецификациите са от миналогодишните модели, но Samsung казва, че изкуствения интелект (AI) за автоматични настройки при снимане е подобрен, както и технологията за стабилизиране, при заснемане на видео. Вече се предлага и реверсивно безжично зареждане, което позволява зареждането на други устройства от смартфона, като се поставят отгоре. В САЩ, Galaxy S10e ще се предлага на цена от $ 749.99, S10 за $ 899.99 и S10 Plus за $ 999.99, като продажбите ще стартират на 8 март. Ще се предлага и 6.7-инчов модел Samsung Galaxy S10 5G, но все още няма подробности за цената и пускането му в продажба. Предлаганите цветове са бял, черен, зелен, син, жълт и розов, а керамично черно и керамично бяло се предлагат само за S10 Plus. Samsung имаше време да покаже и безжичните слушалки Galaxy Buds, умния часовник Galaxy Watch Active и фитнес тракерите Galaxy Fit. Устройствата на Samsung за 2019 г. са добре позиционирани, сега е ред на Google и Apple.  ", "date": "2019.02.21", "title": "Samsung представи Galaxy S10 и сгъваем телефон"}
{"url": "https://www.monitor.bg:443/bg/a/view/sydyt-pusna-chetirima-lekari-ot-varnenskata-grupa-za-falshivi-telk-ove-157807", "text": "Над 200 фалшиви ТЕЛК-ове са издадени само за четири месеца във Варна. Решенията са дело на групата от лекари и посредници, която е създала схема за издаване на менте решения за инвалидност. „Най-големите суми в схемата взимали двамата братя с българско и сирийско гражданство, които са били посредници“. Това заяви пред бТВ шефът на ГДБОП главен комисар Ивайло Спиридонов. По думите му, най-слабо платеното звено били лекарите, които издавали решенията на експертната комисия. Най-големите суми пък били открити в посредниците. Според Спиридонов, в процеса на разследването ще има и още обвинени. А вчера специализираният съд освободи четиримата лекари. На двамата посредници – братя сирийци пък наложи \"домашен арест\". Мотивите за това решение са, че обвинението не е представило достатъчно доказателства за престъпната дейност на групата. След двучасови спорове, на първа инстанция съдът констатира „доказателствен дефицит“, но с уговорката, че това е констатация на този етап от разследването. Той не изключи в хода му да бъдат събрани нови доказателства, които да мотивират по-тежки мерки за неотклонение. Прокуратурата ще протестира пред Апелативния спецсъд, решението на първа инстанция. Следващата седмица ще стане ясно, ще бъде ли убеден второинстанционният съд, че групата за фалшиви ТЕЛК- решения от Варна е - според определението на заместник-главния прокурор Иван Гешев - най-мащабната, разкривана досега от МВР и прокуратурата.", "date": "2019.02.21", "title": "Ивайло Спиридонов: 200 фалшиви ТЕЛК-а са издадени във Варна за 4 месеца (ОБНОВЕНА)"}
