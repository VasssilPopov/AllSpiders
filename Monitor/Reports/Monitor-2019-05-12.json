{"url": "https://www.monitor.bg:443/bg/a/view/bez-suh-rejim-za-vota-v-sofija-i-tyrnovo-164931", "text": "Основният мотив е провеждането на абитуриентските балове, планирани сватби, кръщенета и други обредни ритуали като погребение например. Именно традиционните балове на зрелостниците е причината да няма забрана и в Кюстендил. В областния град на 26 май три гимназии ще изпратят абитуриенти, установи репортерска проверка на „Монитор“.Това са Професионалната гимназия по туризъм „Н. Й. Вапцаров“, Спортното училище „Васил Левски“ и Професионалната техническа гимназия „Джон Атанасов“. За разлика от Кюстендил, в Дупница все още умуват дали да разрешат пиенето покрай вота. Причината е, че там 359 са завършващите тази година средното си образование младежи, като всички ще дефилират на площад „Свобода“ същия ден. „Все още не можем да кажем дали ще се налага забрана за употребата на алкохол на евровота. Обикновено заповедите се издават 7 дни преди самото събитие. До този момент на избори при нас винаги е имало забрана, като тя не важи само за семейни тържества“, уточни пред „Монитор“ говорителят на общинската администрация Христо Апостолов. В нито една и от десетте общини на Великотърновска област няма да има кметски заповеди за забрана на продажбата на алкохол. Обяснението на повечето кметове е, че полза от тази забрана няма и че хората, които искат да се напият, могат да го сторят вкъщи или да се сдобият с алкохол дни преди изборите. В Русе пък от години не се издава заповед с мораториум за продажбата и сервирането на алкохол в заведенията. За сметка на това в местата за гласуване полицейски служители ще следят да не влизат лица в явно нетрезво състояние. За разлика от тях обаче в Добрич и Шумен ще има забрана за употребата на алкохол в изборния ден, въпреки че кметската заповед все още не е издадена. В Добрич на 26 май има само един абитуриентски бал, като, В Шумен пък от местните власти и полицията устно предупреждават всички празнуващи на сватби и балове. Към момента обаче няма планирани сватбени тържества в дена на вота. На предходните парламентарни избори Варна бе един от градовете със забрана. Тази година се очаква да има отново такава, като санкциите важат за магазините и питейните заведения. Мораториумът, ако има такъв, няма да важи по традиция само за предварително организирани тържества като сватби и кръщенета. От общината припомнят, че от лятото на 2015 г. със заповед на кмета Иван Портних бе въведена пълна забрана за употреба на алкохол на публични места във Варна и близките морски курорти. „Очаквахме да няма нарушение на обществения ред поради употреба на алкохол, но за съжаление това се случва. Не можем да забраним употребата на алкохол, искаме да въведем ред“, обясни тогава заместник-кметът по сигурността на Община Варна, Тодор Иванов. Членове на ЦИК са проверили на място склада, в който са доставени машините за гласуване. Целта на визитата в събота е била да се инспектира техният брой, начинът на съхранение и охрана. Така машините за гласуване са доставени в срок при спазване на всички изисквания за съхранение и контрол. До 15 май софтуерът на машините трябва да бъде инсталиран, а експерти от Българската академия на науката и Софийския университет ще сертифицират и одитират устройствата ведно с инсталирания софтуер. На евровота на 26 май в 3000 секции ще има машини за гласуване, като те са разпределени равномерно, така че да има устройства както в големите градове, така и по селата. Крайният срок за тяхната доставка из секциите в страната е 25 май. Глоба от 2000 до 5000 лв. грози лидера на „Воля“ Веселин Марешки за това че е раздавал в аптеките си агитационни материали без задължителните надписи отпред, че купуването и продаването на гласове е престъпление. Това по същество е нарушение на правилата за провеждане на кампанията за евровота, разписани в Изборния кодекс, тъй като този надпис трябва да заема поне 10 на сто от лицевата площ на брошурата. При Марешки обаче те са едва на втората страница. Жалбата до ЦИК е от името на ВМРО, в която сигнализират , че в обектите на Марешки се разпространява брошура със заглавие „Аптеки Марешки“, като под заглавието е изписан текст „Веселин Марешки: Да изберем български родолюбци, вместо депутати – безродници“. От ЦИК са се запознали с брошурите, които по същество представлявали агитационни материали. Те са в тираж от 300 000 бройки и от комисията постановяват спирането на тяхното разпространение.", "date": "2019.05.12", "title": "Без сух режим за вота в София и Търново"}
{"url": "https://www.monitor.bg:443/bg/a/view/myj-zagina-v-katastrofa-na-magistrala-struma-164945", "text": "Мъж загина, а други двама пострадаха  при катастрофа на автомагистрала „Струма” в района на село Студена, край Перник.  Лек автомобил, пътуващ в посока към София е излетял от пътното платно, счупил мантинелата и се забил в канавката. Мъжът, който е седял на задната седалка е получил тежка травма от мантинелата, която пробила колата и е загинал на място.  В автомобила са пътували трима души. Според очевидци шофьорът сам излязъл от колата, а пътникът до него е бил изваден от пожарникарите.", "date": "2019.05.12", "title": "Мъж загина в катастрофа на магистрала \"Струма\""}
{"url": "https://www.monitor.bg:443/bg/a/view/shestima-izbiti-v-cyrkva-v-burkina-faso-164943", "text": "Шестима души, сред които един пастор, са били убити днес сутринта при нападение срещу католическа църква в Дабло в северната част на Буркина Фасо, съобщиха местни източници, цитирани от АФП. \"Към 9:00 часа, по време на службата, въоръжени нахлули в католическата църква. Започнали да стрелят по хората, които се опитвали да избягат\", съобщи кметът на Дабло Усман Зонго. Нападателите убили петима души, сред които бил и свещеникът, изнасял службата. Според източник от службите за сигурност нападението е било извършено от група въоръжени мъже, които били между 20 и 30 на брой. Буркина Фасо е бедна африканска страна, в която зачестиха джихадистките атаки. Подобна срещу протестантски храм имаше и в края на април, като това беше първото нападение срещу църква от 2015 г. насам.", "date": "2019.05.12", "title": "Шестима избити в църква в Буркина Фасо"}
{"url": "https://www.monitor.bg:443/bg/a/view/tri-pyti-po-evtin-prevod-onlajn-vmesto-v-bankata-164927", "text": "До три пъти по-евтино може да ви струва превода на пари при електронно банкиране вместо във филиал на институцията, показа проверка на „Монитор“. Но България е единствената държава от Европейския съюз, в която делът на хората, които използват онлайн банкиране, не се увеличава, въпреки инвестициите на банкерите в новите технологии. Изводът, че онлайн банкирането става по-евтино, докато може да се направи и от данните, публикувани на сайта на БНБ. Институцията публикува информация за средния размер на таксите, събирани от финансовите институции. Анализът на данните показва, че чрез нивата на таксите банките опитват да стимулират клиентите си все повече да избират да управляват парите си онлайн, което излиза средно наполовина по-евтино от обслужването в офис. Но процентът на използващи онлайн банкиране не се увеличава и е около 5% от населението по данни на Евростат. Освен това той е и най-нисък за Европейския съюз. Според Световната банка в България има около 50 банкови офиса на 100 000 души население, което е двойно повече, отколкото е средното за ЕС. Данните са на фона на растящия брой българи, които използват телефони и компютри и имат достъп до интернет. Освен онлайн банкиране на десктоп всички водещи банки имат и мобилно - чрез приложение за мобилен телефон, което покрива почти всички функции, които могат да се извършват и на компютър. Но с популярността на услугите, Хакерските атаки към потребители, използващи електронно банкиране през мобилни устройства, са нараснали трикратно в световен мащаб. Със 300% за 2018 г. са се увеличили атаките с вируси към потребители, които използват електронно банкиране през смартфон, според доклада за финансовите киберзаплахи на \"Касперски\". У нас има по 3-4 случая седмично, които получава ГДБОП като опити да бъдат отклонени средства през електронното банкиране на родни потребители. По подразбиране банките не таксуват прехвърлянето на пари между сметки и депозити на един и същ клиент. Вътрешнобанковите преводи са по-евтини от междубанковите, като има известна отстъпка при използването на електронно банкиране. Същевременно има тенденция за по-високи цени за откриването на разплащателна сметка в офис. То е поскъпнало с 5 стотинки за една година. Но ако се издава дебитна карта, услугата поевтинява. Банките рекламират пакети, които рекламират пакети, които включват предимно услуги, които са безплатни - онлайн банкиране, 3D защита на картата и SMS известяване при получаване на заплата. Също така онлайн банкирането е безплатно, но към него могат да се натрупат такси. Така например ако се забрави паролата, преиздаването й струва няколко лева в зависимост от банката.", "date": "2019.05.12", "title": "Три пъти по-евтин превод онлайн вместо в банката"}
{"url": "https://www.monitor.bg:443/bg/a/view/neizbejna-samootbrana-ili-164942", "text": "Еуфорията от приетите на първо четене промени в НК, разширяващи неизбежната самоотбрана започва да стихва. Причината е не само, че противоречат на конституцията, но и че практически може съдиите, като се придържат към новите текстове, да се наложи да оправдават криминални убийства, маскирани като самоотбрана. Промените дойдоха след бурни емоции, когато пловдивски лекар, според твърденията му, извърши убийство на влязъл в имота му крадец. Няма съмнение, че особено в малките села цари страх сред хората, живеещи в тях, а обирите са всекидневие. Мнозина от препатилите са вече въоръжени, имат паник бутони, решетки по прозорците си и зли кучета на двора. И въпреки това, те живеят в постоянен страх. Разбираемо те приемат с радост тази промяна на закона. Няма да коментираме възраженията на известни магистрати срещу промените, които, според тях, ще премахнат добри възможности за самозащита от сегашния закон. Но не може да не ни притеснява усещането, че държавата не може да се справи с проблема и, че парламентаристите опасно се заиграват с конституционното право на живот. По-скоро трябва да се помисли за такива правни текстове, които да дават възможност за наслагване на наказанията, както е например в САЩ. У нас престъпници с по-двадесет и повече престъпления, са на свобода. Полицията в много случаи само регистрира престъплението, дори заловените престъпници, дават показания и после използват пролуки в закона, за да се измъкнат. Не на последно място гласуваните промени в НК съвпадат с разгарящата се предизборна кампания. Популизмът може да донесе някои и друг глас, но перспективата за извършването и толерирането на криминални деяния, нямащи общо с неизбежната самоотбрана, не може да не ни тревожи. Добрата новина е, че до второто четене, което най-вероятно ще е наесен, разумът може да надделее", "date": "2019.05.12", "title": "Неизбежна самоотбрана, или...?!"}
{"url": "https://www.monitor.bg:443/bg/a/view/10-metrov-metalen-kryst-pazi-seloto-na-sv-ivan-rilski-164914", "text": "Издигнаха 10-метров метален кръст на входа на родното село на Свети Иван Рилски – Скрино. Той е изработен с активното участие на монасите от манастир \"Св. Иван Рилски\" над селото. От вчера вече божият символ посреща всички туристи и жители на Скрино, които казват, че той е зареден с невероятна сила и енергия. Кръстът е поставен на бетонен фундамент с дълбочина 2 м, а размерите на площадката са 2,50 х 2,80 м. Кръстът се намира до пътя, който води до Руенския манастир \"Св. Иван Рилски\" - на около 2 километра от кръстовището. „Вече с този кръст се асоциира, че тук е роден най-почитаният български светец – Иван Рилски, а Скрино не случайно го наричаме \"Българския Йерусалим\". Селцето ни става все по-оживено и нямам как да е друго. Всеки уикенд идват страшно много туристи, които искат да посетят местата, в които е пребивавал Светеца. Пещерата, манастира и всички пътеки в района. Сигурни сме, че след поставянето на кръста Скрино ще продължи да се развива“, обяви кметът на населеното място Силвия Мичова.  Местни жители разказват, че на около половин километър от Руенския манастир,  се намира пещерата, в която Св. Иван Рилски е започнал монашеския си живот и е била първата му обител преди да се пресели към Рилския манастир. „При нас ежедневно идват хора от всички краища на цял свят. Те винаги искат да видят пещерата, до която се стига по пътека тръгваща от манастира. От самата пещера е останала малка част, но въпреки това тя е изключително интересен туристически обект. От Руенския манастир тръгва и пътеката за “Кръста“. Според преданието една девица се е хвърлила оттам, за да се спаси от гонещите я турци“, разказва още възрастна жена от селото. В Скрино в момента живеят около 70 човека, които обаче все по-често са посещавани от туристи, за да разказват предаваните от поколение на поколение интересни случи и истории за живота на Св. Иван Рилски.", "date": "2019.05.12", "title": "10-метров метален кръст пази селото на Св. Иван Рилски"}
{"url": "https://www.monitor.bg:443/bg/a/view/bareti-tarashili-nad-30-adresa-zaradi-kilyra-ot-kostenec-164916", "text": "Барети, специализирани части, редови полицаи и дори ловджии са тарашили над 30 адреса в издирването на заподозряния за убийството на 38-годишната Милена Шишкова в Костенец. Това съобщиха от МВР за „Монитор“, откъдето поясниха, че са включили в акцията по търсенето на Стоян Зайков дори и горските стражари. Мъжът не ползвал мобилен телефон, таблет или каквото и да е друго електронно устройство, което затруднявало търсенето му. Местните обаче знаели, че той имал навика да си прави заслон в гората покрай Костенец или да отсяда в къщи на приятели. Именно заради това бил разширен и обхвана на издирването му, в което включил дори хеликоптер. Търсенето му продължава вече трети ден, като до края на вечерта в неделя той не беше октрит, въпреки изключително активния тараш дори на хижите в района.  Граждани пък подали около 10 сигнала на 112, че са забелязали човек, приличащ на Зайков. Информацията им обаче не помогнала особено на издирващите, тъй като такъв „обект“ не бил открит в районите, за които ставало въпрос в съобщенията.  Стана ясно, че през годините Стоян Зайков се е укривал на подобни места, след като е извършвал редица други престъпления. По-рано през деня съседи, които са близки на родителите на Стоян, споделиха, че не вярват той да е извършил убийството. „Не сме го виждали отдавна. Нямаше от какво да се страхуваме. Той по нищо не показваше, ако е той, че може да направи подобно нещо. Тоест, отношенията им по никакъв начин не показваха, че може би е той”, разказаха те. 38-годишната Милена Шишкова беше намерена убита близо до дома й в Костенец на 10 май. Тя е била простреляна от упор в главата с два куршума от пистолет в близост до къщата, в която живеела след като се разделила със заподозряния за убийството Стоян Зайков. По последни данни преди убийството е била завързана и пребита от нападателя си. Жертвата се оплаквала, че през последните няколко дни заподозреният я преследва. Това коментира нейната сестра Славяна Шишкова след като даде показания пред полицията. Тя беше категорична, че не може да става дума за любовен триъгълник, защото Милена не е имала връзка с друг мъж.", "date": "2019.05.12", "title": " Барети тарашили над 30 адреса заради килъра от Костенец"}
{"url": "https://www.monitor.bg:443/bg/a/view/70-kameri-pazjat-grobishtata-v-golemite-gradove-164935", "text": "Над 70 камери следят за нарушители в страната, показа проучване на „Монитор“. 96 души пазят гробищните паркове в София. В столицата охранителите отговарят за реда в централните софийски гробища и в парковете в Банкя, Бакърена фабрика, Малашевци, Горна баня, Княжево, Симеоново, Дървеница, Драгалевци и Орландовци, съобщиха от Столичната община за „Монитор“. Охраната е денонощна, като на Централните софийски гробища, Малашевци и Бакърена фабрика обикалят и патрули. Точната бройка на камерите, на които може да се проследят вандалски прояви, обаче не е ясна. По данни на общината на всички входове и изходи на гробищата има поставено видеонаблюдение. Последните камери са били сложени на Алеята на творците в Централните гробища. От 50 до 250 лв. е глобата за неподдържани гробни места в София, при повторно нарушение санкцията скача на 500 лв. Наказанията са разписани в Наредбата за гробищните паркове и погребално-обредната дейност. За реда в гробищните паркове и съставянето на актове отговарят служители на ОП \"Гробищни паркове\" и администрацията на районните кметове. В нормативния акт е записано, че изрично се забранява бъркането на бетон и извършване на дейности, които нанасят вреди на гробищната инфраструктура. Подобни своеволия се санкционират от 1000 до 2000 лв. Забранена е и търговската дейност, извън параклиси и храмове, за това общината санкционира от 250 до 500 лв. Същата глоба важи и за отсичане на дървета, изграждане на пейки, маси и огради в парцелите без разрешение на директора на \"Гробищни паркове\" или от съответния районен кмет. За поставяне на паметник или надгробна плоча без позволение, нарушителите трябва да преброят от 300 до 500 лв. охрана и видеокамери и наблюдение няма, показа проверка на „Монитор“. Вандалски прояви не са регистрирани тук повече от 20 години. Единственият срамен на инцидент беше през миналата година, когато автоджигит с мощта кола се заби в оградата на гробището и събори част от нея. През последните десетина години са известни около 3-4 случая на счупени паметници в отделни села от Великотърновска област, като в един от случаите посегателството беше в мюсюлманско гробище. След разкриването на извършителите се оказа, че посегателството не е на етническа или религиозна основа, тъй като вандалите бяха две момчета на по десетина години от мюсюлмански семейства. Пред полицията те споделили, че потрошили паметниците, \"защото им било интересно\". са оборудвани с камери за видеонаблюдение. Този траурен парк, както и Рогошките гробища в район „Северен” се пазят денонощно от гардове от частна фирма. Това съобщи шефът на „Траурни обреди” в Пловдив Коста Попов. Той уточни, че договорът с частната фирма е сключен от община Пловдив. „Драгановите гробища в квартал „Кючук Париж” са с жива охрана от 7 до 19 часа – 12-часова”, каза той. По думите му камери за видеонаблюдение - освен на Централните гробища, има и на административната сграда на гробищата в район „Северен”. „Целта на видеонаблюдението е по-висок контрол, да се вижда кой влиза, ако нещо стане, да съумеем да реагираме бързо и адекватно. Записите се пазят за определен период от време”, обясни шефът на „Траурни обреди”. Камерите на двете гробища са монтирани преди 10 години и са полезни, когато полицията разследва дадено престъпление и търси информация за заподозрени. Видeонаблюдение в гробищните паркове на Русе - „Чародейка“ и „Басарбово“, има, но не на всички алеи. Обхванати са предимно главните места за преминаване. През последните години няма регистрирано голямо посегателство в гробищните паркове. Преди 6-7 години обаче в парка „Басарбово“ мародери разбиха три гробници на богат ромски род и откраднаха златни бижута и пари. За посегателството се разбрало, когато роднини отишли на почетат паметта на починалите си близки. Престъпниците пробили дупка в стената и се промъкнали през нея в обзаведеното като стая подземно помещение с всичко необходимо за задгробния живот на покойника. Свалили златните пръстени от мъртвеца, прибрали скъпия алкохол и взели парите на стойност около 10 000 лева. Телевизорът и другите вещи оставили на мястото им. Красимир Крумов 12 камери и сигнално охранителна техника пазят гробищния парк в Шумен от посегателства, съобщи управителят на общинското дружество \"Паркове и обредна дейност\" Златин Кайряков. Оборудването за наблюдение е монтирано през 2014 година и откакто гробищата се охраняват с \"видеоочи\" има един единствен инцидент с вандалско посегателство в самото начало на 8 април 2014. Тогава непълнолетни хулигани влезли в гробищния парк с \"Пасат\". Не знаели, че обектът вече се пази със сигнално-охранителна техника и в 3 през нощта били изненадани от патрул на местна компания за охрана. Последвала дори гонка по гробищните алеи, но нарушителите бяха заловени. От тогава няма нито едно ново посегателство, камерите и сигнално-охранителната техника се поддържат от наети от общината фирми. Добромир Радушев Проблемът със сигурността, който преди време имаха гробищните паркове във Варна, бе успешно решен, след като там бяха поставени 20 видеокамери. Те са инсталирани по алеите на местата за вечен покой поетапно, което подобри сигурността, обясни зам.-управителят на общинската фирма „Обреди“ Стефан Вътов. „Извършена беше промяна в наредбата за гробищните паркове срещу вандалски прояви, в която са залегнали задължителни условия за осигуряване на физическа охрана, осигуряване на контролно-пропускателен режим и изграждане на видеонаблюдение на входовете и изходите. До преди две години в гробищните паркове на Варна имаше монтирана само по една камера, което бе крайно недостатъчно. Извършена бе и смяната на охранителната фирма. Договорът с предишната беше прекратен заради големия брой жалби на граждани за счупени паметници, откраднати фенери, вази, декоративни огради и пейки, метални орнаменти от паметниците и метални букви. Жалби се получаваха всеки ден, като имаше случай на старото гробище на Аспарухово, където масово бяха изпочупени надгробни паметници. Имаше случай, при който бяха изтръгнати 62 кръста, като една от хипотезите на полицията бе, че са взети са огрев през зимата. При тези случаи общинската фирма възстанови щетите за своя сметка“, коментираха от „Обреди“. След назначаването на охраната и поставянето на видеонаблюдението посегателствата са спрели, категорични са от фирмата. Съгласно сключения договор при кражби, грабеж, повреждане, унищожаване или друга форма на престъпно посегателство срещу охранявания обект охранителната фирма отговаря 100% за нанесените вреди. Охранители и видеонаблюдение вече бдят денонощно за сигурността в Централните варненски гробища и Гробищен парк „Запад“ до селоТополи. Под охрана със СОТ са още ритуалната зала и съседната административна сграда на „Обреди“. Христо Христов Няма нито една монтирана охранителна видеокамера на територията на гробищния парк в Стара Загора, който е пред изчерпване на местата си, установи репортерска проверка. Охраната на мястото за вечен покой е минимална, осъществява се от общо 4 служители, които не са в състояние да обхванат огромната територия от близо 700 дка, където от 1974 година са погребани тленните останки на над 60 000 души. Само част от парка има масивна ограда, на много места влизането е безпрепятствено и там по задушниците нахлуват тумби роми, които плячкосват оставеното на гробните места от близките хранителни продукти. Сходна е ситуацията и в кварталите „Кольо Ганчев“, „Зора“ и „Индустриален“, където погребения може да се извършват само във фамилни места. Все още продължава работата по новия парк в землището на село Ракитница, където общината задели 160 дка, но все още няма погребения. На тази етап и там не се предвижда видеонаблюдение, на по-късен етап ще се изгражда ограда, засега ще има само официален портал, коментира секретарят на общината Делян Иванов. Бюджетът на общината за поддръжката на сегашния парк е в рамките на 100 000 лв. Средствата са основно за заплати на десетината копачи на гробове и тримата души от персонала на звеното за поддръжка. Елена Анастасова Охраната на бургаските гробища е поверена на частна охранителна фирма, която осигурява денонощно гардове. Охранителите работят на смени в състав от 12 души. \"Всяка година подписваме договор с частна фирма след покана за обществена поръчка чрез Агенцията за обществени поръчки. В момента сме в такава процедура\", каза шефката на Обредния комплекс в Бургас Магдалена Карастоянова. В момента охраната на траурния парк е възложена на компанията \"Джи енд Секюрити 2010\". Освен жива охрана в гробищата на морския град има и видеонаблюдение. Над 15 камери са инсталирани на различни места и изпращат сигнал до оперативен център. \"Взели сме охранителни мерки и сериозни проблеми с набези и масови вандалщини нямаме, поне засега\", твърдят от обредния комплекс. Посегателствата са редки и са предимно кражби на цветя, вази и саксии. Хората се оплакват най-често от паднали клони върху гробовете и обрасли с бурени алеи.", "date": "2019.05.12", "title": "70 камери пазят гробищата в големите градове"}
{"url": "https://www.monitor.bg:443/bg/a/view/manchestyr-siti-stana-shampion-na-anglija-164937", "text": "„Манчестър Сити“ стана шампион на Англия след драматична развръзка на сезона, като битката за титлата се реши в последния кръг. „Гражданите“ имаха точка аванс пред преследвача „Ливърпул“ и се нуждаеха от победа като гост на „Брайтън“, за да капарират първото място. По традиция всички мачове от последния кръг се играха по едно и също време, като първоначално развоят за „Сити“ бе кошмарен. „Ливърпул“ вкара ранен гол срещу „Улвърхемптън“ и така поне временно се изкачи на върха. Нещо повече - „Брайтън“ сензационно успя да поведе на „Манчестър Сити“, като даде надежди, че титлата може да е червена. Играчите на Гуардиола обаче показаха шампионски манталитет и веднага върнаха попадението, а след това не оставиха нещата на случайността и разбиха съперника с 4:1, завоювайки златните медали. Мачът бе по-емоционален за капитана Венсан Компани, който в края на срещата бе заменен, за да получи аплодисменти от феновете, тъй като след края на кампанията напуска клуба. Малка утеха за „Ливърпул“, който завършва с рекордните за клуба 97 точки в класирането, с една по-малко от „Сити“, е спечелването на голмайсторския приз в шампионата. Садио Мане вкара два гола за успеха над „Улвърхемптън“ с 2:0 и така подели наградата заедно със съотборника си Мохамед Салах, с когото имат по 22 точни попадения. Лондончани не успяха да победят „Лестър“ и завършиха 0:0, но съперникът „Тотнъм“ не успя да се възползва от грешната стъпка и направи 2:2 с „Евертън“. Така играчите на Маурицио Сари финишират със 72 точки, а „шпорите“ събраха 71. Само на точка извън място в Топ 4 остана „Арсенал“. „Артилеристите“ спечелиха с 2:1 като гости на „Бърнли“ и ще се надяват да спечелят финала в Лига Европа, ако искат да играят в Шампионската лига следващия сезон. Безспорно издънката във финалния кръг пък дойде от „Манчестър „Юнайтед“. Воденият от Оле Гунар Солкяер тим поднесе поредно разочарование на феновете си и падна с 0:2 на „Олд Трафорд“ от „Кардиф“, финиширайки на шестото място. Кръгът бе без значение в битката за оцеляване, като в крайна сметка аут от Премиърлийг са „Хъдърсфийлд“, „Фулъм“ и „Кардиф“.", "date": "2019.05.12", "title": "„Манчестър Сити“ стана шампион на Англия"}
{"url": "https://www.monitor.bg:443/bg/a/view/iskat-dyrjavata-da-zaplashta-po-2-90-lv-za-pregled-na-deca-ot-lekari-164928", "text": "Българският лекарски съюз постави условие пред бъдещото подписване на анекса към договора с Националната здравноосигурителна каса (НЗОК). На събора на организацията през уикенда в курорта Златни пясъци делегатите са гласували искане 50 млн. лв. от резерва на касата да бъдат насочени към педиатриите, тъй като това е най-недофинансираният сектор в здравеопазването. Идеята е с тях да се финансира както част от доболничната помощ в детското здравеопазване, така и педиатричните клинични пътеки. Предстои Управителният съвет на съсловната организация да преговаря с Надзорния съвет на НЗОК тази сума да бъде включена в анекса на Националния рамков договор, който действа тази година. До момента пари от резерва се отблокираха предимно за онколекарства и онколечение в болниците. Българският лекарски съюз като тя бъде поета от държавата. Сега такава такса не се заплаща от родителите, тъй като прегледите и лечението на малчуганите и непълнолетните се поемат по програма „Майчино и детско здравеопазване“. И към момента такава такса се плаща, като тя се поема именно от програмата, но е в размер на 1,90, а от БЛС искат да е в обема, който в момента се заплаща от здравноосигурените възрастни. Той е 2.90 лв. Освен това съсловната организация настоява да бъде изплатена надлимитната дейност на болниците, която за миналата година възлиза на 153 млн. лева. Лекарският съюз уточнява, че това може да стане със средствата от икономии, реализирани от бюджета за болничната помощ за 2019 година. Съборът на съсловната организация е приел исканията с 204 „за“, 24 гласа „против“ и 8 „въздържали се“. а лекари от \"Пирогов\" да дават консултации на специалисти в страната online. Това предложи междувременно директорът на спешната болница проф. Асен Балтов пред БНТ. Тази година е достигнат прагът на насищане в болничната помощ. В България има прекалено много лечебни заведения, общо 400, допълни той. Проф. Балтов заяви, че в Германия вече се затварят болници, които не са ефективни и предложи това също да бъде направено и у нас. Той посочи, че специалисти от „Пирогов“ правят медицински прегледи в страната, като за седем години са прегледани над 10 500 деца.", "date": "2019.05.12", "title": "Искат държавата да заплаща по 2,90 лв. за преглед на деца от лекари   "}
{"url": "https://www.monitor.bg:443/bg/a/view/jiteli-na-kyrnare-zatvoriha-za-kratko-podbalkanskija-pyt-za-protest-164938", "text": "Протестиращи жители на с.Кърнаре затвориха за кратко Подбалканския път София - Бургас, съобщи за БТА кметът на селото Боньо Бонев. За около половин час движението е било спряно, като хора са тръгнали да преминават по трасето, а полицията е спряла на мястото три буса. Мирният протест е подкрепен и от жители от близките до Кърнаре населени места, като Столетово, Ганово, Слатина, Христо Даново, Карлово и Сопот. По думите на кмета протестиращите са били около двеста и настояват да бъдат премахнати незаконните постройки на ромите в селото, които са 53. До недоволството им се стигна, след като преди седмица заведение в центъра на селото бе нападнато от роми, които искали да се присъединят на частно тържество.", "date": "2019.05.12", "title": "Жители на Кърнаре затвориха за кратко Подбалканския път за протест"}
{"url": "https://www.monitor.bg:443/bg/a/view/telegraf-syshto-pita-na-koj-e-porojanov-164940", "text": "На #Кой е Порожанов – попита „Дойче веле” в коментар за земеделския министър Румен Порожанов. Коментарът часове по-късно беше препечатан от ”Клуб Z”, принадлежащ на фармацевтичния олигарх Огнян Донев. \"Телеграф\" като обективна и независима медия също се присъединява към питането, тъй като то отговаря на главния въпрос – всъщност на кого е земеделският министър – на Иво Прокопиев, на Огнян Донев, на Сашо Дончев или на други олигарси със зависимости? Според намеците в коментара на „Дойче веле” Порожанов не е на премиера Борисов, но не става ясно на кого е в действителност. В кабинета „Борисов 1” знаем имената на министрите, лично инсталирани от разградския олигарх Иво Прокопиев – каолиновият акционер Трайчо Трайков и финансовият гений Симеон Дянков. Последният ни пробутваше постна пица, докато раздаваше бонуси на служителите във финансовото министерство. Сега триото  Прокопиев, Трайков и Дянков са подсъдими за аферата с „ЕВН България” с продажбата на държавния дял на дружеството за 20 млн. лв. Прокопиев лично се облагодетелства с 1,3 млн. лв. чрез посредническата му фирма „Булброкърс”. При втория кабинет на Борисов също се знаеше кой е министърът, контролиран от олигархията – провалилия се правосъден шеф Христо Иванов-Пинокио, който по-късно направи бутиковата партия „Да, България”, придобила обществена популярност като „Дай, България”. Тя се оказа инженерен ГМО проект на създателя на олигархията – Драгалевския лаборант Иван Костов. В кръга на задкулисието лъснаха и думите на Христо Иванов, че жената на Лозан Панов е Черния лебед. Той изрече сакралната фраза на полуконспиративната сбирка на задкулисието „АРГО”, проведена на 8 юли 2016 г. в събитийния център „Ерато”. И за да се пробута фалшива новина за депутата и наш издател Делян Пеевски, от „Дойче веле” цитират „Бивол”-а Атанас Чобанов, който заяви, че Порожанов е от квотата на Пеевски във властта. Всъщност прави са от „Дойче веле” в искането си за пълно разследване на аферата с къщите за гости. „Телеграф” също настоява да се разбере кой и как се е облажил с европейски средства по проекта от общо 1062 къщи за гости. За да е напълно ясно какви са корупционните схеми и кой ги подпомага. Да излязат имената на техните собственици и хората, които са се облагодетелствали. Само че „Дойче веле” като са казали „А”, трябва да кажат и „Я”. Очевидно че колегите от българската секция на уважаваната германска радио- и тв корпорация знаят истината, но я премълчават. Колеги, кажете си!", "date": "2019.05.12", "title": " „Телеграф“ също пита:  На #Кой е Порожанов? "}
{"url": "https://www.monitor.bg:443/bg/a/view/bezkompromisen-levski-razbi-morjacite-v-mach-s-6-gola-164939", "text": "„Левски“ победи „Черно море“ с 5:1 като домакин в двубой от 33-ия кръг на Първа лига и вече е на 4 точки зад втория ЦСКА три мача преди края. \"Моряците\" нямат успех на \"Герена\" вече 61 години (1:0 на 26 април 1958 г.) и този път бяха далеч от това да го постигнат. Срещата в София започна с опасност пред вратата на домакините, но Ндонгала стреля неточно с глава. „Левски“ показа убийствена ефективност в нападение в следващите седем минути, като Станислав Костов с глава и Паулиньо след центриране на Илия Юруков направиха 2:0 с първите два точни удара за \"сините\". Пет минути след това „Левски“ имаше претенции за дузпа след контакт между Пламен Димов и Станислав Иванов. \"Сините\" продължиха да поддържат 100% ефективност в нападение в мача и Мариани вкара за 3:0 в 31-ата минута при третия точен удар в мача след опит на Станислав Иванов да стреля към вратата. Вратарят на гостите Георги Китанов, станал баща в деня на мача, се намеси за първи път едва в 39-ата минута при удар на Станислав Костов. До края на полувремето и Тиам имаше възможност да вкара, но от няколко метра не уцели вратата. Секунди след подновяването на играта Станислав Костов получи от Паулиньо в наказателното поле и без проблем реализира за 4:0. В следващия половин час играта се поуспокои, а двамата треньори направиха всичките шест смени, като в игра се появиха Божинов, Райнов и Цветкович за „Левски“, и Василев, Русев и Родриго Силва за „Черно море“. „Левски“ стигна до пети гол в 82-ата минута, когато Станислав Иванов се разписа с глава, а няколко по-късно Дани Кики вкара почетно попадение за „Черно море“ след центриране на Мартин Минчев.", "date": "2019.05.12", "title": "Безкомпромисен „Левски“ разби „моряците“ в мач с 6 гола"}
{"url": "https://www.monitor.bg:443/bg/a/view/sinite-basketbolisti-oceljaha-v-samokov-i-stignaha-finala-164941", "text": "„Левски Лукойл“ е първият финалист в Националната баскетболна лига през този сезон. Баскетболистите на Константин Папазов записаха изключително драматична победа като гост на „Рилски спортист“ в Самоков с 84:77 и с общ резултат в серията 3-0 ще спорят за златните медали и през този сезон. Домакините имаха аванс от 16 точки в хода на мача, но силна последна четвърт донесе успеха на съперника им. „Рилски спортист“ направи 23 асистенции срещу 14 за опонента си, но шампионите доминираха в борбата в подкошието (48 срещу 32), като вкараха и 10 наказателни удара повече, пише bgbasket.com. В спор за титлата „Левски Лукойл“ ще се изправи срещу победителя от сблъсъка „Берое“ – „Балкан“, където резултатът е 2-1 в полза на тима от Стара Загора.", "date": "2019.05.12", "title": "„Сините“ баскетболисти оцеляха в Самоков и стигнаха финала"}
{"url": "https://www.monitor.bg:443/bg/a/view/zlaten-kupol-uvencha-bylgarskata-cherkva-sveti-georgi-v-odrin-164924", "text": "Българският храм \"Свети Георги\" в Одрин вече е с нов златен купол. Освещаването на черквата стана със съвместно служение на български и гръцки свещеници, съобщи БНР. Възстановяването на църквата е започнало преди  15 години през 2004 г. Инициатор е отец Филип Чакарък. Неговият внук Георги Чакарък, който учи богословие у нас, продължава продължи делото му и така се стига до успешния финал. \"Смятам, че ние днес имаме нужда от много духовност, от много вяра, за да продължим пътя към доброто, заяви посланикът ни в Турция Надежда Нейнски заяви. Тя подчерта, че църквата ще бъде стожер на православието в Одрин.", "date": "2019.05.12", "title": "Златен купол увенча българската черква \"Свети Георги\" в Одрин"}
{"url": "https://www.monitor.bg:443/bg/a/view/ne-hranete-mafijata-moshenicite-i-pesovete-164922", "text": "Песовете са в синхрон с мафията. Едните тормозят хората, за да им прибират парите, а другите просто разчистват или по-скоро разпръскват това, което опечалените са оставили, за да може същата тази мафия да си прибере парите. Това е тежкото положение в милата ни родина. Където сме се родили и където се предполага, че умираме. Поне повечето от нас. И ако имаме късмет, ни погребват на някое централно гробище с градски транспорт до него, а ако не - ни захвърлят в някое блато, до което само кметът подсигурява безплатни рейсчета за Задушница. И тук не можем да сочим с пръст виновника. Нито хората, които изкарват пари, след като разни роми бутнат паметници, а след това се намира удобна фирма, която да ги поправи, нито черноработниците, наречени гробари, които трябва да почистват, но по-скоро си създават работа, за да „имат работа“. Нито на песовете, които разнасят оставените за Бог да прости подавки. Може би и хората, които зариват гробовете с манджи, също нямат вина. Вината е някъде у всички ни. Тези, които се смятаме за опечалени. Тези, които даваме по няколко хиляди лева, за да издялат някакъв камък върху гниещото тяло на близките ни. И даже теглим кредит, за да не кажат хората, че не уважаваме покойника. Важното е камък да има. Важното е, да затрупаме с храна същия този камък, а още по-важно е, да напълним гушите на тези, които са го счупили, за да има пак къде да извършваме ритуалите си. И не за друго, а „за да не кажат хората“ нещо. Пустите му хора, които също ще загниват в същата тази земя. Родина или не. Модерно или не гробище. Частно или общинско. Парк или гьол. Всичко правим за хората. Но не за живите, а за тези, починалите. Защото приживе малко сме ги били позабравили и сега лекуваме душите си, когато захранваме гробищната мафия с ремонт на техните паметници. Защото приживе сме се посвенили да им дадем 100 лева да си купят лекарства или да си оправят някой борч, че да имат още някой ден спокоен. Живеем за умрелите, а те не се съживяват за живите. Живите забравяме, а умрелите помним. Както се казва, в деня на погребението ти всички ще разберат, че са те обичали. Да, но вече ще е късно. И мафията не е виновна. Тя е прозорлива. Тя знае това нещо. И го осребрябва доста успешно. Дали ще е мафия или ще са просто дребни мошеници и гробари. Те са по-далновидни от живите роднини, които живеят със самочувствието на хора, направили всичко за ближния си. Опечалени, поставянето на пластмасови кутийки, които после песовете ще разнасят из целия гробищен парк, не е почит към ближния. Почит е, когато си му подал ръка, докато е бил жив, дори да е имал нужда просто да си поговори с някого. Без да богохулстваме, разговорите до новоиздигнатия, ремонтиран или излъскан паметник с едно вече полуизчезнало тяло не са много резонни. Плътта няма да ви чуе. Или поне това, което е останало от нея. Живейте за живите и уважавайте паметта на мъртвите. Не хранете мафията, мошениците и песовете. Хранете живите души. Мъртвите вече нямат нужда.", "date": "2019.05.12", "title": "Не хранете мафията, мошениците и песовете "}
{"url": "https://www.monitor.bg:443/bg/a/view/britanec-i-germanka-naj-byrzi-v-sofija-164936", "text": "Британецът Дейвид Морган спечели второто издание на \"Кауфланд София полумаратон\". Той мина дистанцията от 21,1 км за 1.15:15 часа. Втори стана Методи Георгиев на 2:56 мин. зад него, а трети, на 6:56 мин. - Никола Овчарски. При жените победи Джина Пуршке (Гер) за 1.33:05 ч., изпреварила с 5:07 мин. Ела Джефърс (Вбр) и със 7:56 Джесика Муньос (Исп). На 10 км биха Иван Андреев с 37:55 мин. и Люси Йечелек (Вбр) с 49:00, а на 5 км - Максим Христов с 19:08 и Марина Николова с 22:34. В състезанието се пуснаха 1500 участници от всички възрасти, ученици от 130 училища, над 350 чужденци.", "date": "2019.05.12", "title": "Британец и германка най-бързи в София"}
{"url": "https://www.monitor.bg:443/bg/a/view/mitko-iliev-i-petyr-stojchev-specheliha-rali-bylgarija-164920", "text": "Димитър Илиев и Петър Стойчев с \"Шкода Фабия\" R5 спечелиха 50-ото юбилейно рали „България“. Те бяха по-бързи с 10,1 сек. от Мирослав Ангелов и Недялко Сивов със същия автомобил. Трети, на 2:07,6 мин. финишира румънският екипаж Дан Гъртофан – Тудор Мирца с пак с \"Шкода Фабия\". За Митко Илиев това беше трета победа в най-престижното българско рали, на което беше първи през 2007 и 2012 година. Направи го този път обаче с пълен дебютант в ролята на навигатор плувната легенда в открити и ледени води Петър Стойчев, който взе първа купа в автомобилните спортове. Битката за първото място беше решена във втория ден при двете скоростни отсечки \"Синдел\" по 15 км. Преди тях Илиев и Стойчев бяха втори, на минималната разлика от 1,8 сек. зад Ангелов и Сивов. При първото минаване 8-кратният шампион на България Илиев нанесе очаквано своя удар, като спечели с време 8:40,5 мин. Гъртафон завърши втори, а Ангелов - трети на 12,9 сек. Така победителите дръпнаха с 11,1 сек. на основните си конкуренти. При второто , валидно и за пауърстейдж, победата беше за Ангелов с 8:29,6 мин. и 5 точки, Гъртафон пак беше втори на 1,3 сек., а Илиев - трети с 8:33,8, с което авансът му се стопи до 6,9 сек. В късия, но атрактивен суперспециален етап във Варна пред очите на хиляди зрители Илиев и Стойчев сложиха ключовата точка с победата си за 3:30,3 мин. Само на 0,1 сек. остана Гъртофан, а Мирослав Ангелов финишира на 3,2 сек., с което загуби състезание за първи път от ралито в Сърбия, когато не завърши. През първия ден той спечели 7 от 11-те отсечки, а Илиев 2, като във втората имаха равно време. Всъщност Гъртафон и Мирца изместиха с отлично каране в последните скоростни отсечки от третото място Йордан Атанасов и Янаки Янакиев с \"Мицубиши Лансър Ево 9\". Българският екипаж очакваше подобен развой още от събота вечер. И причината е, че тяхната кола е над 10-годишна, а тази на румънците - далеч по-нова.", "date": "2019.05.12", "title": "Митко Илиев и Петър Стойчев спечелиха рали \"България\""}
{"url": "https://www.monitor.bg:443/bg/a/view/hamiltyn-napravi-treti-udar-za-sezona-164930", "text": "Петкратният световен шампион във Формула 1 Люис Хамилтън направи третия си удар за сезона, като спечели Гран при на Испания. Пилотът на \"Марцедес\" изпревари своя съотборник Валтери Ботас, който тръгна от полпозишън, още преди първия завой на пистата \"Каталуня\" и излезе начело. Себастиан Фетел с \"Ферари\" се опита да атакува финландеца, но не успя да излезе на втора позиция. Така Хамилтън остана начело до края на надпреварата и с новите 26 точки (една за най-бърза обиколка - 1:18,429 мин. в 54-ия тур) събра 111 и измести Ботас отново на второ място със 105 т. във временното класиране. Трети на \"Каталуня\" финишира Макс Верстапен с \"Ред Бул\", оставил зад себе си Фетел и другия пилот на \"Ферари\" - Шарл Льоклер. С това Верстапен влезе и в тройката на временното подреждане с 66 точки, Фетел с 64 е четвърти, а Льоклер с 57 - пети. Шестицата допълва Пиер Гасли с \"Ред Бул\", завършил също 6-и в Гран при на Испания. \"Ние творим история, спечелвайки дубъл за пети пореден път, възкликна Хамилтън след победата. - Аз се гордея, че съм част от това. Тази победа дължа на нашия отбор мечта. Сътрудниците по трасето и в базата свършиха огромна работа. Първите четири състезания бяха невероятно сложни, но днес ми се удаде да направя отличен старт. Аз контролирах състезанието и съм много радостен за целия ни екип.\" При конструкторите \"Мерцедес\" води с 217 точки, пред \"Ферари\" - 121 и \"Ред Бул\" - 87.", "date": "2019.05.12", "title": "Хамилтън направи трети удар за сезона"}
{"url": "https://www.monitor.bg:443/bg/a/view/nina-dobrev-njama-da-se-vyrne-za-vtori-sezon-na-komedijata-fam-164925", "text": "Fam – сериалът, който беляза първата роля на Нина Добрев в телевизионна комедия няма да се завърне в ефира на CBS за втори сезон. До това решение стигнаха от телевизията, броени седмици, след като бе излъчен и последният 13-и епизод. Въпреки че холивудската звезда с български корени агитира феновете си да подкрепят поредицата пред CBS, до подновяване на сериала така и не се стигна. Fam проследи пътя на двойката Клем (Добрев) и Ник (Тоун Бел) от техния годеж до сватбата им. Плановете им се объркват, когато в дома им пристига полусестрата на Клем – Шанън (Одеса Адлън), избягала от безотговорния им баща Фреди (Гари Кол). Да краде бейзболни билети от трупове и да прекратява бракове чрез телефонно обаждане са само част от абсурдните ситуации, в които попада детективът без особени умения в отглеждането на деца. Гари Кол се справя блестящо поверения си образ на баща-непукист. Именно той, предполага се, щеше да изиграе дори по-ключова роля при евентуален втори сезон на Fam, след като бе поканен от по-голямата си дъщеря Клем в семейния й дом. Въпреки добрите актьори, сериалът е залят под тежестта на морето от вече познати шеги, зад тази теза пък застават критиците. Fam има рейтинг 4,7/10 в сайта Rotten Tomatoes и 54/100 в Metacritic.", "date": "2019.05.12", "title": "Нина Добрев няма да се върне за втори сезон на комедията Fam"}
{"url": "https://www.monitor.bg:443/bg/a/view/desislava-georgieva-chetvyrta-v-plovdiv-164932", "text": "Десислава Георгиева постигна най-доброто българско класиране на Световната купа по гребане в Пловдив. Тя финишира на четвърто място във финал А на скиф при жените в последния ден на надпреварата. Нашата скифьорка даде време 8:22,26 минути по 2-километровата дистанция. Първа с 8:04,01 стана холандката Лиза Скеенард. Втора с 8:05,37 стана китайката Ян Жан, а трета с 8:08,45 завърши чехкинята Мирослава Топинкова Кнапкова. Легендата на гребането Екатерина Карстен (Блрс), двукратна олимпийска шампионка, финишира на последната, 6-а позиция с 8:36:45 мин. 20 дена преди да навърши 47 години. Нашата Мадлен Маркова пък спечели финал Б с време 8:01,040 мин. Вторият български участник в А финал - Кристиан Весилев на единичен скиф при мъжете, остана 6-и със 7:46,680 мин. Победител в тази дисциплина е олимпийският вицешампион от Рио 2016-а Дамир Мартин (Хър) със 7:26,900.", "date": "2019.05.12", "title": "Десислава Георгиева четвърта в Пловдив"}
{"url": "https://www.monitor.bg:443/bg/a/view/porojanov-propusnal-zaplatata-si-v-deklaracijata-164933", "text": "Несъответствието в декларацията ми за имущество и интереси за 2018 г. е в резултат на технически грешки, заяви пред тв „Канал 3“ министърът на земеделието, храните и горите Румен Порожанов. В петък КПКОНПИ съобщи, че проверката на декларацията му е показала несъответствия без да съобщи подробности. Порожанов обясни, че пропуснал да си напише заплатата от министерството, но като получил писмо от комисията „Антикорупция“ коригирал пропуска. Като техническа грешка той обясни и неправилното попълване на графата в декларацията, където се посочва дали да бъде публикувано името на жената му. „Аз съм семеен с брак, а това беше графа за фактическо съжителство. Подал съм заявление до КПКОНПИ да публикуват данните“, каза Порожанов. Той отрече синът му Антоан да е свързан по какъвто и да било начин с къщите за гости, каквато информация се появи преди седмица в публичното пространство.", "date": "2019.05.12", "title": "Порожанов пропуснал заплатата си в декларацията"}
{"url": "https://www.monitor.bg:443/bg/a/view/kenijski-triumf-na-maratona-vyv-varna-164934", "text": "Кенийски триумф при мъжете и при жените беляза маратона във Варна. В мъжкото бягане на 42,195 км първи стана Осеа Тюейс с резултат 2.16:34 часа, нов рекорд на трасето. с 2.17:20 ч. втори стана Хамиз Бакари (Мароко), а с 2.18:13 трети се нареди Жан Симукека от Руанда. От българите най-добре се представи Илия Куцаров, 10-и с 2.43,42 ч. При жените първа с 2:43,52 ч. победи Рут Матеба, изпреварила сънародничките си Каролин Чероно (2.47:58) и Джийн Мбого (2.50:13). В надпреварата участваха 83-ма мъже и 25 жени, а във всички дисциплини - 538 бегачи.", "date": "2019.05.12", "title": "Кенийски триумф на маратона във Варна"}
{"url": "https://www.monitor.bg:443/bg/a/view/prevratadjiite-ot-cherna-gora-svyrzani-s-otrovitelite-na-skripal-164923", "text": "Руските агенти, които бяха осъдени за подготовката на преврат в Черна гора през 2016 г. се оказаха тясно свързани с агентите на ГРУ, които според властите във Великобритания са участвали в отравянето на двойния агент Сергей Скрипал и дъщеря му в град Солсбъри. Това става ясно от разследванията на The Insider и Bellingcat по темата. Черна гора обвини двама граждани на Руската федерация - Едуард Шишмаков (Широков) и Владимир Попов (Моисеев) за финансиране на опита за преврат, както и за планиране и подстрекателство на убийството на бившия премиер на страната Мило Джуканович. Двамата бяха осъдени задочно съответно на 15 и 12 г. затвор. Първата и, разбира се, на пръв поглед непряка връзка бе фактът, че единият от превратаджиите - Попов (Моисеев), е съсед на активния участник в случая „Скрипал“ Александър Петров (Според The Insider и Bellingcat истинското му име е Мишкин). Освен това обаче агентите от Черна гора са свързани и с друг фигурант от разследванията – третия заподозрян по делото „Скрипал“ - Денис Сергеев (по паспорт Сергей Федотов), твърди The Insider. Същият този Сергеев/Федотов нееднократно се е появявал в медийното пространство покрай (той е бил в България по време на отравянето на оръжейния бизнесмен, както и във Великобритания по време на отравянето на Скрипал, и има паспорт, издаден от същото подразделение - 770001 в Москва, издало и документите на двамата основни заподозрени за отравянето на Скрипал – Анатоли Чепига и Александър Мишкин). Според The Insider Въпросният Сергеев е пътувал да Санкт Петербург заедно с човек, чиято кола е регистрирана на Хорошевско шосе №76 (там се намира щаб-квартирата на ГРУ). А интересното е, че право да кара този автомобил има още един човек и той е служителят на ГРУ Владимир Моисеев, осъден задочно в Черна гора. Сергеев е имал и друг спътник, чието име The Insider не назовава, но пък той няколко пъти е летял в един и същи самолет с Едуард Шишмаков – втория участник в подготовката на неосъществения преврат в Подгорица. Полковник Шишмаков, който е бил и военен аташе в посолството на Русия във Варшава, през 2014 година е бил изгонен от Полша за шпионаж. Въоръжен с нов паспорт и измислена с неособено много фантазия личност (Шишмаков се кръщава Широков) агентът на ГРУ отишъл в Сърбия, където отново се провалил, но вече във връзка с операцията в Черна гора. The Insider установява, че Широков е превеждал средства на един от заговорниците в Сърбия с помощта на Western Union, а в бланката случайно или не е посочил като адрес на изпращача адреса на щаб-квартирата на ГРУ - Хорошевско шосе №76, което не е направил нищо добро нито за себе си, нито за стоящата зад него служба. След като специалните служби отново го разкриват, той се появява в базата на Интерпол под фамилията Широков. И едва през февруари 2017 година специалният прокурор на Черна гора заявява, че истинската фамилия на Широков е Шишмаков, и че тази информация му е предоставена от полските власти. Сайтът Bellingcat пък сравнява номера на паспорта на полковник Шишмаков с номерата на паспортите на „Петров“ и „Боширов“ (първите двама, обвинени от британските разследващи за отравянето на Скрипал). Оказва се, че тези документи са от една и съща „партида“: номерът на паспорта на Петров е 654341297, а на Широков (654341323) и както личи по всичко са издадени от една и съща „специална организация“. Според Bellingcat въпросната паспортна служба, известна като УФМС 770-001, постоянно издава паспорти на офицери от ГРУ под прикритие, като заподозрените за отравянето в Солсбъри и подготовката на преврат в Черна гора. Освен това, отново според резултатите от разследване на Bellingcat, въпросната „специална служба“ издава и паспортите на частната военна компания „Вагнер“, за която е известно, че действа в няколко африкански страни (Судан, ЦАР и др.), Сирия и Украйна, а Москва упорито отрича да има каквото и да било общо с нея. Също така Bellingcat и други организации са установили, че УФМС 770-001 е паспортната служба, която се използва за издаването на руски паспорти на различни именити чужденци, получили руско гражданство, като френския актьор Жерар Депардийо например. Когато на 16 октомври 2016 година (ден преди парламентарните избори) премиерът на Черна гора Мило Джуканович заяви за предотвратения опит за държавен преврат, мнозина отначало не го приеха сериозно, защото твърде много приличаше на предизборен трик, още повече, че описанието на путча изглеждаше донякъде гротескно, пише The Insider. Според официалните данни две дузини заговорници от Черна гора и Сърбия, вероятно ръководени от чужбина, се опитали да купят оръжие, да попаднат в деня на изборите на територията на парламента, представяйки се за полицаи, като трябвало да организират провокация, инсценирайки нападение срещу събралите се там мирни демонстранти, и под този предлог да завземат парламента, и да арестуват, (а вероятно и да убият) премиер-министъра. Планът е бил след това властта да премине в ръцете на „Демократичния фронт“-антинатовска и проруска партия. Черногорските власти арестуват 20 човека и публикуват видео с иззетите боксове, бронежилетки, бодлива тел и други предмети (на видеото оръжието не е представено, но прокуратурата заяви, че е намерила 50 пушки и 50 пистолета, които ще бъдат представени в съда): Историята беше забелязана от световните медии на 24 октомври, когато Сърбия арестува трима руски граждани, у които, по данни на сръбската полиция, са били открити фалшиви полицейски униформи, 122 000 евро кеш и оборудване за зашифроване на телекомуникационна връзка. The Insider, позовавайки се на източници в българските гранични служби, твърди, че Попов е бил в България на 10 октомври 2016 година, няколко дни преди планирания преврат в Черна гора. А в черногорската преса с позоваване на източници от полицията, се твърди, че телефоните с шифрована връзка, ползвани от заговорниците са купени именно в България. След като Черна гора заяви за задържането на престъпната група, готвила преврата, информацията бе потвърдена и от тогавашния премиер и сегашен президент на Сърбия Александър Вучич, според когото задържаните са координирали действията си с чужденци. След това според в. „Комерсант“ в Белград е пристигнал секретарят на Съвета за сигурност на Русия Николай Патрушев. По време на това посещение на Патрушев в сръбската столица е било съобщено, че Сърбия е депортирала няколко руснаци във връзка с подготовка на акцията в Черна гора. Според източници на „Комерсант“ Патрушев е бил в Белград, за да урегулира този конфликт. По-късно британският в. „Гардиън“ пък съобщи, че Патрушев най-вероятно е поднесъл извинения на Сърбия за “недопустимата операция, която не е била санкционирана от Кремъл”. В пресслужбата на Съвета за сигурност на Русия за заявили, че Патрушев не се е извинявал пред никого, защото нямало за какво, пише Би Би Си. Само три дни след посещението на Патрушев в Сърбия, на 29 октомври, сръбската полиция откри в гората, в непосредствена близост до дома на семейство Вучич в белградския квартал Яийнци ръчен гранатомет, 4 ръчни гранати, 100 патрони за Калашников и още 20 патрона от различен калибър, пише The Insider. Арсеналът е открит в кола, скрита на 20 метра от пътя към дома на бащата на сръбския премиер, когото той често посещава, а засадата е била на място, където колата на премиера намалява скоростта до 10 км/ч. По-късно разследващите откриват още една кола, но този път в гараж в Нови Белград. В нея са открити автомати Heckler & Koch, амуниции, 200 г тротил, детонатор, прикрепен към мобилен телефон и пистолет. Службите за сигурност скриха премиера на сигурно място. След предотвратяването на покушението срещу Вучич министърът на външните работи на Сърбия Ивица Дачич в съобщението си за пресата заяви, че вероятно то е организирано от сили извън страната, които не са доволни от суверенния избор на сърбите „История доказа, че тези сили винаги могат да намерят някого в Сърбия да им свърши мръсната работа“. По-късно на прес-конференция Вучич отново потвърди версията за чуждестранната следа и отбеляза, че сръбските правоохранители неведнъж са получавали данни за възможни покушения, организирани от чужбина, въпреки че преди те не са намирали потвърждение. И Сърбия, и Черна гора отначало не отправиха обвинения срещу руските власти, защото допускаха, че престъпната група може би не действала от името на държавата, но тогава се появи информация, която не бе особено приятна за Москва. Единият от двамата руснаци, които Черна гора обяви за издирване чрез Интерпол, известен на следствието като Едуард Широков, е пресякъл границата с друг, официално издаден руски паспорт, но с друга фамилия (Шишмаков), при това съвсем доскоро Шишмаков е работил като военно аташе в руското посолство във Варшава. Всички събрани доказателства свидетелстват за това, че той е щатен сътрудник на ГРУ, макар че Русия отрече този факт и отказа да го предаде на Черна гора. Според бивш лидер на една друга балканска страна, запознат със ситуацията (той се съгласи да разговаря с авторите на това разследване, но пожела анонимност), премиер-министрите и на Черна гора, и на Сърбия получили уверенията на Патрушев, че замесените в тази история лица нямат никакво отношение към Русия, затова сведенията, че поне един от тях е свързан с ГРУ, дошли като гръм от ясно небе. От АФП коментираха, че има няколко неясни момента в обвинението. Според разследващите десетки сандъци с автомати и муниции са били хвърлени в езеро на съседна страна. Тя обаче не е била уточнена, нито е било посочено кога се е случило. Доставчикът - сърбин, който издал заговорниците, ги бил унищожил по този начин по искане на черногорското правосъдие. Прокуратурата се сблъска също с обрати в поведението на основния свидетел по обвинението - Александър Синджелич, който първоначално бе арестуван, но бързо бе освободен. Синджелич, който е издирван от хърватското правосъдие по отделен случай за убийство, бе приел да сътрудничи на прокуратурата и да свидетелства по обвинението. Но през март той обясни пред сръбската телевизия \"Хепи\", че не е имало \"план за насилие в Подгорица\", а \"единствено демонстрация\" на противници на НАТО. Съдът отказа да го изслуша отново, обяснявайки, че обратът в позицията му е бил изразен извън всякаква юридическа рамка.", "date": "2019.05.12", "title": "Превратаджиите от Черна гора свързани с отровителите на Скрипал"}
{"url": "https://www.monitor.bg:443/bg/a/view/deca-izrabotvat-knigi-na-muzejna-rabotilnica-v-kustendil-164907", "text": "Десетки деца се включат в станалата традиционна музейна работилница, която се организира от РИМ – Кюстендил. Този път тя е посветена на 24 май – Денят на българската просвета и славянската писменост. „На този ден честваме създаването на глаголицата от братята св. св. Кирил и Методий и спасяването на тяхното дело следствие на прозорливите действия на българския княз Борис I и неговите наследници царете Симеон и Петър. В детските ателиета се пресъздава работилница за производство на книги, т.нар. скрипторий. Върху специално подготвени материали с копия на оригинални ръкописни текстове децата упражняват калиграфия и рисуване на цветни заглавни букви (заглавки)“, обявиха уредниците от музея. В ателиетата децата изработват и букви от бяла глина с помощта на специални резци, шаблони с цел запознаване с принципите на работа при отпечатването на първите книги в света – с подвижни печатарски букви, изработени от втвърдена глина. За да разберат технологията на печатане, сами редят букви в думи и изречения върху матрица като използват съвременни самонареждащи се печати. „Чрез книжното учебно помагало „Букви и писменост“ децата научават за различни знаци, присъстващи върху находки от региона на Кюстендил отпреди седем хиляди години, вероятно използвани като символи за комуникация, учат се да разпознават буквите от глаголица, запознават се с една от старите ръкописни книги от пергамент, която е част от експонатите в археологическата зала на музея“, обявиха още експертите.", "date": "2019.05.12", "title": "Деца изработват книги на музейна работилница в Кюстендил"}
{"url": "https://www.monitor.bg:443/bg/a/view/selo-pochete-djakon-levski-164909", "text": "Скромна мраморна плоча с ликовете на Апостола на Свободата Васил Левски и поп Слави Неделчев поставиха недалеко от центъра на павелбанското село Долно Сахране местните жители, за да увековечат спомен отпреди 150 години, когато там е създаден таен революционен комитет за освобождението на България. Средствата за изработването й са били събирани в продължение на няколко месеца, коментира кметът Христо Калчев, тя е монтирана върху оградата на двора, където някога се е намирала църковната камбанария, сред дарителите били и далечни наследници на отец Стоян, наричан от турците Карапапаз ви заради буйния си нрав и носенето на пищови под расото дори когато служел в храма. Местните летописци разказват, че Васил Левски е идвал в Долно Сахране по покана на отеца през февруари 1869 г., а през май бил създаден и комитетът, предвождан от свещеника.  Отец Слави Неделчев почива на 77 годишна възраст през 1901 г., негово дело е възстановяването на опожарената през Руско-турската освободителна война черква и изграждането на читалище. Години след смъртта му костите били препогребани в черковния двор, там била сложена и плоча, която през десетилетията се затрила.", "date": "2019.05.12", "title": "Село почете дякон Левски"}
{"url": "https://www.monitor.bg:443/bg/a/view/weekly-digest-peevski-seven-days-of-oligarchs-of-the-world-unite-164915", "text": "“Oligarchs of the world, unite!” is the slogan under which the past seven days in Bulgaria went by. Indicted “businessmen” in the country and fugitive individuals holed up abroad rolled up their sleeves and got down to attacking their sworn enemy – lawmaker of the opposition party Movement for Rights and Freedoms and Telegraph Media publisher Delyan Peevski – seemingly trying to squeeze an entire five-year plan of fake news into a week. Some 30 years after the end of socialism, the spirit of the long-gone communism is still to be found in Bulgaria. Fueled by the products of the former State Security agency (nowadays oligarchs in the role of indicted businessmen), the socialist fervour of attacking one’s enemies with manipulations is even growing. We saw made up stories by the oligarchic NGO project Boets, which went from trying to contact Peevski to claiming that the lawmaker has gone missing and, finally, in keeping with the spirit of socialist propaganda, proclaiming that it was going to look for the MP in the Holy Synod ( ). If the story were not so patently absurd, we would probably be able to find a humorous side to it. The problem is that all of Boets’s nonsense was immediately copy-pasted by its fellow oligarchic projects in the media and so a huge news feed was generated online – about a lawmaker who apparently teleports himself from the country to Mars ( ). The truth is that the Supreme Administrative Court’s decision to reject a request filed by the NGO (whose representatives like to pose for photos with the fugitive banker Tsvetan Vassilev) brought the behind-the-scenes players to panic attacks ( ). Left with no legal arguments, the shadowy figures resorted to their favourite trick for pressuring the enemy – churning out fake news. Whether it is in Bulgaria or abroad does not matter, the important thing is for the number of anti-Peevski fabrications disseminated in the media to pile up ( ).  However, this week revealed something crucial – people no longer believe the oligarchs and their manipulations. The regular citizens are sick of being lied to and being used by the behind-the-scenes players, whose only goal is to serve their own agenda. And so, the people on Facebook rose up against the shameless lies ( ). Another week has passed; there are two more to go before the EP elections. It is obvious that the oligarchy is extremely concerned!  ", "date": "2019.05.12", "title": "WEEKLY DIGEST: Peevski: Seven days of “Oligarchs of the world, unite!”"}
{"url": "https://www.monitor.bg:443/bg/a/view/9000-vdignaha-nazdravica-s-hose-kareras-164918", "text": "Има хора, досегът до които е като полет в друг свят. Свят на музика, изпълваща душата с красота и изящество. На талант, даден от Бога, съвършен в своята брилянтна чистота и естествен финес. Хосе Карерас ни го напомни в съботната вечер, когато столичната Арена „Армеец“ се превърна в храм на един от най-великите оперни гласове на всички времена. Близо 9000 души напълниха залата, за да си кажат „сбогом“ с легендарния испански тенор. Концертът на Карерас бе единственият на Балканите в рамките на прощалното му световно турне, организирано от Арт Бг., а фактът, че избра именно София далеч не е случаен. Връзката на великия тенор с България датира от десетилетия, маркирани от приятелствата с Николай Гяуров и Гена Димитрова. Първото му качване на родна сцена е през 1980 г., когато е поканен на петдесетия юбилей на Гяуров. Оттогава насетне, за тези 39 години, се е връщал винаги с удоволствие, защото - както сам разказа пред „Монитор“ при кацането си у нас - А тя го демонстрира отново броени дни по-късно, докато аплодираше с хъс и нежелание да го пусне всяка негова ария. Той пък й благодари, като не само утоли глада на меломаните с божествения си глас, но й остави и наследник – българският тенор и негов ученик Росен Ненчев. И младото българско сопрано Илина Михайлова, която блесна с арии на Лехар и Гуно. На сцената заедно с него бе и племенникът му и ученик на Херберт фон Караян – диригентът Давид Хименес, под чиято палка оркестърът на Софийската опера и балет виртуозно редуваше арии на Верди и Пучини с други шедьоври на световната класика и италиански канцонети. Време, в което публиката имаше възможност да се наслади на почти дузина негови солови изпълнения, сред които любимата на испанския тенор италианска песен „Chitarra romana“, както и на дуети с Ненчев и Михайлова. На българския си ученик Карерас предостави възможността да блесне със соло на „O sole mio“ и брилянтно изпълнение на „Funiculi, Funicula“ в съпровод на детски хор, чиито изпълнители са били подбрани лично от родния тенор. Но ако с тях Ненчев изправи на крака публиката, то сърцето й грабна със следващото си изпълнение - „Моя страна, моя България“, завършена с признанието „Обичам ви“. Самият Карерас се сбогува с българските си почитатели с онзи неподражаем стил и финес, превърнал се в негова запазена марка. Неговият последен поклон към родните меломани бе „Наздравицата“ от „Травииата“, изпълнена заедно с двете български надежди на операта. Но те – меломаните, излязоха от залата с надеждата, че поклонът все пак няма да е последен за България и ще имат отново възможност да видят великия тенор на родна сцена.", "date": "2019.05.12", "title": "9000 вдигнаха „Наздравица“ с Хосе Карерас"}
{"url": "https://www.monitor.bg:443/bg/a/view/deca-podpaliha-zabavachka-postrada-pojarnikar-164919", "text": "Детска игра с огън станала причина за пожар в сграда на бивша детска градина. Седем момчета, подпалили сградата са установени. При гасенето пострада 38-годишен пожарникар. Сигнал за произшествието бил приет в 17:30 часа на 10 май. Към ул.“Дедеагач“ в Шумен е бил насочен противопожарен екип. След пристигане на място огнеборците заварили да горят складови помещения в близост до производствено предприятие. На помощ в гасенето на място пристигнали още три противопожарни екипа. В пламъците са унищожени бараки, палети и пдч плоскости. При погасяване на пламъците и разчистване е пострадал 38-годишен пожарникар. След преглед в МБАЛ- Шумен било установено, че е със счупен палец. Пожарът бил ликвидиран от 13 огнеборци с помощта на 55 тона вода.", "date": "2019.05.12", "title": "Деца подпалиха забавачка, пострада пожарникар"}
{"url": "https://www.monitor.bg:443/bg/a/view/sokolov-izvede-lube-do-peti-final-v-italija-164912", "text": "Цветан Соколов беше най-резултатният волейболист за \"Лубе\" в четвъртия финален мач за титлата на италианската Суперлига, спечелен с 3:0 (20, 21, 19) срещу шампиона \"Сър Сейфти\" (Перуджа). Българският диагонал заби 14 точки (1 ас, 1 блок) и записа 75% ефективност в атака в зала \"Еуросуоле Форум\" в Чивитанова. Робертланди Симон завърши с 11 (4 аса, 3 блока), Йоанди Леал добави 10 (2 аса), а Османи Хуанторена - 9. За тима на Перуджа отново най-добър беше Вилфредо Леон с 12 т. (1 ас, 1 блок), а Александър Атанасиевич има 11 (1 ас). С това резултатът стана 2-2 и титлата ще се реши в пети мач на 14 май в Перуджа. Друг български национал - Алекс Грозданов пък стана шампион на Белгия с тима на \"Грийнярд\" (Маасейк). Това стана след пълен обрат в петия мач срещу \"Кнак\" (Рьозеланд), спечелен от играчите на треньора Йоел Банкс като гости с 3:2(-22, -23, 16, 19, 13). С това тимът на Маасейк взе серията с 3-2 победи и взе своя 16-и трофей и четвърти поред в последните години. Грозданов игра много силно и завърши с 13 точки (1 ас, 3 блока, 60% в атака). С по 22 т. пък се отличиха Йолан Кокс (4 аса, 2 блока) и Йелте Маан (1 ас, 3 блока).", "date": "2019.05.12", "title": "Соколов изведе \"Лубе\" до пети финал в Италия"}
{"url": "https://www.monitor.bg:443/bg/a/view/cska-se-pokloni-na-fenovete-sled-derbito-s-ludogorec-164911", "text": "ЦСКА направи сериозен жест към феновете след дербито с „Лудогорец“. Двубоят завърши 0:0, което запази аванса на „орлите“ от 3 точки на върха в класирането. В грешник за домакините се превърна Али Соу, който изпусна дузпа, а след двубоя „червените“ пуснаха благодарствено съобщение на официалния сайт за подкрепата от 14-те хиляди фенове на стадиона. \"Армейци, благодарим ви, че препълнихте \"Армията\" и бяхте нашия 12-и играч във важния мач срещу “Лудогорец”. Вашата безрезервна подкрепа през всички 90 минути даде сили на играчите ни да надиграят безапелационно противника си. За съжаление късметът не беше с нас и не успяхме да спечелим тази битка. Но войната не е изгубена. Не спирайте да подкрепяте ЦСКА. До последен дъх и с цялото сърце! Защото заедно можем всичко!\", написаха от клуба. В лагера на ЦСКА не се отказват от битката за титлата, въпреки че шансовете намаляха. След двубоя халфовете Рубен Пинто и Кристиан Малинов бяха единодушни, че тимът ще се бори до последно и не е изключено да спечели титлата. „Виждате какви чудеса и обрати стават в Шампионската лига, докато имаме шанс, ще се борим“, заявиха двамата. Ръководството на „Лудогорец“ пък обяви, че ще пусне жалба срещу съдийството на Георги Кабаков. „Орлите“ претендират, че аршинът му на отсъждане на дузпи не е бил еднакъв и е трябвало да има наказателен удар и в полза на гостите. „Този сезон ние сами си направихме живота сложен, трябваше отдавна да сме отворили шампанското. Интрига за титлата има заради отстъплението на „Лудогорец“, а не защото конкурентите ни са по-силни“, сподели изпълнителният директор на разградчани Ангел Петричев.", "date": "2019.05.12", "title": "ЦСКА се поклони на феновете след дербито с „Лудогорец“"}
{"url": "https://www.monitor.bg:443/bg/a/view/prodadoha-16-000-bileta-za-finala-na-kupata-na-bylgarija-164908", "text": "Малко повече от 16 000 са закупените билети за финалния мач на турнира за Купата на България между “Ботев” (Пловдив) и “Локомотив” (Пловдив), който ще се играе на 15 май от 19.00 часа, обявиха организаторите от Професионалната футболна лига. В понеделник и вторник от 11 до 19 часа ще работи и касата пред стадион \"Васил Левски\" /ул. \"Гурко\"/, както и цялата система на Eventim в страната. “Напомняме на привържениците на футбола, че двубоят бе обявен за рисков, което означава, че в деня на мача няма да се провадават билети на касите на Националния стадион. Надяваме се, че всички желаещи да посетят финала ще се възползват навреме от създадена организация за разпространение на билети. БПФЛ изказва своята благодарност за голямата съпричастност към организацията на двубоя на ръководствата на “Ботев” (Пловдив) и “Локомотив” (Пловдив), Община Пловдив и Областната управа на града, СДВР и ОДМВР - Пловдив. Призоваваме привържениците на отборите към толерантно поведение в деня на мача и по време на самия финал”, информираха от Профилигата.", "date": "2019.05.12", "title": "Продадоха 16 000 билета за финала на Купата на България"}
{"url": "https://www.monitor.bg:443/bg/a/view/cheferin-ne-se-otkazva-ot-grandiozna-reforma-v-shampionskata-liga-164917", "text": "Президентът на УЕФА Александър Чеферин не се е отказал от идеята си за преформатиране на Шампионската лига, въпреки големия негативен отзвук, който получи предложението му. Чиновниците в УЕФА обмислят промяна в турнира, при която 24 тима от 32-та участващи ще имат запазено място в турнира, независимо от позицията, на която финишират в местното първенство. По тази причина много от федерациите, най-вече испанската, официално изразиха несъгласието си с предложението, тъй като смятат, че то ще доведе до маргинализиране на местните първенства. \"Ние имаме най-доброто състезание в света и засега не знаем дали то ще бъде променяно и ако да, как, каза Чеферин пред \"Асошиейтед Прес\". - Тези, които всекидневно критикуват, е по-добре да погледнат собствените си първенства и да започнат да се грижат за футбола в страните си. Не мисля, че там всичко е идеално и няма нищо за критикуване. Наскоро се съгласихме да продължим с настоящия формат на турнирите и за цикъла от 2021 до 2024 година, така че поне дотогава няма да има никакви промени. УЕФА е много динамична организация и винаги трябва да търси начини, чрез които да подобри турнирите си. Винаги мислим за това. Това, че си най-добър в нещо, не е причина да спреш да ставаш още по-добър\", допълни словенският бос на евроцентралата.", "date": "2019.05.12", "title": "Чеферин не се отказва от грандиозна реформа в Шампионската лига"}
{"url": "https://www.monitor.bg:443/bg/a/view/vida-pironkova-poveri-gylybo-na-pamela-kalojanova-video-164913", "text": "Две години, след като песента „Гълъбо“ направи премиерата си в изпълнение на Миро, авторката Вида Пиронкова вдъхна нов живот на творбата си. С вокалите в лиричната песен този път се захваща Памела Калоянова, позната на редовия зрител от риалити формата X Factor. Това не е първа колаборация на младата певица с Пиронкова. В началото на годината двете представиха песента „Как се ражда любов“, която композиторката сама подарила на Калоянова, след като чула за нея от общ приятел, също музикант. Припомняме, че миналото лято Пиронкова официално забрани на Миро да изпълнява песента й „Гълъбо“. Според нотариалната покана, изпратена от нея до певеца, изрично се посочва, че той не може да използва парчето под каквато и да е форма и начин. те мрежи. „От днес нататък за всяко едно изпълнение на мое произведение и най-вече на песента \"Гълъбо\", моля да се обръщате лично и единствено към мен!“, написа тогава Пиронкова. Според непотвърдена информация, лична свада е в основата на спора между композиторката и Миро.", "date": "2019.05.12", "title": "Вида Пиронкова повери „Гълъбо“ на Памела Калоянова (ВИДЕО)"}
{"url": "https://www.monitor.bg:443/bg/a/view/kochyt-djeki-grabna-1000-lv-nagrada-164900", "text": "Кочът Джеки спечели 1000 лева за стоя стопанин на осмия Национален събор на овцевъдите в България, който се провежда край Петропавловския манастир край В. Търново. Със своите 151 кг. расовото животно спечели организираното за първи път на събора състезание за най-тежък коч. Надпреварата се оказа много оспорвана, а претенденти за призовото място бяха 17 мъжки животни от различни породи. Седем здрави мъже с големи усилия качиха Джеки на кантара, който безпристрастно отчете рекордното тегло. Кочът е от породата Черноглава плевенска и е гордостта на стопанина си Красимир Митков.  Второ в надпреварата със 147 кг. тегло бе класирано животно от същата порода, а най-лекият коч в състезанието се оказа „само ” 95,5 кг. 27 мъже, жени и деца пък се включиха в състезанието по ръчно доене на овце. Най-сръчен  се оказа Бойко Георгиев от Нови пазар издоил  1,200 л за 47 секунди, а на второ място се класира сестра му Василена. Най-малкият участник показал умения в ръчното доене бе 7-годишната Габриела Дончева.  За 15,34 минути, руното на овце от порода Синтетична Популация Българска Млечна свали Бойчо Бойчев от Котел в петъчната ръчна стрижба с овчарска ножица. Втори се класира Фефзи Мехмедов от с. Орловец, а трети - Катин Георгиев от Нови пазар. В същото състезания в събота първи се класира Станислав Вайсилов от Ихтиман, втори – Благой Денков от Калугерово, а останалият трети Иво Василев смени три ножици по време на стрижбата. Победителите във фермерските състезания, освен аплодисментите на стотиците зрители, получиха и парични награди 300 лева за първо място, 200 лева за второ място и 100 лева за трето място.        Националният събор на овцевъдите продължава край Петропавловския манастир и днес с изложение и аукцион на чистопородни овце и кози, изложение на селскостопанска техника и оборудване, фермерски пазар, фолклорен конкурс „Заблеяло ми агънце“, изложение на занаяти, кулинарни атракции, музейни  експозиции, спектакъл на Прабългарска школа „Бага-Тур“ и народни веселби. По традиция ще бъде сготвен и гергьовски курбан, като тази година негов майстор ще е фермерът-овцевъд Димитър Вършилов от с.Брестник.         Съборът се организира от Национална овцевъдна и козевъдна асоциация (НОКА), със съдействието на Министерството на земеделието, храните и  горите на Република България и подкрепата на общините Велико Търново, Лясковец и Горна Оряховица.    ", "date": "2019.05.12", "title": "Кочът Джеки грабна 1000 лв. награда"}
{"url": "https://www.monitor.bg:443/bg/a/view/ubiti-i-izhvyrleni-kucheta-v-jazovir-drenov-dol-shokiraha-kustendilci-164901", "text": "Неизвестни засега извършители убиха и изхвърлиха кучета в язовир „Дренов дол“ край Кюстендил. На потресаваща гледка се натъкна природозащитникът Севделин Атанасов, който рано сутрин отишъл с внуците си до язовира. „По тялото на едното от животните имаше кръв. Предполагам, че са убити, след като са станали ненужни за някой. $Мисля, че кучетата са ловджийски, като по тях имаше следи от огнестрелни рани. Надявам се да бъдат взети спешни мерки от страна на институциите, телата на животните да бъдат извадени от водата, за да не пламне някоя зараза. Представете си какъв ужас изпитаха внуците ми, които са на по 4 и 5 годинки“, коментира още Атанасов. Веднага след това той подаде сигнал за случая на тел.112, откъдето го увериха, че ще бъде изпратен екип от полицейски служители за предприемане на съответните действия. Това е поредната проява на жестокост към животни в региона. Само преди по-малко от месец кюстендилец преби до смърт домашното си куче, а след което го захвърли в храстите.", "date": "2019.05.12", "title": "Убити и изхвърлени кучета в язовир „Дренов дол“ шокираха кюстендилци"}
{"url": "https://www.monitor.bg:443/bg/a/view/vriviha-zybolekarski-kabinet-na-makedonci-v-sandansko-selo-164902", "text": "Мощна експлозия събуди тази нощ санданското село Ново Делчево. „Около 03:00 часа се чу силен гръм, аз веднага дойдох на площада пред кметството и видях, че зъболекарския кабинет на семейство Начевски буквално е изтърбушено\", разказа пред журналисти кметът на селото Валентин Апостолов. \"Пред кметството всичко беше осеяно със стъкла, вратите бяха изхвъллени навън, огънят стигаше чак до покрива. Щетите на стоматолозите са огромни, вътре всичко е изгоряло. Обадих се на семейството и те дойдоха веднага от Сандански до селото. Оборудването им за около 20 000 лева е тотално унищожено”,  допълни кметът. Той веднага се е обадил на тел. 112 и екип пожарникари от Сандански са пристигнали за броени минути. Огънят бързо е бил загасен, но от зъболекарския кабинет не е останало нищо здраво. През целия ден следователи извършват оглед на опустошения кабинет. Те работят по две основни версии – умишлен палеж с хвърлена запалителна течност и повреда в елинсталацията, която е предизвикала запалване на кабелите и оттам пожар в цялото помещение. Възможно е взрив да се предизвика и по втората версия, защото може да е имало газова бутилка в кабинета. Разследващите са по-склонни да вярват, че взрива и пожара е предизвикан умишлено. На същото мнение е и кметът Валентин Апостолов. Пожарникарите също са склонни да вярват, че пожарът е предизвикан умишлено. От около 5 години семейство Начевски от град Радовиш, Северна Македония са наели стая в сградата на кметството и са го оборудвали със съвременна стоматологична апаратура. Жената Весна е стоматолог, а съпругът й е зъботехник. Те идвали в Ново Делчево всеки петък до неделя и работили до късно вечерта. Нощували в Сандански: „В събота обслужваха пациенти до 22:30 часа.  Много свестни и услужливи хора са“, каза местен жител, който още цъкаше с език наблюдавайки пораженията. Според местните жители твърде вероятно е пожарът да е организиран умишлено от конкуренция, защото стоматолозите от Радовиш работят много качествено и взимат много по-евтино от българските им колеги.", "date": "2019.05.12", "title": "Вривиха зъболекарски кабинет на македонци в санданско село"}
{"url": "https://www.monitor.bg:443/bg/a/view/myj-ubi-jena-si-syseda-si-i-se-grymna-164899", "text": "64-мъж от сливенското село Трапоклово гърмя хладнокръвно приятелката си и съседа си, след което сложи край на живота си със законно притежавана си ловна пушка. Трагедията се разиграла в ранния предиобед на 12 май, първите изстрели прозвучали пред смаяните очи на посетители в крайпътно заведение на петолъчката, където работела като сервитьорка жената, с която живеел на семейни начала - вдовицата Радост Куртева. Видимо неадекватно изглеждащият Петър Маринов изпразнил двете дула на пушката си ИЖ в главата и гърдите й, след което напуснал заведението, метнал се на колата си и отпрашил към Трапоклово. Там по идентичен начин застрелял гърмял и по съседа си Любен Димов и минути по-късно се самоубил със същото оръжие. Това станало, след като подпрял пушката на земята и произвел изстрел в гърдите си. Според съдебните медици, починал на място.  От сливенската окръжна прокуратура уточниха, че направилият два опита за убийство и накрая самоубил се 64-годишен Петър Маринов е отправял заплахи седмица по-рано към полвоинката си – 44-годишната Радост. Това станало на 6 май. Самата Радост се оплакала на тел. 112 от дома си в Стралджа.  При посещението на полицейските служители Маринов вече бил изчезнал, а самата Радост отказала да подаде писмена жалба, уточни директора на Областната дирекция на МВР в Сливен ст. комисар Величков.  Първият сигнал за стрелба в заведение на територията на пътен възел „Петолъчката“ бил подаден към 9,40 часа в неделя на тел. 112. Според свидетелски показания и записи от видеокамерите Маринов е нахлул в заведението, приближил се е до Радост и стрелял два пъти в нея с ловната си надцевка ИЖ. Сноповете съчми 9 калибър са попаднали в гътрдите и лиците й. След стрелбата мъжът се качил в личния си автомобил и се завърнал в Трапоклово. Там той нахлул в дома на 58-годишния си съсед Любен Димов, с когото били във влошени отношения от доста време. Причината била съседски спор за животни.  На този етап разследващите не смятат, че дватата опита за убийство са били плод на ревност. Нямало данни между Радост и Любен да е имало някаква връзка.  Той е вдовец и тя е вдовица. Петър имал двама сина от предишен брак, а Радост дъщеря от друг мъж, при която си е живеела в Стралджа.  Според данните от МВР Маринов не е криминално проявен, а срещу него нямало подавани други сигнали за опити за насилие или убийство. До късно вечерта все още нямаше данни за състоянието на жертвите му, освен това, че техният живот е сериозно застрашен.", "date": "2019.05.12", "title": " Мъж гръмна приятелката си, комшията, а след това се самоуби (ОБНОВЕНА)"}
{"url": "https://www.monitor.bg:443/bg/a/view/pravjat-holandski-rimejk-na-tova-sme-nie-164836", "text": "„Това сме ние“ - сериалът, който влезе светкавично в сърцата, както на зрителите, така и на критиците, постигна поредния си успех. След като през последните три години си заслужи три награди „Еми“ и един „Златен глобус“, историята на семейство Пиърсън ще получи и холандска адаптация. С обработката на сценария по начин, подходящ за местната аудитория, се захваща дъщерната фирма на Endemol Shine - NL Film. Историята ще се фокусира върху двойката Ана и Йохан и – предполага се – техните деца в бъдеще – Катя, Каспър и Едгар. Сериалът ще бъде режисиран от Марк де Кло и ще се излъчва по холандската телевизия KRO-NCRV. Има брилянтно универсално послание\", коментира Кая Волфърс, артистичният директор на NL Film.", "date": "2019.05.12", "title": " Правят холандски римейк на “Това сме ние“"}
{"url": "https://www.monitor.bg:443/bg/a/view/mladi-avtori-razmishljavat-za-milosyrdieto-kato-dobrodetel-na-syrceto-164898", "text": "В навечерието на християнския празник Св. св. Кирил и Методий и по случай Деня на библиотекаря – професионалния празник на библиотечните работници, за пореден път бяха връчени наградите на победителите в Националния младежки литературен конкурс за написване на есе „Спас Зафиров 2019“, организиран от библиотеката при Народно читалище „Развитие - 1873” в град Пещера. Статуетката „Пегас“ и отличието за първо място в конкурса бяха присъдени на Георги Йозов, 18 години, 12-и клас, от ПГХВТ – Пещера. Втора награда спечели Деспина Симеонова, 16 години, 9-и клас, от Обединено училище „Любен Каравелов“, Пещера. На трето място бе класирана Анна Янакопулу, 17 години, 10-и клас, от град Смолян. Тази година темата върху, която разсъждаваха младите автори от 8-и до 12-и клас беше „Милосърдието като добродетел на сърцето”. В конкурса се включиха и ученици, които получават своето средно образование в чужбина. Всички участници показаха много добра езикова култура, познаване на спецификата на жанра, богата обща осведоменост. В своите писмени работи те са разсъждавали върху тъжната действителност, която може да бъде победена от добра кауза, и са предложили своите отговори на въпроси като „Демоде ли е да си милосърден?”, „Милосърдието цел ли е, или средство?”, „Църковният храм и църковният клир учат ли ни на милосърдие?”, „Къде започва и къде свършва милосърдието” и т.н. „С добродетел като милосърдието в сърцето всички ние ще пребъдем, за да ни има и след нас дори”, заключават в своите разсъждения младите хора.  ", "date": "2019.05.12", "title": "Млади автори размишляват за милосърдието като добродетел на сърцето"}
{"url": "https://www.monitor.bg:443/bg/a/view/bylgarska-balerina-sponsorira-teatyr-vyv-florida-164904", "text": "Бизнесменът Нейтън Колиър и съпругата му Ани Колиър – бивша професионална балерина от България, са предложили 10-годишна благотворителна програма за набиране на средства за подпомагане на бъдещото развитие на 46-годишния професионален театър „Хиподром“ в Гейнсвил, щата Флорида, и неговите многобройни образователни и обществени програми. „Театър „Хиподром“ е културно бижу и невероятен актив за града. Осигуряването на дългосрочната му жизнеспособност е важно за нашето артистично бъдеще“, изтъква Нейтън Колиър пред местното издание Villages-news.com. Кампанията, наречена „Предизвикателството на Колиър“, предвижда семейството да допълва всички събрани дарения, докато бъде достигната сумата от 100 000 долара годишно – за всяка от годините в рамките на следващото десетилетие. Даренията ще се ползват за актьорски заплати, авторски възнаграждения, образователни програми и др. и ще се натрупват във фонд, който ще спомогне за стабилното бъдеще на театъра. „Нашето общество истински цени изкуствата и тяхното влияние върху качеството на живот в региона. Ние имаме дълга традиция в подпомагането на каузи, които си струват, както правят Нейтън и Ани в момента. Знаем, че Гейнсвил ще последва техния пример и не можем да не сме благодарни и развълнувани“, споделя артистичният директор на театър „Хиподром“ Стефани Линдж.  ", "date": "2019.05.12", "title": "Българска балерина спонсорира театър във Флорида"}
{"url": "https://www.monitor.bg:443/bg/a/view/kojna-ruseva-strelja-navisoko-v-duet-s-miro-video-164903", "text": "Да танцува танго насред кафене в търсене на любовта – така виждаме актрисата Койна Русева във видеоклипа към първия й музикален проект. Песента „Нависоко“, в която звездата от „Морска сол“ и „Скъпи наследници“ партнира на поп идола Миро, направи премиерата си през уикенда, като вече трупа позитиви. „Страхотно удоволствие са тази песен и клип! Прекрасно е! Благодаря за цялостното усещане!\" и „Най-после оригинален и смислен текст, и уникална музика, браво!\" са само част от коментарите на доволните меломани по адрес на \"Нависоко\". Пред \"Монитор\" Русева призна, че се е влюбила в текста и мелодията, изпратени й от авторката Биляна Чокоева-Ангелова, още от първото слушане. Поканата да се включи в проекта тя получила от Игор Марковски, който е продуцент на \"Нависоко\", и изобщо не се колебала дали да се съгласи. обясни актрисата с намигване. Песента дала повод на Койна да се запознае с Миро, от когото винаги се е възхищавала, и останала очарована от съвместната им работа. Изпълнителят на \"Печат от моята душа\" има малка, но важна роля в любовния минифилм, съпътстващ дуета. Автори на клипа са Васил Стефанов и Стефка Николова.", "date": "2019.05.12", "title": "Койна Русева стреля „Нависоко“ в дует с Миро (ВИДЕО)"}
{"url": "https://www.monitor.bg:443/bg/a/view/grupa-ekzitus-predstavi-vtori-singyl-ot-bydeshtija-si-album-164905", "text": "„Екзитус“ представиха текст видео на новата си песен \"Черно\" – втори сингъл от предстоящия албум на групата. Това е рок парче със запомнящ се риф и ироничен секси текст. \"Песента е съвсем нова. Още първия път, когато я засвирихме на живо, тя се хареса на публиката. На няколко концерта искаха да я свирим втори път. Това, разбира се, ни доведе до решението \"Черно\" да е новият сингъл на бандата\", коментира авторът на песента Андро Стубел. Групата продължава с традицията да прави лирик видеа на песните, тъй като текстовете са важен елемент от общуването с феновете. \"Продължаваме да пеем на български език. Така надграждаме постигнатото от големите български групи от близкото минало\", смята вокалистът на „Екзитус“ Пламен Кирков. \"Черно\" може да бъде чута и купена във всички основни дигитални платформи, а видеото е достъпно в YouTube канала на групата. Може да видите песента на следния линк: http://bit.ly/2H6r1xo      ", "date": "2019.05.12", "title": "Група „Екзитус“ представи втори сингъл от бъдещия си албум"}
{"url": "https://www.monitor.bg:443/bg/a/view/avokadoto-potiska-apetita-i-svalja-insulina-164891", "text": "Американски учени установиха, че авокадото засища значително и потиска глада, съобщи Медикъл дейли. Хората с наднормено тегло и затлъстяване могат да го използват като полезна алтернатива на рафинираните въглехидрати. \"От години мазнините се сочат като главна причина за затлъстяването, но сега въглехидратите привлякоха вниманието заради ролята им в регулирането на апетита и контролиране на теглото\" - каза Брит Бъртън-Фриман от центъра за изследване на храненето в Технологичния институт на Илинойс.  Авокадото помага за сваляне на инсулина и намалява колебанията на кръвната захар. Така ограничава риска от диабет и сърдечносъдови болести. Полезните мазнини и фибри в него допринасят за чувството на задоволство.  Учените са работили с 31 доброволци с наднормено тегло или затлъстяване. ", "date": "2019.05.12", "title": "Авокадото потиска апетита и сваля инсулина"}
{"url": "https://www.monitor.bg:443/bg/a/view/pechatat-3d-kyshti-za-bedni-semejstva-164890", "text": "Благородна кауза, за предоставянето на жилища за нуждаещите се, посредством модерни технологии за строителство се приближава до реалността, след като вече съществува проект за първото в света 3D-отпечатано село. Това е съвместна инициатива между нестопанската организация New Story, дизайнерската фирма Fuseproject на Ив Бехар (Yves Béhar) и компанията за строителни технологии Icon, която има за цел да предостави жилищни решения за бездомните. На провелият се миналата година фестивала SXSW в Тексас, екипът представи как тази визия може да се реализира в пълен мащаб, демонстрирайки концептуалния модел на жилище от 32 кв. м. За доказване на концепцията е използван нареченият Vulcan, 3D принтер на Icon, който изгражда стените на дома, след което хора поставят прозорците, покрива и други довършителни работи. Изграждането е отнело 48 часа и е струвало $ 10.000. Екипът вече довършва първия си проект за село в Латинска Америка, което ще предостави жилища за бедни семейства. Дизайнът на селото е разработен съвместно с местните фермери, които ще го обитават, активно участващи в процеса чрез срещи на място с дизайнерите, които да включат техните навици, нужди и култура в новия им дом. Домовете включват открита кухня и големи открити пространства за градина и отглеждане на пилета. Също така, къщите са съобразени с местния тропически климат, където валежите могат да бъдат много силни, разполагайки с навеси отпред и отзад, докато отвори под покривната конструкция осигуряват по-добра вентилация. Интериорът ще включва вградени кухненски и санитарни плотове, места за сядане и рафтове, като стените ще бъдат извити за лесно почистване.   Очаква се отпечатването на евтините домове да започне през следващите месеци.  ", "date": "2019.05.12", "title": "Печатат 3D къщи за бедни семейства"}
{"url": "https://www.monitor.bg:443/bg/a/view/prof-asen-baltov-njama-druga-dyrjava-s-tolkova-lesen-dostyp-do-lekar-specialist-164889", "text": "Тази година е достигнат праг на насищане, в болничната помощ са отпуснати толкова средства, че вероятно няма да се изпълнят лимитите. Това каза директорът на болница \"Пирогов\" проф. д-р Асен Балтов в студиото на БНТ. По думите на проф. Балтов, оттук-нататък важно е качеството на лечение. Има прекалено много болници в България - 400, в Германия се затварят 100 болници, които не са ефективни. Болниците трябва да бъдат преразпределени, каза проф. Балтов. Няма българин, който да не е получил достъп до много добър специалист в рамките на 24 часа, това е невъзможно в друга европейска държава, допълни още той. Специалисти от \"Пирогов\" продължават да обикалят градове в страната, за 7 години са прегледани над 10 500 деца. Проф. Балтов сподели идеята да се направи мрежа от болници, обединени от телемедицина, а лекари от \"Пирогов\" да дават консултации на специалисти в страната.", "date": "2019.05.12", "title": "Проф. Асен Балтов: Няма друга държава с толкова бърз достъп до лекар-специалист"}
{"url": "https://www.monitor.bg:443/bg/a/view/samolet-kacna-avarijno-po-korem-v-mianmar-164895", "text": "Пътнически самолет кацна по корем в Мианмар. Успешното приземяване на машината с 89 души на борда е благодарение на пилотът, който без преден колесник е успял да спаси пътниците, съобщава Reuters. На борда е имало 89 души, като местни медии съобщават, че няма пострадали. Полетът бил на националните авиолинии на азиатската държава. Самолетът излетял от Янгон за Мандалей и когато пристигнал се оказало, че предният колесник на машината не може да се отвори. Самолетът прелетял няколко пъти пред контролната кула за визуален оглед от земята и накрая пилотът решил да приземи машината по корем. \r\n От авиокомпанията казаха, че пилотът е изхвърлил горивото преди аварийното кацане и е следвал всички процедури за безопасност.", "date": "2019.05.12", "title": "Самолет кацна аварийно по корем в Мианмар"}
{"url": "https://www.monitor.bg:443/bg/a/view/kandidaturata-kojato-nakara-oligarhijata-da-se-trese-ot-strah-164888", "text": "Олигарсите у нас изсипват фейк след фейк разтресени от страх и предизборно опиянение. Като същински трол в мрежата се прояви един от дежурните коментатори Иван Бедров, който оглавявайки БГ секцията на иначе авторитеното радио \"Свободна Европа\" приюти бивши кадри на подсъдимите олигарси Иво Прокопиев и Огнян Донев. Бедров използва българската секция на радио „Свободна Европа“, за да сипе фалшиви новини привиждайки му се разни фантоми. А истината е съвсем друга, на подсъдимите олигарси и укриващият се от правосъдието банкер беглец Цветан Василев, който открадна между 5-6 млрд. лева от вложителите в КТБ, никак не им отърва, че депутатът от опозиционната ДПС и издател на \"Телеграф медиа\" Делян Пеевски е част от листата на движението за евровота в края на месеца. Страхуват се, защото знаят, че народният представител от години печели всички избори, на които се яви. Хората го познават, знаят, че държи на думата си, виждат, че се бори с олигархичните сенки у нас - спира им далаверите със законодателни инициативи, а медиите му разкриваме всички афери на подсъдимите босове. Затова вече втора седмица са активирали всичките си пионки и всячески се опитват да пресекат пътя на Пеевски към Брюксел. Вече до толкова изкукуригаха, че дори от медията на разградския олигарх пускат и манипулативни анкети с безумни питания далеч от фактите и реалността. Фабриката за фалшиви новини бълва всекидневно медийни манипулации по адрес на Пеевски, впрегнаха здраво куклата си на конци в Темида Лозан Панов, а ударно в активните мероприятия се включи личното НПО на БГ Мадоф „Боец“. Целта им, както винаги е лобизъм в полза на задкулисието и запазване на така удобното им статукво.", "date": "2019.05.12", "title": "Кандидатурата, която накара олигархията да се тресе от страх"}
{"url": "https://www.monitor.bg:443/bg/a/view/kim-kardashijan-posreshtna-chetvyrtoto-si-dete-164897", "text": "Риалити звездата Ким Кардашиян посрещна у дома четвъртото си дете заедно със съпруга си – рапъра Кание Уест. коментира по адрес на новороденото чаровната брюнетка. Въпреки че наруши мълчанието си по приветстването на момченцето, Ким все още пази в тайна неговото име. „Попринцип чакаме бебето да се роди и да видим как изглежда, за да преценим кое име му отива. Свикнала съм да чакам три.четири дни и тогава да усетя името на децата“, разкри неотдавна гордата майка. Това е четвърто дете за звездното семейство и второ такова, родено от сурогатна майка. Седмица преди да прегърне наследника си, Кардашиян организира и бебешко парти, напълно в унисон, оказа се, на неговия характер. В акцент на тържеството бе поставена медитацията.", "date": "2019.05.12", "title": "Ким Кардашиян посрещна четвъртото си дете"}
{"url": "https://www.monitor.bg:443/bg/a/view/ueb-serialyt-viral-zavladjava-mrejata-ot-13-maj-164833", "text": "Уеб сериалът Viral ще ни покаже една история за бляскав живот, пари, слава и стотици хиляди последователи в социалните мрежи. Достатъчно ли е това, за да си щастлив? Отговор на този въпрос ще ни дадат куп популярни лица на 13 май, когато стартира поредицата с нотки на трилър. Една от главните роли е поверена на поп-фолк звездата Галин. „Беше ми много приятно по време на снимките, и не ми беше трудно да вляза в този образ“, споделя певецът, който влиза в обувките на Захари. Освен изпълнителят на „Как си, кажи“, към каста се присъединява и и Лидия Стаматова. В началото на годината тя е забелязана от Галин и получава покана да направят заедно дебютното парче за продуцентската му компания Alpha music - „Няма да ми мине“. То светкавично се превърна в хит сред почитателите на лекия жанр. Като дете красавицата, която преди дни навърши 18 години, участва в предаванията „Големите надежди“ и „България търси талант“. Във Viral ще видим още Калина Иванова и Кристиян Кирилов, познати на редовия зрител като Симона и Митака от „София – ден и нощ“. „В интерес на истината сериалът Viral е нещо много по-различно от проекта, в който участвах, затова съм толкова ентусиазиран. но и доста разлики, затова му придавам живот и го украсявам постоянно“, коментира Кирилов. Хип-хоп певицата Диона, актьорът Мартин Смочевски, сестрите Йоанна и Елеонор Петрови и геймърът Евгени Николов също ще се разпишат с участие в продукцията.", "date": "2019.05.12", "title": "Уеб сериалът Viral завладява мрежата от 13 май"}
{"url": "https://www.monitor.bg:443/bg/a/view/marija-ilieva-sinyt-mi-shte-pytuva-s-men-na-turneto-164892", "text": "Поп звездата Мария Илиева призна, че едногодишният й син Александър ще я придружава на всяка от спирките в рамките на националното й турне тази година. Музикалната обиколка „Всичко – най-доброто от Мария Илиева“ включва четири града и ще стартира в разгара на лятото – 9 юли от Пловдив. Следват Бургас (14 юли, Летен театър) и Варна (16 юли, Летен театър), а напълно очаквано кулминацията ще бъде в София в зала 1 на НДК. „По време на турне отсъствията ми от вкъщи са доста продължителни и ще пътуваме заедно“, призна изпълнителката на „Сама“ пред dir.bg по повод първородния си син. Малкият Александър отпразнува първия си рожден ден на 25-и януари, като не пропуснал да зарадва майка си със своеобразен дар. Играем си постоянно на различни игри, обичаме да пеем, танцуваме и четем заедно. Най-много се вълнува, когато се е справил успешно с нещо, а аз му кажа \"браво\" и му пляскам - настъпва огромна радост и той започва да си пляска сам“, обяснява Илиева. Относно турнето си тя издава, че ще зарадва феновете си и с дуетни изпълнения с редица гост звезди. С някои от тях излизала редовно в последните месеци на сцената, други пък ще направят неочаквана поява.", "date": "2019.05.12", "title": "Мария Илиева: Синът ми ще пътува с мен на турнето"}
{"url": "https://www.monitor.bg:443/bg/a/view/litva-izbira-naslednik-na-dalija-gribauskajte-164893", "text": "Литовците гласуват за нов президент, от когото очакват да намали пропастта между бедни и богати, която се разширява в страната въпреки икономическия растеж, предаде Франс прес. Деветима кандидати се борят да наследят президентката Далия Грибаускайте, която изкара на поста два петгодишни мандата и може да опита да се бори за поста на Доналд Туск като председател на Европейския съвет. Но само трима от тях имат реални шансове - лявоцентристкият премиер Саулюс Сквернелис, независимият икономист Гитанас Науседа и Ингрида Шимоните, бивш министър на финансите, която се ползва с подкрепата на консерваторите. Според допитванията Шимоните е предпочитана от заможните и образованите граждани, но донякъде популистките аргументи на Сквернелис му печелят подкрепа в по-бедните селски райони, отбелязва АФП.", "date": "2019.05.12", "title": "Литва избира наследник на Далия Грибаускайте"}
{"url": "https://www.monitor.bg:443/bg/a/view/antievropejskata-partija-na-faraj-nachelo-za-evroizborite-vyv-velikobritanija-164894", "text": "Новата антиевропейска партия на Найджъл Фараж получава по-голяма подкрепа от двете традиционни водещи партии на британските избори за Европейски парламент,показва ново проучване на института \"Опиниум\", цитирано от Ройтерс. Европейските избори във Великобритания се провеждат, защото страната не успя да напусне ЕС през март, както беше планирано. Според анкетата Партия \"Брекзит\" ще получи 34 на сто от гласовете на изборите на 23 май, повече от комбинирания резултат на двете водещи традиционни партии. Лейбъристката партия остава на второ място с 21 на сто. Управляващата Консервативна партия е на четвърто място с 11 на сто, след Либералните демократи. Най-популярната партия, призовала публично за втори референдум за отмяна на Брекзита, получава подкрепа от 12 на сто.", "date": "2019.05.12", "title": "Антиевропейската партия на Фараж начело за евроизборите във Великобритания"}
{"url": "https://www.monitor.bg:443/bg/a/view/10-neshta-koito-razlichnite-zodii-naj-mnogo-mrazjat-164887", "text": "Всеки от нас има поне по няколко неща, които го изваждат извън релси. Дали това има общо със зодиите – проверете сами.  най-много мразят: 1.    Хора, които се влачат, когато ходят 2.    Неотговарянето на телефонно обаждане 3.    Мобилни устройства, които не работят 4.    Животни в клетка 5.    Хора, които обявяват подробности от интимния си живот в социалните мрежи 6.    Хора, които обясняват половин час нещо, докато стигнат до същината му 7.    Хора, които не могат да танцуват 8.    Хора, които не могат да се облекат подходящо за определен повод 9.    Забавянето на градския транспорт 10.    Народна музика  най-много мразят: 1.    Самохвалството 2.    Дезорганизация и бъркотия 3.    Скъсани дрехи 4.    Лоши готвачи 5.    Грубо поведение в обществото 6.    Излишно говорене 7.    Хората, които не използват парфюм 8.    Когато са предмет на чужди шеги 9.    Когато имат чувството, че не са достатъчно умни или дорасли за определена ситуация 10.    Лошото съотношение храна-качество  най-много мразят 1.    Хора,  които нямат чувство за хумор 2.    Когато не получават вниманието, което заслужават 3.    Развалени часовници и будилници, които не ги събудили 4.    Лошо вино 5.    Неудобни обувки, особено когато не могат да танцуват с тях 6.    Хора, които бавно вървят 7.    Хора, които бавно говорят 8.    Песимизма 9.    Хора, които са зависими от някого или нещо 10.    Невъзможност за използване на нещо, което имат, поради ред причини  най-много мразят: 1.    Хора, които рано се събуждат или подраняват с уговорката 2.    Големи горещини 3.    Вълна и други материи, от които ги сърби кожата 4.    Когато трябва да спят на дивата или друго неудобно легло 5.    Лош вкус за обличане 6.    Чужди критики 7.    Насилието 8.    Неблагодарни деца 9.    Когато си изгубят слънчевите очила 10.    Хора, които незаслужено се окичват с техните лаври  най-много мразят: 1.    Хора, които се обличат по-добре от тях 2.    Хора, които карат по-добри автомобили от тях 3.    Игнорирането 4.    Когато някой умишлено подтиква ревност у някого 5.    Студ 6.    Жега 7.    Когато са принудени да ходят в църква 8.    Когато са принудени да стоят вътре, а навън е слънчево 9.    Бавенето 10.    Ако не са в състояние или им е забранено да флиртуват  най-много мразят: 1.    Неорганизирани хора 2.    Някой да не им отговаря на телефонните обаждания 3.    Забавянето 4.    Хора, които не си плащат сметките 5.    Хора, които не връщат вещите, взети назаем 6.    Загубата на време за маловажни неща 7.    Хора, които допускат граматически грешки 8.    Хора, които псуват 9.    Емоционални сцени на обществени места 10.    Комици  най-много мразят: 1.    Хора, които им казват да намалят музиката 2.    Хора, които се преструват, че са по-добри в нещо, отколкото всъщност са 3.    Кучешки екскременти в парковете и на обществените места 4.    Крадците 5.    Хора, които са жестоки към животните 6.    Хора, които не ценят приятелите си 7.    Сексът за една вечер 8.    Несполучливи прически 9.    Всякакви видове зависимости, особено от наркотици 10.    Некултурно поведение  най-много мразят: 1.    Хора, които заемат нещо, но после никога не го връщат 2.    Любовници, които не могат да изпитат оргазъм 3.    Когато партньорът ги кара да ревнуват 4.    Когато някой е по-добър в нещо от тях 5.    Хора, които си играят с храна 6.    Когато станат жертва на клюки 7.    Когато ги обвиняват в изневяра 8.    Хора, които сляпо следват тенденциите 9.      Хора, които твърдят, че имат свръхестествена сила 10.    Хора, които паркирайки, заемат място за два автомобила  най-много мразят: 1.    Хора, които само се опакват 2.    Задръстванията 3.    Когато хората, с които пътуват, са болни 4.    Коментари, че не разпределят добре доходите си 5.    Забавянето 6.    Изгубен багаж 7.    Тормозът над животни 8.    Хора, които се страхуват да рискуват 9.    Големите очаквания 10.    Твърдоглави и непоискани мнения  най-много мразят: 1.    Неоснователните хвалби 2.    Да заемат пари от тях 3.    Хората, които не държат на думата си 4.    Хора, които нямат твърда позиция 5.    Когато ги обвиняват за нещо, за което не са виновни 6.    Метросексуални 7.    Родители, които не възпитават децата си 8.    Хора, които не затварят пастата за зъби след употреба 9.    Лошите прически 10.    Пасивни и мързеливи хора  най-много мразят: 1.    Скучните хора 2.    Разговорите за миналото 3.    Психиатрите 4.    Клюките и измислянето 5.    Хора, които знаят всичко само на теория 6.    Липса на лоялност 7.    Някой да седне на масата с мръсни ръце 8.    Игнорирането 9.    Примитивния начин на мислене 10.    Големите очаквания  най-много мразят: 1.    Хората, които привличат внимание с невъздържан смях 2.    Хора, които бягат от кавги 3.    Големите горещини 4.    Алкохолици 5.    Бавни шофьори 6.    Осъждането на някого или нещо 7.    Жестокото отношение към деца 8.    Жестокото отношение към животни 9.    Несъвестно отношение към околната среда 10.    Някой да си вре носа в чужди работи", "date": "2019.05.12", "title": "10 неща, които различните зодии най-много мразят"}
{"url": "https://www.monitor.bg:443/bg/a/view/tech-na-gaz-metan-zatvori-e-79-kraj-blagoevgrad-164884", "text": "Теч на газ от товарен автомобил “трейлер”, превозващ бутилки с компресиран природен газ-метан, затвори главен път Е-79 на входа на Благоевград. Сигналът е получен в 7.40 часа тази сутрин при жк. Струмско. Газ изтича от автомобила, спрял на отбивка на бензиностанция, съобщи БГНЕС. Движението в посока Благоевград е спряно, заради опасност от експлозия, товарните автомобили изчакват на място, а леките коли се пренасочват при разклона за село Долно Церово по стария път през Струмско. Газ изтича и от двете страни на трейлера, на място дежурят огнеборци до изтичане съдържанието на дефектиралата бутилка.", "date": "2019.05.12", "title": "Теч на газ метан затвори Е-79 край Благоевград"}
{"url": "https://www.monitor.bg:443/bg/a/view/myjyt-na-zelma-hajek-globen-miliardi-zaradi-ukriti-danyci-164815", "text": "            Президентът на френския колос за луксозни стоки „Kering” – Франсоа-Анри Пино, който е може би по-известен като съпруг на мексиканската филмова звезда Салма Хайек, ще плати на италианската хазна ... 1,25 милиарда евро! Първоначално претенциите на данъчните власти са били за 1,4 млрд. евро но след няколкомесечни преговори двете страни са се споразумели съответно да платят и да получат 150 млн. евро по-малко. Главницата на дълга на мъжа на пухкавата мексиканска сладурана към хазната на Рим е 897 милиона, а разликата до 1,25  млрд. евро е от натрупаните през годините лихви и солени глоби            Според италианските медии рекордната за италианската данъчна система вноска се е заформила между 2011 и 2018 г. и по-специално след закупуването от “Kering” на известната италианска модна къща “Gucci”. По време на извършените в течение на няколко години проверки Финансовата гвардия установява, че колосът на Франсоа-Анри Пино е изкарал към 15 млрд. евро чиста печалба от продажбата само в Италия на произведени изключително в страната  стоки на модната къща. Но парите са били преведени до цент в Швейцария с цел да се платят нищожни налози, тъй като там данъчният натиск към чуждите капитали е далеч по-рехав, отколкото този към изкараните на Апенините пари.   Първоначално президентът на луксозния колос бил отхвърлил категорично исканията на италианската хазна да й издължи стотици милиони евро, заявявайки, че винаги е спазвал законодателството в страната. След няколко месечни разговори с данъчните в Рим собствените му адвокати обаче го убеждават да си плати дълга, тъй като властите в страната могат като нищо да наложат запор на фабриките и бутиците на “Gucci” във Флоренция, Милано, Венеция и други големи градове на Апенините.             Ако се вярва на днешните вестници, Франсоа-Анри Пино може да се охарчи с още милиони за дължими на италианската хазна налози, тъй като течали усилени прверки на придобитите от него напоследък други известни местни модни и бижутерски къщи – “Bottega Veneta”, “Brioni”, “Pomellato” и др. Освен тях “Kering”  притежава прочути брендве за луксозни артикули като “Saint Laurent”, “Balenciaga”, “Alexander McQeen”, “Boucheron”,  “Dodo”, “Qeelin”, “Ulysse Nardin”, “Girard-Perregaux”, “Kering Eyewear” и др. В тях си изкарват хляба над 35 000 души, които са произвели и продали само през 2018 г. розлични изделия за 13,7 милиарда евро.", "date": "2019.05.12", "title": "Мъжът на Салма Хайек глобен милиарди заради укрити данъци"}
{"url": "https://www.monitor.bg:443/bg/a/view/magi-halvadjijan-pravi-vecherno-shou-po-b-tv-164813", "text": "Все по-усилено се носи слух, че продуцентът Маги Халваджиян отново е затоплил отношенията си с bTV и ще прави ново вечерно шоу там. Повод за мълвата дават честите посещения на бащата на „Като две капки вода“ в медията. Хора от телевизията дори твърдят, че Халваджиян е пред подписване на договор за вечерно толк-шоу с гости и балет, което ще запълни дупката, опразнена от Слави Трифонов и неговото напускане след 19 години на ефир. Маги вече даже представил промо за предаването и то най-вероятно ще стартира на есен. Пред „Монитор“ от компанията не крият, че преговарят с bTV. допълниха пред нас от компанията на Халваджиян. Срещите между Халваджиян и bTV се случват много преди Слави Трифонов да обяви желанието си да спре предаването на 6 май. Евентуалното бъдещо завръщане на арменците в телевизията не е продиктувано от липса, която трябва да запълнят. А в последно време стана и все по-възможно. Припомняме че продуцентската им компания правеше голяма част от външната продукция на медията преди години, включително сериала „Седем часа разлика“, но разрив в отношенията и обвинения в опит за цензура разделиха пътищата на двете компании. Ръководството на bTV, което тогава влезе в конфликтa обаче, вече е в историята и явно това стимулира Халваджиян да затопли отново отношенията.", "date": "2019.05.12", "title": "Маги Халваджиян прави вечерно шоу по bTV?"}
{"url": "https://www.monitor.bg:443/bg/a/view/guajdo-iska-pomoshtta-na-pentagona-za-spravjane-s-politicheskata-kriza-164882", "text": "Лидерът на венецуелската опозиция Хуан Гуайдо заяви, че е инструктирал пратеника си във Вашингтон Карлос Векио да установи контакти с представители на въоръжените сили на САЩ, за да работят съвместно по намиране на решение на политическата криза във Венецуела, предадоха световните агенции. Гуайдо подчерта снощи, че е поискал от Векио да създаде канал за пряка комуникация с Пентагона, с цел възможно координиране на действията. Подкрепяният от САЩ венецуелски опозиционен лидер Хуан Гуайдо, който се самопровъзгласи за изпълняващ длъжността президент, води кампания за сваляне на президента Николас Мадуро. През последните дни венецуелските сили за сигурност задържаха заместник-председателя на Националното събрание Едгар Самбрано, а други депутати потърсиха убежище в чуждестранни посолства, опасявайки се от ответни мерки на правителството след неуспешния опит за преврат. Гуайдо е заявявал, че \"всички варианти са на масата\", за да бъде отстранен Мадуро, повтаряйки думите на президента на САЩ Доналд Тръмп и негови съветници. Не особено голяма група венецуелци излязоха вчера на улиците, за да покажат подкрепата си за контролирания от опозицията парламент, който е подложен на засилващ се натиск от правителството на Мадуро. В Каракас Гуайдо говори пред няколкостотин души, събрали се в подкрепа на призива му за сваляне на президента социалист. Намалелият брой на участниците в протеста отразява засилващият се страх и деморализацията в редиците на поддръжниците на опозицията. \"Живеем в диктатура\", заяви Гуайдо. \"Не разполагаме с вариант да останем по домовете си и да чакаме, а трябва да искаме правата си на улицата\". По данни на Франс прес в протеста на площад Алфредо Садел са участвали между 1500 и 2000 души.", "date": "2019.05.12", "title": "Гуайдо иска помощта на Пентагона за справяне с политическата криза"}
{"url": "https://www.monitor.bg:443/bg/a/view/djigitite-na-pytja-s-grajdanska-nad-2-bona-164881", "text": "Новият модел на задължителната застраховка „Гражданска отговорност“ ще наказва сериозно неспазващите правилата шофьори. Въвеждането на системата „бонус-малус“ ще повиши полицата на джигитите на пътя до над 2000 лева. Новото ръководство на Комисията за финансов надзор преработва и скалата, и правилата за застраховката. Предвижда се тя да бъде по-скъпа за системните нарушители и по-евтина за изрядните шофьори, предаде bTV. От комисията са категорични, че новите правила ще влязат в сила от следващата година, макар че в края на миналата бяха оттеглени след сериозно обществено недоволство. Тогава се предвиждаше нарушенията да вървят с автомобила, шофьора и собственика на колата. Сега обаче автомобилът категорично няма да наследява греховете на старите собственици. Според старата скала тежките нарушения можеше да оскъпят задължителната застраховка до 400%. А отстъпките достигаха до 25%. Греховете на шофьора ще бъдат най-вече отчетени на самият шофьор. Възможно решение е ако предоставим автомобила на друго лице, извършените нарушение от това друго лице да се пренасят и върху собственика. А скалата с наказанията може да скочи и драстично. „Може ли да е 700%? Може да е 700%. Въпросът е това да е обосновано и аргументирано”, смята Венелина Томова от Комисията за финансов надзор. Така при базова цена на застраховката около 300 лева означава - гражданската да е 2100. Отстъпките за изрядните също може да са по-големи. Те обаче не може да са равни на наказанията. Иначе системата няма да е финансово стабилна. Нарушенията на пътя ще бъдат отчетени предимно на самия шофьор. Възможно е, ако предоставим автомобила на друго лице, извършените нарушения от него да се пренесат и върху собственика. В комисията обмислят да има изключения. „Много внимателно да се прецизират нарушенията, за които още се минава в погорен клас. Основните трябва да бъдат нарушения за скорост, за алкохол - не трябва да има за неспазване на дистанция, за неправилно изпреварване, за обратни маневри”, смята Владимир Тодоров. Според различни прогнози новата система би намалила нарушенията на пътя с 10- 15 процента, а оттам и броя на катастрофите. В първата година когато заработи новата система за гражданската отговорност всички шофьори ще започнат на чисто и няма да се имат предвид предишните им нарушения.", "date": "2019.05.12", "title": "Джигитите на пътя с „Гражданска“ над 2 бона"}
{"url": "https://www.monitor.bg:443/bg/a/view/megan-markyl-izostavila-majchinstvoto-chetiri-dni-sled-rajdaneto-164886", "text": "Новоизпечената майка в британското кралско семейство Меган Маркъл се е върнала към работата си четири дни след раждането, пише в. „Експрес”. Съпругата на принц Хари е изоставила за малко майчинските грижи заради мероприятие свързано с благотворителната й дейност. Над същия проект са работили и принц Уилям и съпругата му херцогиня Кейт.", "date": "2019.05.12", "title": "Меган Маркъл изоставила майчинството четири дни след раждането"}
{"url": "https://www.monitor.bg:443/bg/a/view/novijat-prezident-vstypva-v-dlyjnost-v-severna-makedonija-164883", "text": "Новоизбраният президент на Северна Македония Стево Пендаровски официално встъпва в длъжност. Вчера Държавната избирателна комисия обяви окончателните резултати от президентските избори, според които Пендаровски е избран за държавен глава. Той спечели балотажа на 5 май с 51,66 процента. На заседание на парламента Пендаровски ще направи тържествено изявление пред народните представители, членовете на правителството, религиозните лидери, ръководството на армията, дипломатическия корпус и гости от чужбина. Покани за присъствие на тържествената церемония са изпратени до всички държавни глави на страните членки на НАТО и ЕС, на представители на Европейската комисия и страните от региона. Пендаровски ще бъде петият президент на страната, откакто тя е независима държава.", "date": "2019.05.12", "title": "Новият президент встъпва в длъжност в Северна Македония"}
{"url": "https://www.monitor.bg:443/bg/a/view/ochakvat-ostavkata-na-tereza-mej-164885", "text": "Британският премиер Тереза Мей трябва да обяви датата на оставката си от поста следващата седмица, след като се срещне с влиятелна група от депутати консерватори, на която ще бъде обсъдено нейното бъдеще начело на торите, заяви председателят на Комитет 1922, организация на редовите народни представители от Консервативната партия, Греъм Брейди в събота, предаде Ройтерс. Брейди отбеляза в интервю пред Би Би Си, че на разговора в сряда Мей трябва да даде яснота кога ще се оттегли от поста министър-председател. „Ще бъде странно това да не завърши с ясно разбирателство (за това кога ще си подаде оставката) в края на срещата“, заяви Брейди.", "date": "2019.05.12", "title": "Очакват оставката на Тереза Мей "}
