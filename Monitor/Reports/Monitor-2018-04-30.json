{"url": "http://www.monitor.bg/a/view/41228-%D0%A1%D0%BF%D0%B8%D0%BF%D0%B2%D0%B0%D1%82-%D0%BF%D0%BE-18-%D0%BD%D0%B5%D0%BB%D0%B5%D0%B3%D0%B0%D0%BB%D0%BD%D0%B8-%D1%82%D1%8A%D1%80%D0%B3%D0%BE%D0%B2%D1%86%D0%B8-%D0%BD%D0%B0-%D0%B4%D0%B5%D0%BD-%D0%B2-%D0%A1%D0%BE%D1%84%D0%B8%D1%8F/", "text": "В Пловдив издали само 97 разрешения в центъра след вдигането на таксите\n                    \nСтоличният инспекторат залавя дневно по 18 търговци, използващи тротоарното право нелегално. От началото на годината до средата на април са извършени 2429 нарушения, а наложените глоби са над 33 хил. лв. Санкциите на едноличните търговци варират от 100 до 1000 лв., става ясно от данни на инспектората предоставени на „Монитор“. Най-срещаните нарушения са за използване на тротоарно право без заплащане, или ако имат разрешения за продажба на стоките си, търговците се разпростират на по-голямо пространство. „Нарушението е функция на потребителя т.е. колкото повече потребители има, толкова повече нарушения има. В този смисъл най-често се срещат нарушители в район „Триадица“, район „Средец“, обясниха от инспектората.\n\nПрез 2017 г. в софийската каса са влезли над 2 млн. лв. от раздаденото тротоарно право. Година по-рано от „Московска“ 33 са сърбали почти 1,9 млн. лв.\n\nСтоличани срещат проблеми със заетите тротоари най-много в летните месеци. Тогава са и масовите нарушение на търговците и собствениците на заведения, които използват тротоарите и пешеходните пространства да разполагат повече маси с цел привличане на повече клиентела.\n\nВсеки, който иска да ползва повече тротоар, трябва да представи проект и да иска разрешително от районното кметство. В интернет все по-често може да се срещнат обяви за изготвяне на проекти за ползването на тротоарното право.\n\nСрещу 90 лв. експерти са готови да съставят схеми с пълна проектантска правоспособност.\n\nВ момента обаче от общината подготвят промени в наредбата за преместваемите обекти и рекламна дейност. В нея е заложено да не се допуска поставяне на хладилни витрини, сергии и други в първа зона на центъра, която обхваща участъка между бул. \"Цар Освободител\", бул. \"Васил Левски\", ул. \"Екзарх Йосиф\", ул. \"Позитано\", \"Лавеле\" и площадите \"Света Неделя\", \"Народно събрание\", \"Орлов мост\" и \"Паметник Васил Левски\".\n\nОт началото на тази година до момента община Пловдив е издала 97 разрешения за разполагане на маси за открито сервиране в суперцентъра на града. Това е и най-големият дял от издадените от началото на годината разрешения за ползване, уточниха от администрацията на голяма община.\n\n \n\n\n\n                    ", "date": "2018.04.30", "title": "Спипват по 18 нелегални търговци на ден в София"}
{"url": "http://www.monitor.bg/a/view/33781-%D0%9E%D0%BD%D0%BA%D0%BE%D0%B1%D0%BE%D0%BB%D0%BD%D0%B0%D1%82%D0%B0-%D0%A2%D0%B5%D0%B4%D0%B8-%D1%81%D0%B5-%D0%BF%D1%80%D0%B8%D0%B1%D0%B8%D1%80%D0%B0-%D0%BE%D1%82-%D0%91%D1%80%D0%B0%D0%B7%D0%B8%D0%BB%D0%B8%D1%8F/", "text": "\n                    Онкоболната Теодора се прибира в България от Бразилия. 32-годишната жена замина за процедури при световноизвестен медиум, но състоянието й внезапно се влоши и никоя авиокомпания не искаше да се ангажира с транспортирането й у дома.\n\nБеше открита и дарителска сметка, по която вече са събрани малко над 30 хиляди евро – парите са достатъчни за транспортирането на Теодора Маджарова у нас. Полетът ще бъде осигурен от турската болница Анадолу, като се очаква Теодора и семейството й да се приберат в края на седмицата.\n\n\"В последните няколко часа получихме нова оферта за транспортиране до Истанбул чрез посредничеството на медикъл асистант компания, която работи в сътрудничество с турските авиолинии. На 4 май бихме могли да се качим на самолета за Истанбул, ако всичко е наред и ако е рекъл Господ\", съобщи по Bulgaria ON AIR съпругът на Теодора - Александър Русанов.\n\nТой добави, че има доста технически детайли за доуточняване и е в постоянна връзка с представители на компанията. На борда на самолета трябва да има медицинско оборудване и медицински екип.\n\n\"Външно министерство и лично министър Екатерина Захариева се зае да ни помогне за транспортирането от Истанбул до София. Искам да изкажа огромна благодарност към всички в България и от целия свят, които за два дни събраха повече от половината първоначално обявена сума. Благодаря на всички, които помагат да се приберем вкъщи\", каза още Александър.\n                    ", "date": "2018.04.30", "title": "Онкоболната Теодора се прибира от Бразилия"}
{"url": "http://www.monitor.bg/a/view/27678-%D0%91%D1%80%D0%B0%D0%BA%D0%BE%D0%BD%D0%B8%D0%B5%D1%80%D0%B8-%D0%B2%D0%BB%D0%B0%D1%87%D0%B0%D1%82-%D1%81-%D0%BA%D0%BE%D0%BB%D0%B0-%D0%B8%D0%BD%D1%81%D0%BF%D0%B5%D0%BA%D1%82%D0%BE%D1%80-%D0%BE%D0%BF%D0%B8%D1%82%D0%B0%D0%BB-%D1%81%D0%B5-%D0%B4%D0%B0-%D0%B8%D0%BC-%D1%81%D1%8A%D1%81%D1%82%D0%B0%D0%B2%D0%B8-%D0%B0%D0%BA%D1%82/", "text": "\n                    \n\nПроверяващ от агенцията по рибарство и аквакултури-клон Пазарджик е бил влачен почти 5 метра от кола, с която бракониери от язовир „ Батак“ се опитали да избягат, за да не им съставят акт.\n\nСлучката се е разиграла посред бял ден на 25 април т.г. в курорта “Цигов чарк“ край язовира- срещу островчето, където нарушителите били спипани да ловят риба в размножителния й период с неразрешени от закона уреди или приспособления. В същото време служители на ИАРА засекли двама „ рибари“ да ловят с помощта на „парашути“. Когато инспекторите се легитимирали и помолили бракониерите да предадат уредите за незаконен риболов и да останат на място, за да им напишат актове, те се метнали на колата, с която били дошли и се опитали да потеглят. В това време служителят на агенцията се опитал да им попречи, но шофьорът на лекия автомобил замахнал към гърдите му с металната стойка за въдица. Приспособлението имало заострен преден край и само бързата реакция на инспектора го спасила от сигурна смърт. Колата с нарушителите потеглила и повлачила по земята държавния контрольор. Човекът се влачи поне 5 метра, докато не се пусна, за да не го наранят повече, коментираха летовници, станали неволни свидетели на инцидента.\n\nМалко по-късно същия ден в Костандовския залив в местността „ Дъното“ на язовир“ Батак“ са били засечени още 3 джипа с бракониери, които ловили риба също с т.нар.“парашути“, „дарачане“ или „кука-тройка“. Когато инспекторите приближили към незаконните рибари, две от колите офейкали, а водачът на третия джип тръгнал рязко срещу единия от инспекторите. За да не го смачка, проверяващият успял да се метне на предната броня, но шофьорът на возилото започнал да го върти в кръг, едва не прегазвайки контрольора. Неприятните случки с длъжностните лица, които едва не загинали, гонейки бракониери, са били заснети и предадени в полицията и прокуратурата в Пазарджик и се води разследване. По-тревожното е, че край язовира е имало много хора-рибари с каравани, палатки, цели лагери, които са гледали безучастно издевателството над държавните служители и не са реагирали. Крайно време е бракониерството да не се санкционира само по административен път, а тези деяния да бъдат криминализирани, за да имат нарушителите респект и страх от закона, коментират запознати.\n\n\n\n \n                    ", "date": "2018.04.30", "title": "Бракониери влачат с кола инспектор, опитал се да им състави акт"}
{"url": "http://www.monitor.bg/a/view/60726-%D0%90%D1%82%D0%B0%D0%BA%D1%83%D0%B2%D0%B0%D1%82-%D0%BA%D0%BE%D0%BC%D0%B0%D1%80%D0%B8%D1%82%D0%B5-%D0%B8-%D0%BE%D1%82-%D0%BA%D0%BE%D1%80%D0%B0%D0%B1/", "text": "\n                    \nЗа първи път в Русенско освен наземна техника и самолет в борбата срещу комарите се включи и кораб. В неделя привечер от борда на плавателния съд със специализирана техника бяха третирани остров Люляка и крайбрежните зони до село Сандрово. За да е по-ефективна борбата срещу жилещата напаст, пръскан бе и румънският бряг. Корабчето, с което бе извършено третирането, е собственост на Дунавския драгажен флот.\n\nНа дунавските острови има идеални условия за размножаването на комарите и ако и тези късчета суша насред реката не се обработят, се превръщат в истински развъдници на опасните насекоми.\n\nРязкото понижение на нивото на Дунав и бързото оттегляне на водите тази пролет е причината за появата на много заблатени места и увеличената популация на комари. Третирането с наземна техника в Русе започна още в началото на април и продължава и сега. Провежда се и синхронизирано авиационно пръскане в крайбрежните зони на Русе и Гюргево.\n\n                    ", "date": "2018.04.30", "title": "Атакуват комарите и от кораб"}
{"url": "http://www.monitor.bg/a/view/75365-%D0%9A%D0%BB%D0%B0%D1%81%D0%BD%D0%B0%D1%82%D0%B0-%D1%81%D1%82%D0%B0%D1%8F-%D0%BD%D0%B0-%D0%B1%D1%8A%D0%B4%D0%B5%D1%89%D0%B5%D1%82%D0%BE-%D1%81-%D0%B4%D1%80%D0%BE%D0%BD%D0%BE%D0%B2%D0%B5-%D0%B8-%D1%80%D0%BE%D0%B1%D0%BE%D1%82%D0%B8/", "text": "\n                    \n\nС програмуеми дронове, роботи, интерактивни дъски, смартфони, таблети, лаптопи трябва да бъде оборудвана класната стая на бъдещето. Това е позиция на Синдиката \"Образование\" към КТ \"Подкрепа\" за новата политика за дигитализация в българското образование, предаде БТА.\n\nВ нея се казва още, че преподавателите трябва да търсят и прилагат нови стратегии за обучение с ИКТ, но средната възраст на настоящият преподавателски състав е 56 + години. Това се превръщало в причина за известна доза страх от използването на ИКТ технологиите и липса на мотивация за използването им.\n\nСпоред Синдиката, мотивацията на учителите за работа в интерактивна среда е важно условие, което ще се случи чрез подходящи квалификационни обучения, които биха помогнали за преодоляване на страха от новите методи и технологии, както и за тяхното интегриране в преподаването на учителите.\n\nОт Синдиката смятат, че административната дигитализация би спасила българския учител от огромната бумащина, с която ежедневно се сблъсква. Според него обаче все още липсва изградена електронна платформа, която да предоставя базата данни и да оптимизира интензивния административен обмен.\n\n\n\n \n                    ", "date": "2018.04.30", "title": "Класната стая на бъдещето - с дронове и роботи"}
{"url": "http://www.monitor.bg/a/view/16592-%D0%97%D0%B0%D0%BF%D0%B0%D1%81%D1%8F%D0%B2%D0%B0%D1%82-%D1%80%D0%BE%D0%B4%D0%B8%D0%BB%D0%BD%D0%B8%D1%82%D0%B5-%D1%81-%D0%B2%D0%B0%D0%BA%D1%81%D0%B8%D0%BD%D0%B8-%D0%B7%D0%B0-%D0%B1%D0%BB%D0%B8%D0%B7%D0%BE-80-%D0%BC%D0%BB%D0%BD-%D0%BB%D0%B5%D0%B2%D0%B0/", "text": "\n                    \n\nРодилните отделения и неонатологиите ще бъдат снабдени с ваксини, серуми и консумативи за поставянето им за близо 80 млн. лева. Това става ясно от обществена поръчка, обявена от Министерството на здравеопазването. Тя е за общо 79 705 903,80 лв. с ДДС. Сред тях са ваксина срещу пневмококи – 370 000 дози, тетанус и дифтерия – 850 000, туберкулоза – 600 дози, коремен тиф – 3200, хепатит тип Б, педиатрична – 125 000, дифтерия, тетанус, коклюш, хепатит Б, полиомиелит, хемуфилус инфлуенце тип Б – 410 000 дози.\n\nЧрез тях ще се подсигури редовната имунизация и реимунизация на новородените, децата и възрастните.\n\nОт обществената поръчка става ясно, че най-много пари - 42 225 20,83 лв. без ДДС се предоставят за 145 000 дози от петвалентната вактсина срещу дифтерия, тетанус, коклюш, полиомиелит и хемофилус инфлуенце тип B. Комбинираната срещу паротит, рубеола и морбили ще струва 4 198 500 лв., като сумата е предвидена за 270 000 дози. Предвиждат се и няколко моновактсини, сред които пневмококова за 23 692 333,33 лв. (за 370 000 дози) и срещу хепатит В при деца, която ще сткрува 1 581 250 лв., разчетени са 125 000 дози.\n\n\n                    ", "date": "2018.04.30", "title": "Запасяват родилните с ваксини за близо 80 млн. лева"}
{"url": "http://www.monitor.bg/a/view/30284-%D0%93%D0%B8%D0%BC%D0%BD%D0%B0%D0%B7%D0%B8%D1%81%D1%82%D0%B8-%D1%89%D0%B5-%D0%B8%D0%B7%D1%83%D1%87%D0%B0%D0%B2%D0%B0%D1%82-%D0%B8-%D0%BF%D0%BE%D1%80%D1%82%D1%83%D0%B3%D0%B0%D0%BB%D1%81%D0%BA%D0%B8-%D0%B5%D0%B7%D0%B8%D0%BA/", "text": "\n                    \nУчениците от 9 до 12 клас ще имат възможността да изучават португалския като втори чужд език от учебната 2018-2019 година, предвижда проект на образователното министерство. \n\nОбучението по португалски език ще започва в първия гимназиален етап в 9 и 10 клас, като от учениците се очаква да покрият ниво А1 по Общата европейска езикова рамка. Гимназистите ще продължат обучението си по езика в 11 и 12 клас, като тогава се очаква да са придобили знания, отговарящи на ниво А2.\n\nВ програмите е заложена работа по шест тематични области – аз и другите, светът около мен, всекидневие, здраве и здравословен начин на живот, природа и екология, както и моята родина и светът. Тематичните области, езиковите средства, устните и писмените речеви умения са съобразени с интересите, възрастовите особености и опита на учениците.\n\n                    ", "date": "2018.04.30", "title": "Гимназисти ще изучават и португалски език "}
{"url": "http://www.monitor.bg/a/view/85115-%D0%9C%D0%B5%D0%B6%D0%B4%D1%83-23-%D0%B8-28-%D0%B4%D0%BD%D0%B5%D1%81/", "text": "\n                    \nДнес ще е предимно слънчево. В следобедните часове ще се развива купеста облачност, значителна над планинските райони в Западна България, където на отделни места ще превали и прегърми. Ще продължи да духа слаб до умерен вятър от изток-югоизток. Максималните температури ще бъдат между 23° и 28°, по-ниски в източните райони. Това съобщи за дежурният синоптик Георги Цеков от Националния институт по метеорология и хидрология (НИМХ) към Българската академия на науките (БАН) за \"Фокус\".\n\nНад Черноморието ще е предимно слънчево. Ще духа до умерен вятър от изток-югоизток. Максимални температури на въздуха: 17°-20°. Температурата на морската вода е 14°-18°. Вълнението на морето ще бъде 1-2 бала.\n\nНад планините също ще бъде предимно слънчево, в следобедните часове ще се развива купеста облачност, значителна над масивите в Западна България, където на места ще превали и прегърми. Ще духа до умерен юг-югоизточен вятър. Максимална температура на височина 1200 метра около 19°, на 2000 метра – около 12°.\n\n                    ", "date": "2018.04.30", "title": "Между 23° и 28° днес "}
{"url": "http://www.monitor.bg/a/view/87586-%D0%A0%D0%BE%D0%B4%D0%BD%D0%B8-%D0%B8-%D0%95%D0%A1-%D0%BC%D0%B8%D0%BD%D0%B8%D1%81%D1%82%D1%80%D0%B8-%D0%BE%D0%B1%D1%81%D1%8A%D0%B6%D0%B4%D0%B0%D1%82-%D0%B4%D0%B2%D0%BE%D0%B9%D0%BD%D0%B8%D1%8F-%D1%81%D1%82%D0%B0%D0%BD%D0%B4%D0%B0%D1%80%D1%82-%D0%BF%D1%80%D0%B8-%D1%85%D1%80%D0%B0%D0%BD%D0%B8%D1%82%D0%B5-%D0%B2-%D0%A1%D0%BE%D1%84%D0%B8%D1%8F/", "text": "\n                    В рамките на Българското председателство на Съвета на Европейския съюз, под патронажа на премиера Бойко Борисов, днес ще се проведе международен форум, посветен на двойния стандарт при храните в Евросъюза. В него ще се включват родни и европейски министри, които ще обсъдят проблема и възможностите за решаването му.\n\nСъбитието е естествено продължение на започналата дискусия по темата в ЕС, в контекста на вече заявените позиции на страните от Вишеградската четворка, както и на председателя на Европейската комисия Жан-Клод Юнкер от септември 2017 г., че „\n\nЦелта е да се приеме ново законодателство или промени в сега действащите директиви на ниво ЕС, които да забранят разпространяването на храни под един и същи бранд с различни съставки. На масата ще бъде поставена и темата за създаването на единен европейски орган, който да следи за наличието на двойни стандарти при храните.\n\nНа форума ще присъстват еврокомисарят по правосъдие, потребители и равнопоставеност между половете Вера Юрова, еврокомисарят по цифрова икономика и цифрово общество Мария Габриел, министри на икономиката, на земеделието и на здравеопазването на държавите членки на ЕС, както и ръководители на съответните национални органи за защита на потребителите и за безопасност на храните, евродепутати, депутати от националния парламент и посланици. Организатор на събитието е омбудсманът ни Мая Манолова в партньорство с няколко министерства, КЗП и агенцията по безопасност на храните.\n                    ", "date": "2018.04.30", "title": "Родни и ЕС министри обсъждат двойния стандарт при храните в София"}
{"url": "http://www.monitor.bg/a/view/21412-%D0%90%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D1%81%D0%B5%D0%BB%D1%81%D0%BA%D0%B8-%D0%BA%D0%BC%D0%B5%D1%82-%D0%B7%D0%B0-%D1%81%D0%B2%D0%BE%D0%B4%D0%BD%D0%B8%D1%87%D0%B5%D1%81%D1%82%D0%B2%D0%BE-%C2%A0/", "text": "Давали кредити на жриците, а след това те ги изплащали с ласки\n                    \nСелски кмет, който набирал проститутки за работа в центъра на София, беше арестуван при спецакция на ГДБОП и специализираната прокуратура. Цвятко Балабуров, който бил градоначалник на село Тъжа, община Павел баня, област Стара Загора, действал от поне една година и ръководил 9 души. Цялата банда въртяла около 20 момичета. Това стана ясно от думите на прокурор Детелина Йотова от Специализираната прокуратура, която в понеделник разкри подробности за престъпната група. През 2015 година срещу Балабуров бил внесен обвинителен акт в Специализирания съд за същото престъпление.\n\nГрупата на Балабуров е била разбита на 27 април при съвместна акция на ГДБОП и Специализираната прокуратура.\n\nМомичетата били набирани чрез обяви за работа като сервитьорки, компаньонки и танцьорки. На тях им били предоставени високолихвени кредити, които те впоследствие не можели да върнат и се принуждавали да предлагат и сексуслуги. За 1 час клиентите плащали 60 лв., а за половин час - 40 лева, като по желание на допълнителни екстри се плащала по-висока сума. Групата държала и заведение „Бар 10“ в центъра на София, където сервитьорите също предлагали сексуални услуги. До бара имало и къща. Момичетата, които работели за групата, били 20. Няма данни срещу тях да е упражнявано насилие, съобщи наблюдаващият прокурор от Специализираната прокуратура - Силвия Соколова. Повечето от тях били разпитани като свидетели, някои вече и пред съдия. Според зам.-шефа на ГДБОП Стоян Темелакиев бандата била наблюдавана от началото на 2017 г., когато била получена информация с какво се занимава. Специализираната прокуратура поиска арест за 7 от членовете на бандата, а двама са пуснати срещу парична гаранция. Функциите на членовете на бандата били строго разпределени. Едни се занимавали с транспортирането на момичетата, други - със събирането на момичетата, трети - с тяхната охрана. Балабуров имал и дясна ръка, който движел основно бизнеса. Според Блиц спецченгета са атакували няколко адреса, сред които „Бар 10“, намиращ се на бул. „Мадрид“ №10, две къщи на булевардите „Мадрид“ №4 и „Евлоги Георгиев“ №68, както и апартамент на ул. „Мърфи“. Според наши вътрешни хора всички помещения са собственост на шефа на групата, когото редовите жрици знаят по малко име – Цецо или именно кмета Цвятко Балабуров. Цецо нямал пряк досег с момичетата. С това се занимавал Валери, когото жриците познават като Вальо. Той се водел нещо като управител на заведението. В „Бар 10“ постоянно имало и по минимум три яки момчета, които го играели охрана на платените момичета и се намесвали при проблем с клиенти. Неведнъж се случвало някой от посетителите да си замине „разкрасен“. Парите от консумацията в заведението събирала барманката Милена – бивша проститутка, задържана при предишната акция срещу групата. Нямало строго определени тарифи за платени услуги. За всяко едно от момичетата цените били различни, но в най-общи линии варирали между 40 лева за половин час до 120 лева за час. За помещенията, в които се извършвали сексуслугите, Вальо плащал определени суми на Цецо, определени като „наем“. Сумите варирали между 300 и 400 лева за един ден. Според хора от бранша с тези пари включително са плащани софри и рушвети за безпрепятственото протичане на дейността на престъпната група.\n\n \n\n\n\n\n\n \n\nИзбиратели, които гласували за кмета на павелбанското село Тъжа, го търсели под дърво и камък, докато разберат, че той бил арестуван. Цвятко Балабуров бил избран с 617 гласа, но според съселяните си рядко се явявал на работното си място. Белезниците щракнали около китките на 48-годишния първенец привечер на 28 април в София. „От вас научавам, че кметът е задържан. Цяла сутрин го издирвам на всички възможни телефони, че го чакат маса хора по различни поводи. Да не повярва човек, че е възможно нещо такова“, изуми се служителката на тъженското кметство Мария Чолпанова. Тя припомни, че през 2015 г. е била опонент на Балабуров, който се кандидатирал от коалиция „Народен съюз“. Местните гласували за пристигналия от София кандидат, защото познавали родителите му, които били скромни хора. Цвятко обаче бързо си вдигнал нова къща и седнал зад волана на нов джип БМВ, като никой не знаел откъде извадил толкова пари при иначе скромната кметска заплата. Три години след изборите тъженци под сурдинка коментират, че кметът им рядко се заседявал на работното си място. През лятото бил по морето, където май имал хотел, а през зимата все бил в София, където живеела съпругата му Алма и двете им деца. В декларацията си от 2016 г., качена в сайта на община Павел баня, той е заявил, че не извършва дейност, която да е в конфликт на интереси на служебното му положение. Преди да се кандидатира, Балабуров прехвърлил фирмите си „Боди Лукс“, „МИГ Кар“ и „ Сити кеш“ на някоя си Виолета Стефанова, а „Стил спектър“ на съпругата си Алма Бориславова. Запазил обаче участие в „Маг груп БГ“ ООД, където е с руснака Васил Дядов. Точно това дружество е с адрес на столичния булевард „Мадрид“ 4, предметът му на дейност е свързан с ресторантьорство и хотелиерство. „Боди лукс“ е с основен предмет на дейност козметични услуги, компаньонство и запознанства, то е регистрирано в София в Зона Б-5. По телефона в понеделник съпругата отказа коментар под претекст, че е твърде заета.\n\n                    ", "date": "2018.04.30", "title": "Селски кмет набирал проститутки за София (ОБНОВЕНА)"}
{"url": "http://www.monitor.bg/a/view/8084-%D0%91%D0%B8%D0%B2%D1%88%D0%B8%D1%8F%D1%82-%D0%BA%D0%BC%D0%B5%D1%82-%D0%BD%D0%B0-%D0%A5%D0%B0%D1%81%D0%BA%D0%BE%D0%B2%D0%BE-%D0%BE%D0%B1%D0%B6%D0%B0%D0%BB%D0%B2%D0%B0-%D0%B2-%D0%9F%D0%BB%D0%BE%D0%B2%D0%B4%D0%B8%D0%B2-%D1%83%D1%81%D0%BB%D0%BE%D0%B2%D0%BD%D0%B0-%D0%BF%D1%80%D0%B8%D1%81%D1%8A%D0%B4%D0%B0/", "text": "\n                    \nБившият кмет на Хасково Георги Иванов обжалва в Пловдив 2-годишната си условна присъда, наложена му от окръжния съдия Миглена Тянкова заради събарянето през 2015г. на бившия затвор на ул. „Дунав” в града. Построената през 1892г. сграда е била паметник на културата и е на стойност 89 000 лева, твърдят от прокуратурата. С присъдата на първа инстанция екс градоначалникът трябва да плати и 3 000 лева глоба, както е и лишен от правото да заема държавна или обществена длъжност за срок от 3г.\n\n„След 16 години строителство и обновяване на Хасково ме осъдиха за това, че съм разрушил сграда, която от 1990г. е отпаднала от експозицията на Историческия музей. Никъде, в никой документ не фигурира, че тази сграда е паметник на културата”, каза Георги Иванов преди началото на съдебното заседание в Пловдив.\n\n\n\nПо думите му старият затвор е бил на Министерство на отбраната, откъдето през 2011г. го прехвърлили с решение на МС безвъзмездно на община Хасково. „Министерството на културата към 2011г. е трябвало да уведоми МС, че тази сграда е паметник на културата, което не е било сторено”, каза още Иванов. Той уточни, че през годините старият затвор се е саморазрушавал и показа снимки, които илюстрират това. Екскметът цитира и показания на бившия директор на музея в Хасково доц.д-р Георги Граматиков, който заявил пред съда, че през 1990г. му се обадили от МК да ликвидира съществуващата към онова време експозиция на музея в сградата на стария затвор. „Още тогава покривът бе пропаднал”, казал пред съдиите Граматиков.\n\nАпелативните магистрати в Пловдив не дадоха ход на делото поради отсъствие на защитник на признатия за виновен на първа инстанция бивш кмет. Георги Иванов се отказал от двамата си досегашни адвокати поради различия в защитната теза. Процесът бе отложен за 11 юни, когато в защита на Георги Иванов трябва да се яви адвокат Ина Лулчева.\n\n\n\n\n \n                    ", "date": "2018.04.30", "title": "Бившият кмет на Хасково обжалва в Пловдив условна присъда"}
{"url": "http://www.monitor.bg/a/view/66513-19-%D1%80%D1%83%D1%81%D0%BA%D0%B8%D0%BD%D0%B8-%D1%81-%D0%B4%D0%BE%D0%B6%D0%B8%D0%B2%D0%BE%D1%82%D0%BD%D0%B8-%D0%BF%D1%80%D0%B8%D1%81%D1%8A%D0%B4%D0%B8-%D0%B7%D0%B0-%D1%81%D1%8A%D1%82%D1%80%D1%83%D0%B4%D0%BD%D0%B8%D1%87%D0%B5%D1%81%D1%82%D0%B2%D0%BE-%D1%81-%D0%98%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0-%D0%B2-%D0%98%D1%80%D0%B0%D0%BA/", "text": "\n                    Централният наказателен съд в Багдад, който се занимава с дела за тероризъм, осъди вчера на доживотен затвор 19 рускини, присъединили се към джихадистката групировка \"Ислямска държава\" в Ирак, предаде Франс прес, като се позова на съдебен източник.\n\nВсички тези жени бяха признати на първа инстанция за виновни по обвинения, че са се присъединили и са подкрепяли ИД, каза председателят на съда при обявяване на присъдата.\n\nОсвен 19-те рускини, същата присъда за същите деяния получиха шест азербайджанки и четири гражданки на Таджикистан.\n\nОбвиняемите присъстваха на съдебното заседание заедно с децата си.\n\n\"Не знаех, че сме в Ирак. Заминах със съпруга и децата си да живеем в Турция, а после изведнъж установих, че всъщност съм в Ирак\", каза една от подсъдимите. Този аргумент повториха и останалите жени.\n\nПрисъдите им подлежат на обжалване.\n                    ", "date": "2018.04.30", "title": "19 рускини с доживотни присъди за сътрудничество с „Ислямска държава” в Ирак"}
{"url": "http://www.monitor.bg/a/view/34811-maika-%D0%BF%D0%BE%D0%B4%D0%B3%D1%80%D1%8F%D0%B2%D0%B0-gogol-bordello-%D1%83-%D0%BD%D0%B0%D1%81/", "text": "\n                    Балканската алтернативна денс пънк формация Maika ще повдигне градусите на настроение преди появата на сцената на сензационните Gogol Bordello. Това ще се случи на 30 май в зала 4 на Интер Експо Център, съобщават организаторите от Loud Concerts. Бандата Maika, която е с корени от Сърбия, Хърватия и Черна Гора, ще пътува на всички европейските дати на Gogol Bordello.\n\nПодборът не е случаен – музиката на Maika се базира на съвременни биитове, традиционна балканска ритмика с тромпети и акордеон и всичко това съчетано с женски пънк вокали. Изпълненията на живо на бандата са с неустоима енергия и микс от безкрайни контрасти – точно както е и балканският регион.  \n                    ", "date": "2018.04.30", "title": "Maika подгрява Gogol Bordello у нас"}
{"url": "http://www.monitor.bg/a/view/4137-%D0%94%D1%8A%D1%89%D0%B5%D1%80%D1%8F%D1%82%D0%B0-%D0%BD%D0%B0-%D0%90%D0%BB%D0%B5%D0%BA-%D0%91%D0%BE%D0%BB%D0%B4%D1%83%D0%B8%D0%BD-%D1%80%D0%B5%D0%BA%D0%BB%D0%B0%D0%BC%D0%B8%D1%80%D0%B0-%D0%BC%D0%B0%D1%80%D0%B8%D1%85%D1%83%D0%B0%D0%BD%D0%B0/", "text": "\n                    \n\nИзкусителната наследница на Алек Болдуин и супер моделът Ким Бейсинджър – Айрланд Болдуин, демонстрира невероятно тяло и сексапил в реклама на марихуана. 22-годишната красавица се съблече по бельо за клип за продуктите на компанията за канабис „MedMen“, които се предлагат законно с медицински цели в 29 щата в Америка.\n\n\n\nМалко преди да излезе рекламното видео Айрланд написа в Инстаграм: “Ще го кажа само веднъж – подкрепям използването на марихуана за лечение, тя е помогнала на толкова много хора да се справят с различна по вид физическа болка. Но вярвам, че тя трябва да се използва умерено и отговорно.По принцип смятам, че пушенето на канабис за удоволствие е демоде“.\n\n\n \n\n\n \n                    ", "date": "2018.04.30", "title": "Дъщерята на Алек Болдуин рекламира марихуана"}
{"url": "http://www.monitor.bg/a/view/1649-%D0%9F%D1%80%D0%B5%D0%BC%D0%B8%D0%B5%D1%80%D1%81%D0%BA%D0%B8-%D1%81%D0%B8%D0%BD-%D0%BD%D0%B0%D0%BF%D0%B8%D1%80%D0%B0-%D0%B7%D0%B0-%D0%BA%D0%B0%D0%BB%D1%87%D0%BE%D1%82%D0%BE/", "text": "Франческо щял да пробие с качества, а не с името си\n                    \n17-годишният син на бившия италиански премиер и лидер на левицата Матео Ренци – Франческо, се заформя като надежда на калчото за по-добро бъдеще – израдваха се медиите във Флоренция. Но не защото юношата е родом от града на Ренесанса и е голмайстор на местния юношески отбор, който играе в регионалното първенство за съответната възрастова група. Причината за ликуването на флорентинските медии, пък и не само на тях, са пробите, на които преди седмица Франческо Ренци е бил поканен от играещия в елитната Серия „А“ отбор на „Дженоа“.\n\nСпоред специалистите на клуба, които са наблюдавали играта му, младият нападател е с прекрасна физика, напорист, борбен и с изключително силен характер. Поне така според вестника на Генуа „Секоло XIX“ бил записал в бележника си спортният директор на „Дженоа“ Джорджо Перинети, който е наблюдавал изявите на „гастролиращия“ в града на Колумб флорентинец. Той заявил пред журналисти, че Франческо играе добре футбол и в случая фамилното му име нямало никакво значение, колкото и да било известно. Освен многото голове, които вкарвал редовно в регионалното юношеско първенство на Тоскана, другото доказателство за таланта на сина на Матео Ренци според Перинети било и включването му на няколко пъти в националния отбор под 17 години. Дали обаче момчето ще заиграе в „Дженоа“, ще стане известно най-рано през лятото.\n\nЛюбопитен е фактът, че футболът отдавна е и слабост, и традиция в семейство Ренци. Бащата и експремиер Матео, който сега е сенатор, не пропускал мач на „Фиорентина“ и ритал поне два пъти в седмицата с приятели на малки вратички. Да стане професионален футболист мечтаел и по-малкият с две години брат на Франческо – Емануеле, който сега играе в юношески отбор младша възраст. За топка обаче не желаела въобще да чува 11-годишната сестра на двамата – Естер Ренци.\n\n\n \n                    ", "date": "2018.04.30", "title": "Премиерски син напира за калчото"}
{"url": "http://www.monitor.bg/a/view/30565-%D0%91%D0%B0%D1%80%D1%81%D0%B0-%D1%81%D0%BB%D0%BE%D0%B6%D0%B8-%D0%BA%D0%BE%D1%80%D0%BE%D0%BD%D0%B0%D1%82%D0%B0-%D0%BD%D0%B0-%D0%98%D1%81%D0%BF%D0%B0%D0%BD%D0%B8%D1%8F/", "text": "Радост и сълзи на „Риасор“ след като каталунците изхвърлиха домакините от елита\n                    „Барселона“ официално е новият шампион на Испания, след като каталунците триумфираха и на теория с 25-ата си титла при победата с 4:2 като гост на „Депортиво“. Каталунците детрониха миналогодишните първенци от „Реал“ (Мадрид) и ще посрещнат съперника като носители на златните медали в дербито на 6 май. „Барса“ се нуждаеве само от точка в дъжда за титлата, но Коутиньо в 7-ата и Меси в 38-ата дадоха ясни индикации, че искат да подпечатат трофея с победа. Галийският тим все пак показа характер и успя да изравни след попадения на Перес (40) и Чолак (64). Нови два гола на Меси в 82-ата и 85-ата минута обаче показаха кой е кралят на Испания тази година.\n\nС хеттрика си аржентинецът временно изпревари Мохамед Салах от „Ливърпул“ в спора за „Златната обувка“ като е с едно попадение повече – 32 срещу 31 гола. Меси стигна и умопомрачителното число от 1000 попадения в кариерата си, в които влизат абсолютно всички голове от момента, когато започва да рита в детско-юношеската школа на Нюелс Олд Бойс. Освен това заедно с Андрес Иниеста аржентинецът стана рекордьор на „Барселона“ по титли в Испания. Досега двамата споделяха върха в класацията с Чави Ернандес. „Бяхме по-добри от останалите съперници прец целия сезон. Спечелихме титлата без загубен мач, не само в Примера, а и за Купата и в Шампионската лига, където допуснахме една загуба в Рим, но тя дойде неочаквано. Имахме и тежки моменти, но ги преодоляхме и не познахме поражение, което е невероятно. Съжалявам много за Иниеста, както и когато си тръгнаха играчи като Чави, Масчерано. Съжалявам, че той не си тръгва по впечатляващ начин с требъл като Чави”, коментира щастливият Меси.\n\nПрезидентът Джосеп Мария Бартомеу пък поздрави феновете чрез профила си в Туитър. „Това е седма титла в последните десет години. Нов трофей, който продължава и допълна една невероятна епоха на спортни успехи. Само легендарни отбори могат да сторят това”, написа Бартомеу.\n\nНа другия полюс след мача бяха феновете на „Депортиво“, които напуснаха „Риасор“ със сълзи на очи, тъй като отборът им и на теория изпадна от елита. \n                    ", "date": "2018.04.30", "title": "„Барса“ сложи короната на Испания"}
{"url": "http://www.monitor.bg/a/view/31785-%D0%9F%D0%B8%D1%80%D0%BE%D0%BD%D0%BA%D0%BE%D0%B2%D0%B0-%D1%80%D0%B0%D0%B7%D1%85%D0%BE%D0%B6%D0%B4%D0%B0-%D1%81%D0%B8%D0%BD%D0%B0-%D1%81%D0%B8-%D0%90%D0%B7%D0%B0%D1%80%D0%B5%D0%BD%D0%BA%D0%B0-%D0%BF%D1%8A%D1%82%D1%83%D0%B2%D0%B0-%D1%81%D1%8A%D1%81-%D1%81%D0%B2%D0%BE%D1%8F-%D0%BF%D0%BE-%D1%82%D1%83%D1%80%D0%BD%D0%B8%D1%80%D0%B8/", "text": "\n                    \nЦветана Пиронкова е в страхотна форма само месец след раждането. Бившата ни първа ракета и полуфиналистка от „Уимбълдън“ през 2010 г. показа своя снимка в цял ръст от неделната разходка със сина й Александър. На нея Цвети е с бяло потниче, дънково яке и къси панталонки върху стройните й крака. Така за всички става ясно, че тя вече е върнала формата си отпреди бременността.\n\nВсе още не е известно дали Пиронкова планира завръщане на корта след раждането, подобно на редица нейни колежки, сред които Серена Уилямс и Виктория Азаренка. Тя не е играла в официален двубой от 6 юли миналата година, когато отстъпи с 3:6, 4:6 пред Каролин Вознячки на „Уимбълдън“.\n\nБившата №1 в света Виктория Азаренка пък се отправи към предстоящия голям турнир на клей в Мадрид заедно със сина си Лео. 28-годишната тенисистка от Беларус публикува в Туитър снимка, на която позира с родения през декември 2016 г. Лео.\n\nВ същото време в женския тенис бе подета кампания за специално отношение към завърналите се на корта майки. Бившият играч и настоящ директор на турнира в Маями Джеймс Блейк коментира, че правилата в момента са \"нещо като наказание\". Той даде за пример ситуацията със Серена, която след 13 месеца извън кортовете заради бременността и раждането, се завърна в Маями като непоставена и отпадна още в първия кръг.\n\nЗащити я и настоящата №1 Симона Халеп. \"Да дадеш живот е най-великото нещо на света. Това е повече от спорта. Мисля, че Серена трябваше да е поставена под №1, тъй като беше №1 в света, когато се оттегли заради бременността\", каза румънката.\n\n\n \n                    ", "date": "2018.04.30", "title": "Пиронкова разхожда сина си, Азаренка пътува със своя по турнири"}
{"url": "http://www.monitor.bg/a/view/19034-%D0%A0%D0%BE%D0%B1%D0%B5%D0%BD-%D0%B0%D1%83%D1%82-%D0%B7%D0%B0-%D1%80%D0%B5%D0%B2%D0%B0%D0%BD%D1%88%D0%B0-%D0%A0%D0%B5%D0%B0%D0%BB-%D0%B1%D0%BB%D1%8A%D1%84%D0%B8%D1%80%D0%B0-%D1%81-%D0%98%D1%81%D0%BA%D0%BE/", "text": "\n                    \nХоландското крило на “Байерн” (Мюнхен) Ариен Робен със сигурност отпада за мача-реванш с “Реал” от полуфиналите в Шампионската лига. Той е с контузия от първата среща, спечелена от испанския гранд с 2:1, и не успя да се възстанови. Така Робен остана извън групата за двубоя и не се качи на самолета за Мадрид. Аут е и Жером Боатенг, който ще е заменен от Никлас Зюле.\n\nВ лагера на „Реал“ (М) пък основният въпрос е участието на Иско. От клуба твърдяха, че испанският национал е контузен и няма да играе. Местните медии обаче разкриха, че Иско тренира наравно със съотборниците си в последните два дни и със сигурност ще участва. „Реал“ блъфира, но в „Байерн“ няма да се вържат“, написа „Билд“ в коментар по темата. На линия за домакините ще е и Начо Фернандес, който ще замести Карвахал. Рефер на мача е турчинът Джунейт Чакър.\n\n \n\nШампионска лига\n\n21:45 ч, полуфинал реванш\n\n\n\n(пряко по bTV Action)\n\n\n \n                    ", "date": "2018.04.30", "title": "Робен аут за реванша, „Реал“ блъфира с Иско"}
{"url": "http://www.monitor.bg/a/view/7119-%D0%AE%D1%80%D0%B3%D0%B5%D0%BD-%D0%9A%D0%BB%D0%BE%D0%BF-%D0%BE%D1%81%D1%82%D0%B0%D0%BD%D0%B0-%D0%B1%D0%B5%D0%B7-%D0%B0%D1%81%D0%B8%D1%81%D1%82%D0%B5%D0%BD%D1%82-%D0%B7%D0%B0-%D0%BC%D0%B0%D1%87%D0%B0-%D1%81-%D0%A0%D0%BE%D0%BC%D0%B0/", "text": "\n                    \nМениджърът на „Ливърпул“ Юрген Клоп остана без най-доверения си помощник точно за финала на сезона. 56-годишният асистент Желко Бувац напуска клуба и няма да бъде до Клоп в реванша с „Рома“ от Шампионската лига в сряда. Според английската преса причина за напускането на Бувац е скандал с германския спец, който не се допитвал до помощника си за избора на титулярен състав. Сърбинът Бувац, който бе съотборник с Клоп в „Майнц“, постепенно бил изолиран от тима и поради тази причина решил да напусне. Веднага след гръмването на скандала от „Ливърпул“ взеха отношение и признаха, че Бувац няма да е част от екипа на Клоп за мача с „вълците“. Официалната версия обаче е, че отсъствието му е временно и той ще се завърне, тъй като просто искал да си почине. Това твърдение изглежда доста странно на фона на предстоящите ключови битки за мърсисайдци в Шампионската лига и първенството, където тимът се бори за място в Топ 4.\n\n\n \n                    ", "date": "2018.04.30", "title": "Юрген Клоп остана без асистент за мача с \"Рома\""}
{"url": "http://www.monitor.bg/a/view/2348-%D0%9E%D1%82-%D0%9A%D0%B0%D0%B7%D0%B0%D1%85%D1%81%D1%82%D0%B0%D0%BD-%D1%81%D0%BF%D1%8A%D0%B2%D0%B0%D1%82-%D0%93%D0%B5%D0%BD%D0%BA%D0%BE%D0%B2-%D0%B7%D0%B0-%D0%9B%D0%BE%D0%BA%D0%BE-%D0%A1%D1%84/", "text": "\n                    \nДебютът на Цветан Генков за „Локомотив“ (Сф) се отлага. Бившият национал трябваше да облече екипа на столичните „железничари“ за мача срещу „Локо“ (Горна Оряховица) тази вечер, но това няма да се случи. Причината е, че бившият клуб на нападателя – казахстанският „Окжетпес“, още не е изпратил жълтата му карта. Така Генков няма как да бъде картотекиран в БФС и продължава да тренира с „Локомотив“ (Сф), но без да може да помогне на тима в заключителните битки във Втора лига. Завръщането на 34-годишния Генков бе очаквано с огромно нетърпение в тима, който се бори за завръщане в елита. Преди мача тази вечер столичани имат 51 точки, заемайки третото място. Пред тях с 55 точки е „Ботев“ (Враца), а лидер с 57 е „Царско село“. Според регламента победителят се класира директно за Първа лига, а вторият и третият отиват на бараж. „Надявам се нещата около Генков да се уредят максимално бързо и да мога да го използвам“, коментира треньорът на „Локо“ (Сф) Младен Додич.\n\n\n \n                    ", "date": "2018.04.30", "title": "От Казахстан спъват Генков за „Локо“ (Сф)"}
{"url": "http://www.monitor.bg/a/view/2693-%D0%9B%D0%B5%D0%B2%D1%81%D0%BA%D0%B8-%D0%B7%D0%B0%D0%B4%D0%B5%D0%B9%D1%81%D1%82%D0%B2%D0%B0-%D1%82%D1%80%D0%B0%D0%BD%D1%81%D1%84%D0%B5%D1%80%D0%B5%D0%BD-%D0%BF%D0%BB%D0%B0%D0%BD-%D0%9B%D0%B8%D0%B3%D0%B0-%D0%95%D0%B2%D1%80%D0%BE%D0%BF%D0%B0/", "text": "„Сините“ готвят грандиозни чествания за Георги Аспарухов, обявяват мача с „Бока“\n                    „Левски“ вече е задействал трансферния си план за подсилването на тима преди очакваното участие на „сините“ в турнира на Лига Европа. Пред клубът предстои само една важна крачка, за да бъде гарантирано евроучастието, като минава през спечелването на купата на България на 9 май, когато отборът от „Герена“ се изправя срещу „Славия“. В случай, че „Левски“ се препъне срещу най-стария си столичен съперник, подопечните на Делио Роси ще хвърлят всички сили в оставащите мачове в шампионата, където към момента са на трета позиция след победата над „Берое“ в Стара Загора с 4:0.\n\nЗа трансферните планове на клуба разкри изпълнителният директор Красимир Иванов, който призна, че „сините“ няма да правят голяма селекция през лятото. „Искаме да повишим качеството в състава. Най-вероятно ще привлечем само един-двама играчи“, коментира Иванов, като допълни че по отношение на изходящите трансфери към момента в администрацията не са постъпили писмени оферти, но са водени разговори за някои играчи. „Синият“ шеф разкри още, че „сините“ искат да задържат Роман Прохазка и Васил Панайотов, чиитодоговори изтичат през лятото. „Показали сме на двамата, че има намерения да ги задържим. На този етап не сме преговаряли по-конкретно, защото не искахме да ги разсейваме преди важните мачове”, каза Иванов, като не уточни кога ще стартират същинските преговори, но със сигурност това няма да се случи преди 9 май.\n\nМеждувременно ПФЛ пусна допълнителни билети за Сектор „В“ и Сектор „А“ за предстоящия финал поради огромния интерес на „сините“ фенове. Организаторите бяха принудени да пуснат първите три реда в продажба въпреки че местата не са най-комфортните предвид оградата пред пистата на стадион „Васил Левски“.\n\nПреди финалът на 9 май пък „сините“ се готвят трескаво за честванията по повод 75-годишнината от рождението на Георги Аспарухов. „Сините“ ще посрещнат празника с куп събития, като по ирония на съдбата на самия 4 май „Левски“ е домакин на „Ботев“, в който Аспарухов също е играл. Преди двубоя от 20:00 часа, от клуба по традиция ще поднесат венци и цветя пред бюста на митичния футболист, а след това се предвижда и представянето на две книги, посветени на Гунди. Отделно е подготвена концертна програма, като по време на битката с „Ботев“ ще стане ясно официално името на „Бока Хуниорс“ като съперник на „Левски“ в демонстративния мач в памет на Аспарухов на 19 август. В края на вечерта е предвидена и заря.\n                    ", "date": "2018.04.30", "title": "„Левски“ задейства трансферен план „Лига Европа“"}
{"url": "http://www.monitor.bg/a/view/58816-16%D0%B3%D0%BE%D0%B4%D0%B8%D1%88%D0%B5%D0%BD-%D0%91%D0%93-%D1%82%D0%B0%D0%BB%D0%B0%D0%BD%D1%82-%D0%B4%D0%B5%D0%B1%D1%8E%D1%82%D0%B8%D1%80%D0%B0-%D0%B7%D0%B0-%D0%9E%D0%BC%D0%BE%D0%BD%D0%B8%D1%8F/", "text": "\n                    \n16-годишният талант на „Черно море“ Христиан Фоти направи официален дебют за мъжкия тим на „Омония“ (Никозия) срещу АЕК (Ларнака) в мач от поредния кръг на кипърското първенство. Тимът на Фоти отстъпи с 0:2, а младокът престоя на терена до 60-ата минута и при резултат 0:1 бе заменен. Медиите в страната поставиха много висока оценка на десния краен бранител, който е продукт на школата на „Черно море“.\n\nХристиян Фоти е роден през 2001 година в България, с баща кипърец. Започва да тренира в академията на “моряците” през 2010 година и стига до националния отбор за своята възраст. През лятото на 2017 година преминава в школата на „Омония“, след като родителите му отиват да живеят в Кипър. За една година записва 23 мача – 22 в Елитната група до 17 години за кипърския клуб и един за младежите. Има реализирани три гола.\n\nХристиян Фоти е поредният футболист от школата на „Черно море“, който едва на 16 години стига до мъжкия футбол. От неговия набор са Мартин Минчев, който прави впечатляващ за годините си сезон с екипа на варненци в Първа лига, както и вратарят Иван Дичевски, който също е в мъжкия тим на “моряците”.\n\n\n \n                    ", "date": "2018.04.30", "title": "16-годишен БГ талант дебютира за „Омония“"}
{"url": "http://www.monitor.bg/a/view/48080-%D0%9B%D1%83%D0%B4%D0%BE%D0%B3%D0%BE%D1%80%D0%B5%D1%86-%D0%B3%D1%80%D1%8A%D0%BC%D0%BD%D0%B0-%D1%88%D0%B0%D0%BC%D0%BF%D0%B0%D0%BD%D1%81%D0%BA%D0%BE%D1%82%D0%BE-%D0%B7%D0%B0-%D1%81%D0%B5%D0%B4%D0%BC%D0%B0%D1%82%D0%B0/", "text": "„Орлите“ се готвят за нова доминация догодина\n                    „Лудогорец“ стана шампион на България за седма поредна година, след като ЦСКА-София отстъпи с 1:2 от „Ботев“ (Пловдив) и четири кръга преди края на шампионата „орлите” дръпнаха с 13 точки пред „червените”, което ги направи недостижими на върха в класирането. В следващия кръг шампионите гостуват именно на ЦСКА-София навръх юбилея на „червените“, като пред „орлите“ целта ще е успех за престиж и нови рекорди от последователни победи и отбелязани попадения. Хегемонията на „Лудогорец“ стартира през сезон 2011/2012 като от тогава насам няма клуб, който да се противопостави успешно на тима от Разград и да вземе шампионската титла. Трофеят ще бъде връчен на шампионите на двубоя срещу „Левски“ на „Лудогорец Арена“ на 12 май, като с тези златни медали „зелените“ се изравниха по титли със „Славия“ на третото място във вечната ранглиста. Далеч пред тях на първо място е ЦСКА с 31 титли, а „Левски“ е втори с 26 трофея. Четвъртото място се заема от три клуба - „Локомотив“ (София), „Черно море“ и „Литекс“, а с две титли, е пловдивският „Ботев“.\n\nСлед триумфа ръководството, треньорите и футболистите на „Лудогорец“ поздравиха феновете си по случай 7-ата поредна титла на България. „Лудогорец“ поздравява всички свои фенове с грандиозния успех\", написаха разградчани на своя сайт, а собственикът на клуба Кирил Домусчиев използва официалния си профил във „Фейсбук\", за да изкаже своята благодарност към отбора и привържениците. „Честито на всички хора в „Лудогорец“, които работиха неуморно за постигането на целта. Честито на нашите верни привърженици, които дори и в трудните моменти не паднаха духом. Вярваха ни и бяха неотлъчно до отбора. Имаме слабости, които трябва да изчистим. Продължаваме смело напред, без оправдания. Учим се да се радваме на успехите и да преодоляваме загубите. Но сега ще празнуваме! Целта пред „Лудогорец“ е една - да бъдем по-силни през следващия сезон“, сподели щастливият Домусчиев.\n\n \n                    ", "date": "2018.04.30", "title": "„Лудогорец“ гръмна шампанското за седмата"}
{"url": "http://www.monitor.bg/a/view/85861-%D0%A6%D0%A1%D0%9A%D0%90%D0%A1%D0%BE%D1%84%D0%B8%D1%8F-%D0%BD%D1%8F%D0%BC%D0%B0-%D0%B4%D0%B0-%D0%BF%D1%80%D0%B0%D0%B2%D0%B8-%D1%88%D0%BF%D0%B0%D0%BB%D0%B8%D1%80-%D0%BD%D0%B0-%D0%BE%D1%80%D0%BB%D0%B8%D1%82%D0%B5/", "text": "\n                    \n\nЦСКА-София няма да прави шампионски шпалир на „Лудогорец“ в предстоящия мач на 5 май. Това научи „Монитор“ след среща между треньора Стамен Белчев и ръководството на тима. Както е ясно, по традиция играчите на вече осигурилия си титлата отбор преминават през шпалир от противникови футболисти преди мача, с което се засвидетелства уважение към победителите. Подобно нещо обаче няма да се случи на Националния стадион заради сериозно обтегнатите отношения между двата клуба. Освен това с двубоя ще се отбележи 70-годишният юбилей на „червените“ и шефовете са преценили, че подобен ход няма да се приеме добре от феновете. Още повече, че настроението на „Армията“ е минорно след провала в шампионата и за Купата на България, а поредното разочарование дойде в Пловдив, където ЦСКА-София падна от „Ботев“ и направи и на теория „Лудогорец“ шампион.\n\nВ същото време легендарният чилийски голаджия Иван Саморано отправи видео поздрав към феновете на ЦСКА-София по случай юбилея. Предполага се, че в основата на обръщението е Христо Стоичков, който е близък приятел със Саморано.\n\n\n \n\n\n \n                    ", "date": "2018.04.30", "title": "ЦСКА-София няма да прави шпалир на „орлите“"}
{"url": "http://www.monitor.bg/a/view/26701-%D0%A8%D0%B0%D0%BC%D0%BF%D0%B8%D0%BE%D0%BD%D0%B8-%D0%B2-%D0%B4%D0%B6%D1%83%D0%B4%D0%BE%D1%82%D0%BE-%D0%B1%D0%B5%D0%B7-%D0%BF%D1%80%D0%B5%D0%BC%D0%B8%D0%B8-%D1%86%D0%B5%D0%BB%D0%B8-4-%D0%B3/", "text": "Свикват извънреден УС, за да решават проблема\n                    \nНай-добрите ни джудисти Янислав Герчев и Ивайло Иванов чакат обещани им от федерацията премии вече 4 години. За това съобщиха самите те и техният треньор Атанас Герчев на пресконференция днес. Централата е заложила в договорите им финансови стимули за призови класирания от големите първенства и турнири. Наставникът има неизплатени премии от 2014 г. насам, а състезателите не са си получили обещаните парите от 2015-а.\n\nПрез това време Иванов (81 кг) има бронз от европейското в Казан 2016, както и златни медали от Гран шлем и Гран при турнири, а Герчев (60) печели последните две години сребърни медали от шампионати на Стария континент, последния от които преди седмица в Тел Авив.\n\n„Ако не беше подкрепата на спортния министър Красен Кралев, можеше и да не стигнем до европейско първенство“, призна Ивайло. Двамата ни състезатели, които участваха на олимпиадата в Рио, а сега ще преследват квоти и за Токио 2020, са получили персонални стипендии от ММС, за да могат да издържат семействата си.\n\n„Като отида в магазина, не мога да пазарувам срещу това“, не скри разочарованието си Янислав, показвайки сребърния си медал от Тел Авив.\n\nГенералният секретар на федерацията Асен Коруджиев пък се нае да свика извънредно заседание на Управителния съвет в близките 5 дни, за да бъде решен проблемът с премиите на елитните ни състезатели.\n\n„Ще направим всичко възможно, за да подсигурим на най-добрите ни мъже и жени добра подготовка за световното през септември в Баку. Ако трябва, ще съкратим разходите за подрастващите, макар да сме домакини на европейско за младежи и да трябва да се представим силно пред родна публика“, заяви Коруджиев.\n\nВ същото време друг състезател на Атанас Герчев, който работи без договор с федерацията, спечели Откритото на Африка за младежи до 21 г. Божидар Темелков стана първи в кат. до 65 кг в Мароко, а седмица преди това се нареди пети в Тунис. Темелков ще е една от надеждите ни за добро представяне на европейското у нас.\n\n\n\n\n \n                    ", "date": "2018.04.30", "title": "Шампиони в джудото без премии цели 4 г."}
{"url": "http://www.monitor.bg/a/view/37948-%D0%94%D0%B6%D0%B0%D0%BA%D0%BF%D0%BE%D1%82%D1%8A%D1%82-%D0%B2-6-%D0%BE%D1%82-49-%D0%BC%D0%B8%D0%BD%D0%B0-35-%D0%BC%D0%B8%D0%BB%D0%B8%D0%BE%D0%BD%D0%B0-%D0%BB%D0%B5%D0%B2%D0%B0/", "text": "\n                    Джакпотът в най-популярната тото игра - \"6 от 49\" мина сумата от 3,5 млн. лева за тираж №34. С последните попълнения от 72 064,19 лв. той стана 3 520 650,12 лева. За следващия тираж - №35 в четвъртък се очаква към тях да се прибавят още към 70 000.\n\nВ \"5/50 - 1/12 Зодиак\" се стоят непроменящите се 3 млн. лева. В \"6 от 42\" скокът за неделя беше с нови 17 297,55 лева и с тях се събраха 616 458,78 лева. За четвъртък тази цифра ще порасне с още към 20 000. В \"Рожден ден\" пък са скромните 26 818,88 лв. Така общо над 7,252 млн. ще има във всичките джакпоти.\n\nНай-голямата печалба в тираж №34 беше 24 676,20 лева. Тя е от единствената петица в I теглене на \"5 от 35\" плюс 5 тройки по 3,40. Улучени са със система №9 за 6,00 лв. Във II теглене има 2 петици по 12 338,10 лева. Едната от тях падна с фиш с 2 комбинации за левче.\n\nТретото място по големина на печалбите зае \"Тото Джокер\", в който има 3 тройки по 8201,70 лв. Двама късметлии ще вземат по 8268,90 лева, след като има улучени тройка и по 3 двойки по 22,40 лв. Единият е играл с 4 комбинации за \"5/35\" и 4 за \"джокера\" за 2,80 лв., а другият - с 1 за \"6 от 49\" и 4 за \"Тото Джокер\" за 1,65 лв.\n\nВ тиража за \"Втори шанс\" на \"6 от 49\" бяха изтеглени номерата на фишовете, спечелили ваучери за по 1000 лева за спортни стоки от Sport Depot.\n\n \n\nТото печалби\n\nТираж №34\n\n \n\n„6 от 49“: Числа - (10, 11, 16, 18, 20, 44); 6 - няма, 5 - 5 по 4804,30 лв., 4 - по 59,30 лв., 3 - по 3,70 лв.; ДЖАКПОТ: 3 520 650,12 лв.\n\n \n\n„6 от 42“: Числа - (2, 3, 13, 31, 35, 39); 6 - няма, 5 - 2 по 5045,10 лв., 4 - по 33,80 лв., 3 - по 2,80 лв.; ДЖАКПОТ: 616 458,75 лв.\n\n \n\n„5 от 35“: I теглене - (6, 16, 22, 25, 28); 5 - 1 от 24 676,20 лв., 4 - по 69,70 лв., 3 - по 3,40 лв.; II теглене - (9, 20, 27, 30, 32); 5 - 2 по 12 338,10 лв., 4 - по 91,90 лв., 3 - по 3,80 лв.\n\n \n\n„Зодиак“: Числа - (3, 23, 30, 41, 48); Зодия 1 - Овен; 5+1 - няма, 5 - няма, 4+1 - няма, 4 - 3 по 500,00 лв., 3+1 - 11 по 100,00 лв., 3 - 115 по 10,00 лв., 2+1 - по 5,00 лв., 1+1 - по 1,50 лв., 2 - по 0,80 лв., 0+1 - по 1,00 лв.; ДЖАКПОТ: 3 000 000,00 лв.\n\n \n\n„Тото Джокер“: Позиции - (5, 6, 9); Цифри – (1, 0, 3); 3 - 3 по 8201,70 лв., 2 - 1100 по 22,40 лв.; ДЖАКПОТ: 0,00 лв.\n\n \n\n„Рожден ден“: Година 85, месец 07, дата 16, ден 3; I група - няма, II - 1 от 501,40 лв., III - 2 по 200,60 лв., IV - 2 по 125,40 лв., V - 8 по 31,30 лв., VI - 6 по 33,40 лв., VII - 10 по 25,10 лв., VIII - 26 по 7,70 лв., IX - 41 по 7,30 лв., X - по 3,30 лв., XI - по 2,10 лв., XII - по 2,20 лв., XIII - по 1,90 лв., XIV - по 1,40 лв., XV - по 0,99 лв.; ДЖАКПОТ: 26 818,88 лв.\n\n \n\n„Втори ТОТО шанс“\n\nЗа „6 от 49“\n\n \n\nПечалба Фиш№ Район\n\n \n\nВаучер за 1000 лв. 295214909 Дулово\n\nВаучер за 1000 лв. 055442612 Дупница\n\nВаучер за 1000 лв. 051170518 Сандански\n\nВаучер за 1000 лв. 314280240 Бухово\n\nВаучер за 1000 лв. 737428406 Оряхово\n                    ", "date": "2018.04.30", "title": "Джакпотът в \"6 от 49\" мина 3,5 милиона лева"}
{"url": "http://www.monitor.bg/a/view/45747-%D0%A5%D1%8E-%D0%93%D1%80%D0%B0%D0%BD%D1%82-%D1%81%D0%B5-%D0%BF%D1%83%D1%81%D0%BA%D0%B0-%D0%BD%D0%B0-%D1%81%D1%80%D0%B5%D1%89%D0%B0-%D0%B1%D0%BB%D0%B0%D0%B3%D0%BE%D1%82%D0%B2%D0%BE%D1%80%D0%B8%D1%82%D0%B5%D0%BB%D0%BD%D0%BE/", "text": "\n                    Хю Грант е готов да се върне в Нотинг Хил за още една съдбовна среща. Този път с фен. И досущ като с Джулия Робъртс да седне на романтичен пикник и да обиколи малката книжарничка и други емблематични места от култовата лента от 1999 г.\n\nАмериканските фенове ще имат възможността да прекарат един незабравим ден с холивудската звезда, като се включат в благотворителен търг. Идеята е на Ема Фрауд, съпруга на режисьора на филма Ричард Къртис. В надпреварата обаче нямат право да се участват дори англичани, а само жители на САЩ. Победителят ще получи самолетни билети до Лондон и първо ще се срещне лично с режисьора Къртис. Заедно ще направят обиколка, включваща пазарчето Портобело, книжарницата „Уилям Такър“, а на финала идва най-хубавото. Пикник в парка на Нотинг Хил, а на оделацето ще чака самият Хю Грант. Победителят ще отседне в хотел Риц, където са снимани сцените на Джулия Робъртс.\n\nКогато филмът „Нотинг хил“ излиза на голям екран се превръща в истински хит отвъд Атлантика и инкасира 364 милиона долара печалба.\n                    ", "date": "2018.04.30", "title": "Хю Грант се пуска на среща благотворително"}
{"url": "http://www.monitor.bg/a/view/39240-%D0%9F%D0%BE%D0%B4%D0%B0%D1%80%D0%B8%D1%85%D0%B0-%D0%B7%D0%B2%D0%B5%D0%B7%D0%B4%D0%B0-%D0%BD%D0%B0-%D0%94%D0%B6%D1%83%D0%BB%D0%B8%D0%B0%D0%BD%D0%B0-%D0%93%D0%B0%D0%BD%D0%B8/", "text": "\n                    \nСъс собствена звезда в небето може да се похвали Джулиана Гани. Носителката на титлата „Мис Силикон на десетилетието“ получи като подарък част от съзвездието „Дева“ от съпруга си – фитнес инструкторът Станимир Ташев. За романтичния жест се похвали самата Гани с кадър на сертификата  за собственост в профила си във Фейсбук. „Това е най-уникалното и шантаво нещо, което ми се случи! Моят съпруг ми подари звезда на небето, в неговото съзвездие Дева! Нямам думи, с които да опиша чувството, че като погледна нагоре и ще си имам своя звезда! Вече съм истинска звезда!“, гласят думите й към снимката.\n\nНеведнъж Джулиана е споделяла каква щастливка е с такъв мъж до себе си. „Той е най-добрия. Не ми дава да чистя, да готвя. Не че не мога или не искам, а той ми казва – Не съм те взел за робиня, а да живееш като принцеса“, изповяда се по време на участието си във „Вип Брадър“ тя.\n\n„Мис Силикон 2013“ и Станимир се разходиха до олтара миналия август по време на скромна церемония в Пловдив. За булчинската си рокля русокосата изкусителка заложи на изрязано деколте, с което по традиция подчерта третия си чифт гърди. Красавицата е категорична, че не бърза да се сдобие с наследник, защото това би повлияло негативно на кариерата й.\n\n \n\n \n\n \n\n\n \n                    ", "date": "2018.04.30", "title": "Подариха звезда на Джулиана Гани"}
{"url": "http://www.monitor.bg/a/view/37114-%D0%98-%D0%9D%D0%B0%D1%80%D0%BE%D0%B4%D0%BD%D0%B8%D1%8F%D1%82-%D1%82%D0%B5%D0%B0%D1%82%D1%8A%D1%80-%D0%BF%D0%BE%D0%B4%D0%BA%D1%80%D0%B5%D0%BF%D0%B8-%D0%BC%D1%83%D0%B7%D0%B8%D0%BA%D0%B0%D0%BD%D1%82%D0%B8%D1%82%D0%B5-%D0%BD%D0%B0-%D0%91%D0%9D%D0%A0/", "text": "\n                    Актьорите от Народен театър \"Иван Вазов\" изразиха подкрепата си към членовете на музикалните състави на Българското национално радио в искането им за по-високо заплащане. Артистите изразиха съпричастността си чрез отворено писмо до медиите. „Във връзка с протеста на музикантите от БНР за по-достойно заплащане, Синдикалната организация на Народен театър „Иван Вазов“ към КНСБ изразява категоричната си подкрепа. Призоваваме всички културни дейци да се обединят в исканията си за по-достоен живот и условия на труд! В една демократична страна, която е член на Европейския съюз, в 21 век, е недопустимо да има срамно, неграмотното и невежо отношение на властта към културата ѝ. Бюджетът за увеличение, за който настояват музикантите от БНР, е колкото годишния бюджет за охрана на един представител на управляващите“, се посочва в изявлението на първата ни трупа.\n\nПрипомняме, че от началото на миналата седмица четирите състави към националното радио - Симфоничният оркестър, Смесеният хор, Биг бендът и Оркестърът за народна музика, излязоха на протест. По думите на музикантите, средната им работна заплата е 660 лв. Подкрепата си към тях засвидетелстваха още генералният директор на БНР Александър Велев, Националният фолклорен ансамбъл \"Филип Кутев\", Софийската филхармония, Музикалната академия и др.\n\nМеждувременно предложението съставите да бъдат отделени от структурата на медията и да се ползват от делегиран бюджет беше посрещнато със смесени чувства. Музикантите изтъкнаха, че основната им дейност не е концертирането, а звукозаписът. „Правят се по 1-2 концерта месечно. За един концерт на Симфоничния оркестър разходите за наем на зала, хонорари за солисти и т.н. се равняват на печалбите“, коментира Велев по време на извънредното заседание на Комисията по култура и медии.\n                    ", "date": "2018.04.30", "title": "И Народният театър подкрепи музикантите на БНР"}
{"url": "http://www.monitor.bg/a/view/46851-%D0%9A%D0%BE%D0%BC%D0%BF%D0%B5%D0%BD%D1%81%D0%B8%D1%80%D0%B0%D1%85%D0%B0-%D0%9A%D0%BB%D0%B5%D1%8A%D1%80-%D0%A4%D0%BE%D0%B9-%D0%B7%D0%B0-%D0%BF%D0%BE%D0%BB%D0%BE%D0%B2%D0%B0-%D0%B4%D0%B8%D1%81%D0%BA%D1%80%D0%B8%D0%BC%D0%B8%D0%BD%D0%B0%D1%86%D0%B8%D1%8F/", "text": "\n                    \nАктрисата Клеър Фой получи щедра компенсация заради половата дискриминация при заплащането на участниците в сериала „Короната“, съобщи Контактмюзик. От Netflix поощриха екранната кралица Елизабет II с 200 000 паунда след като стана ясно, че актьорът Мат Смит е получавал по 10 бона повече от нея на епизод. „Случилото се действително ми отвори очите. Повече няма да съм наивна, когато става дума за тези неща. Дадох си сметка за какво ми е позволено да имам мнение и за какво трябва да отстоявам правата си. Смятам, че това наистина промени виждането ми за мен самата и за другите жени в тази индустрия. Това е нещо позитивно, макар да ме поставя в неудобно положение.“, сподели наскоро 34-годишната звезда.\n\nСмит, който влиза в ролята на екранния й съпруг в поредицата, също подкрепя идеята за равни хонорари на двата пола в телевизионната индустрия. „Клеър е сред най-добрите ми приятелки. Смятам, че заплащането ни трябва да е еднакво и справедливо. Трябва да има равенство за всички. Напълно я подкрепям и се радвам, че въпросът бе решен и се направиха корекции, защото именно това трябваше да се случи.“, заяви той.\n\n \n\n \n\n\n \n                    ", "date": "2018.04.30", "title": "Компенсираха Клеър Фой за полова дискриминация"}
{"url": "http://www.monitor.bg/a/view/75275-%D0%A1%D0%BA%D0%BE%D1%87%D0%B8%D1%85%D0%B0-%D0%BD%D0%B0-%D0%9C%D0%B8%D1%81-%D0%9A%D1%80%D0%B0%D1%81%D0%B8%D0%B2%D0%B8-%D0%BE%D1%87%D0%B8-%D0%B7%D0%B0-%D1%80%D0%BE%D0%BC%D1%81%D0%BA%D0%B8-%D0%BF%D1%80%D0%BE%D0%B8%D0%B7%D1%85%D0%BE%D0%B4/", "text": "\n                    Броени дни, след като триумфира в Индия с титлата Мис Красиви очи, Цонка Милчева стана обект на нападки заради ромския си произход. „Свършиха българките, че циганки да представят България“ и „Все едно да отида на конкурс в Китай да кажа, че съм Индийка, но от 100 километра да ми личи, че не съм“ са само част от негативните коментари по неин адрес. „Не разбирам защо обществото скочи така срещу мен, заради това, че съм от ромски произход, след като аз никога не съм го крила. Именно за живея в Германия, защото тук няма расова дискриминация! Няма бели и черни, роми и българи! Хората се делят на добри и лоши“, коментира пред „Монитор“ чаровната брюнетка.\n\nВъпреки това Милчева получи и солидна подкрепа от нейни фенове в родината в рамките на представянето й на международния конкурс Miss Glam World. Припомняме, че макар и да не успя да се пребори за голямата корона на конкурса, тя успя да очарова публика и жури с чара си, завоювайки си титлата Мис Красиви очи.\n\nМеждувременно Цонка вече се подготвя за следващата си изява зад граница. Този юни тя ще замина за Китай, където ще се включи в надпреварата на Мис Свят Туризъм. За целта, тя залага основно на уроци по английски език.\n                    ", "date": "2018.04.30", "title": "Скочиха на Мис Красиви очи за ромски произход"}
{"url": "http://www.monitor.bg/a/view/19678-%D0%A1%D0%B2%D0%B0%D0%BB%D1%8F%D1%82-%D0%91%D1%80%D0%B0%D0%B4-%D0%9F%D0%B8%D1%82-%D0%BE%D1%82-%D0%B5%D1%84%D0%B8%D1%80-%D0%A2%D0%B2%D1%8A%D1%80%D0%B4%D0%B5-%D0%B5-%D0%BA%D1%80%D0%B0%D1%81%D0%B8%D0%B2/", "text": "\n                    Оказва се, че да си твърде красив също не е полезно. Поне не и в Малайзия. Дори и да си Брад Пит. И ако външният му вид му отваря всички холивудски врати, то в азиатската държава съвсем не е така.\n\nВластите там забраниха реклама със звездата, тъй като смятат, че е прекалено красив за местните хора. Това било нечестно спрямо мъжете в Малайзия, които не могат да се похвалят с неговата усмивка и други качества от външността му.\nТака Пит няма да рекламира продукта на японски автомобилен гигант, поне не и в Малайзия.\n \n                    ", "date": "2018.04.30", "title": "Свалят Брад Пит от ефир. Твърде е красив!"}
{"url": "http://www.monitor.bg/a/view/6292-%D0%93%D0%BB%D0%B0%D1%81%D1%8A%D1%82-%D0%BD%D0%B0-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D0%B0%D0%B1%D0%B8%D1%80%D0%B0-%D1%82%D0%B0%D0%BB%D0%B0%D0%BD%D1%82%D0%B8-%D0%B7%D0%B0-%D0%BD%D0%BE%D0%B2-%D1%81%D0%B5%D0%B7%D0%BE%D0%BD/", "text": "\n                    \nНепосредствено преди „супер битките“ на „Гласът на България“ по bTV, екипът на предаването даде старт на записването за следващия сезон. Всеки, който има амбицията и желанието да демонстрира гласовите си качества на голямата сцена, вече може да се запише за участие в музикалния формат на glasat.btv.bg и да получи своя шанс.\n\nКъм следващия етап на актуалния сезон на „Гласът на България“ се изстреляха 32 участници, а само най-добрите четирима от отборите на Влади Ампов-Графа, Иван Лечев, Поли Генова и Камелия ще стигнат до концертите на живо, които започват на 20 май.\n\n \n\n \n\n \n\n \n\n\n \n                    ", "date": "2018.04.30", "title": "„Гласът на България“ набира таланти за нов сезон"}
{"url": "http://www.monitor.bg/a/view/38062-%D0%A1%D0%B0%D0%BC%D1%83%D0%B5%D0%BB-%D0%A4%D0%B8%D0%BD%D1%86%D0%B8-%D0%B8%D0%B4%D0%B2%D0%B0-%D1%81%D1%8A%D1%81-%D0%A1%D0%B2%D0%B5%D1%82%D0%BE%D0%B2%D0%B5%D0%BD-%D1%82%D0%B5%D0%B0%D1%82%D1%8A%D1%80-%D0%B2-%D0%A1%D0%BE%D1%84%D0%B8%D1%8F/", "text": "Българинът в немска постановка по романа „Власт и съпротива“ на Илия Троянов\n                    \nШест значими заглавия от международната сцена ще бъдат показани между 4 и 19 юни в рамките на 12-ото издание на фестивала Световен театър в София. Жанровото разнообразие в програмата е от различни краища на Европа: Германия, Франция, Италия, Чехия, Русия и Обединеното кралство.\n\nОсновен акцент в платформата тази година ще бъде съвременният политически и документален театър. Той ще е представен с постановка на Шаушпил – Хановер, в копродукция с Дойчес театер – Берлин, по нашумелия роман на Илия Троянов „Власт и съпротива“ с участието на Самуел Финци. Гостуването на спектакъла в София в партньорство с „Гьоте институт“ е на 18 и 19 юни в Народния театър „Иван Вазов”. Той разгръща историческа панорама, която обхваща повече от половин век и показва процесите в България по време на тоталитаризма и в годините на преход. Архивните документи се съчетават с личните истории на знакови образи от епохата. Критиците определят постановката като силен политически и актьорски театър, който се вписва в актуалната дискусия за разбулването на истината за близкото минало.\n\nТри от представленията извеждат на фокус\n\n\n\nи представят различни естетически посоки в съвременния физически театър и танц: хипнотичната хореография от „поета на танца“ Фабрицио Фавале в „Планината Чирчео“ (Италия); виртуозното съчетание на танц със съвременен цирк в „Неудачници“ (Чехия) и взаимодействието между човека и технологиите в интерактивния визуален спектакъл „Хаканаи“ (Франция).\n\n\n\nСъвременните технологии правят достъпни мащабните театрални продукции и тази година програмата на Световен театър в София включва две прожекции. „Национален театър Лондон на живо“ гостува в Синема сити със сателитната прожекция на модерната версия на Шекспировата трагедия\n\n„\n\n(„Парфюмът“, „Момичето от Дания“, „Скайфол“) и Мишел Феърли („Игра на тронове“). Софийската публика ще може да види и филмиран вариант на нашумелия спектакъл „Три сестри“, с който младият руски режисьор Тимофей Кулябин покори сцените в Москва, Виена, Париж и Тулуза. Неговият необикновен сценичен прочит превежда класическата Чехова пиеса на жестомимичния език на глухонемите.\n\nВсички спектакли в програмата са с превод на български език.\n\n\n \n                    ", "date": "2018.04.30", "title": "Самуел Финци идва със Световен театър в София"}
{"url": "http://www.monitor.bg/a/view/72079-%D0%95%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8-%D0%B4%D0%B8%D0%B0%D0%BB%D0%BE%D0%B7%D0%B8-%D0%B7%D0%B0-70%D0%B3%D0%BE%D0%B4%D0%B8%D1%88%D0%BD%D0%B8%D0%BD%D0%B0%D1%82%D0%B0-%D0%BD%D0%B0-%D0%9D%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B0%D1%82%D0%B0-%D0%B3%D0%B0%D0%BB%D0%B5%D1%80%D0%B8%D1%8F/", "text": "\n                    \nМащабна изложба „Европейски диалози“ представя за 70-годишнината от основаването си Националната галерия на пл. „Княз Александър І“ до 27 май. Експозицията илюстрира „географията” и интензитета на участието на галерията в широкия спектър на европейските културни връзки през изминалите 7 десетилетия. След повече от 200 гостувания на колекции и произведения от фондовете й извън страната, за събитието са подбрани 76 творби от 40 изложби, които онагледяват контактите с различни европейски културни институции.\n\nПървите изложби в чужбина са организирани през 50-те в страните от Източна Европа. В тях, наред с „реалистични” по форма съвременни произведения, се показват и творби на възрожденски майстори. Така се утвърждава представянето на българското изкуство като постоянна и възходяща линия на „реализъм” – от възрожденския портрет, през битовата композиция, до образците на тогавашното изкуство. През 60-те НГ гостува с „2500 години изкуство на българските земи” и „Съкровищата на българските музеи” във Франция и ГФР. Експозициите запознават европейската публика с културата ни от праисторията и Античността, която достига апогей през Средновековието. Изложбата на Владимир Димитров-Майстора през 1973 г. пък е първо представяне на наш художник в Музея на модерното изкуство в Париж. Не може да не бъде отбелязано и първото участие на картината на Франц фон Щук „Луцифер” в международна изложба през 1972-ра в Берлин. През 70-те и 80-те НГ гостува със свои колекции в Прага, Белград, Атина, Анкара, Виена, Бон, Братислава, Варшава, Лисабон… Своеобразен акцент в международната дейност от този период е изложбата „1000 години българска икона”, която е в програмата на всички национални музеи на континента – от Москва до Единбург...\n\nЗа „Европейски диалози” организаторите са подбрали изложби и произведения, които не само бележат присъствието ни на европейската арт сцена, но и разкриват развитието на художествените процеси у нас. Те са възможност за ново, съвременно осмисляне на връзките на българското изкуство с европейската практика.\n\n\n \n\n\n                    ", "date": "2018.04.30", "title": "„Европейски диалози“ за 70-годишнината на Националната галерия"}
{"url": "http://www.monitor.bg/a/view/30046-%D0%9D%D0%BE%D0%B2%D0%B0-%D0%BA%D0%BD%D0%B8%D0%B3%D0%B0-%D0%B7%D0%B0-%D0%B0%D0%BD%D1%82%D0%B8%D1%87%D0%BD%D0%B8%D1%82%D0%B5-%D0%BE%D0%B1%D0%B5%D0%BA%D1%82%D0%B8-%D0%BF%D0%BE-%D0%A7%D0%B5%D1%80%D0%BD%D0%BE%D0%BC%D0%BE%D1%80%D0%B8%D0%B5%D1%82%D0%BE/", "text": "\n                    \nИзлезе от печат монографията на проф. д-р Иван Христов „Mare Ponticum. Крайбрежни крепости и пристанищни зони в провинция Хемимонт V-VІІ век”. В изданието на „Уникарт“ на 432 страници археологът разглежда историята на крепостите в крайбрежната зона на провинция Хемимонт през Късната Античност. Добавени са и пристанищните зони, защото тези крепости едва ли биха могли да съществуват без контакта си с морето, осъществяван чрез византийския флот. В текста намират място и раннохристиянските храмове, построени извън крепостните стени, най-често при известните черноморски острови. Описанието на обектите е плод на целенасочено археологическо проучване на екип на Националния исторически музей в периода 2011-2017 г.\n\nОсновната част на книгата разглежда всички известни крепости и пристанищни зони от град Обзор до селата Limankoy и Igneada в Турция. Включени са късноантичният град при съвременния Обзор Templo Jovis; крепостта на нос Емине, преградна стена Керемис при Св. Влас, Месемврия, Анхиало, Деултум, ранновизантийският град при п-ов Форос, о. Св. Анастасия, Созопол, старините на о. Св. Кирик, селището при устието на Ропотамо и др. Първият брой от книгата бе дарен за библиотеката на музея Лувър в Париж.\n\n\n\n\n \n                    ", "date": "2018.04.30", "title": "Нова книга за античните обекти по Черноморието"}
{"url": "http://www.monitor.bg/a/view/8057-%D0%9A%D1%80%D0%B8%D1%81%D0%BA%D0%BE-%D0%BF%D0%B5%D0%B5-%D0%BD%D0%B0-%D1%84%D0%B5%D1%81%D1%82%D0%B8%D0%B2%D0%B0%D0%BB-%D1%81-%D0%BA%D0%B5%D0%B1%D0%B0%D0%BF%D1%87%D0%B5%D1%82%D0%B0/", "text": "\n                    \nРапърът Криско ще смени клубната атмосфера с пушекът от скарите с кебапчета и плескавици на фестивала „Банкя Мези“. Стартът на поредното издание на вкусното събитие е планирано за 3 май в парк „Ротондата“ в Банкя, а изпълнителят на „Базука“ ще се качи на сцената точно в 20 ч. В продължение на 4 дни всички чревоугодници ще могат да се насладят на балкански специалитети приготвени на място, а вечерите ще са съпроводени с много музика. Концертите, които ще бъдат безплатни, предвиждат в програмата си рок легендите от „Сигнал“, оркестър „Канарите“, сръбските звезди Бобан Здравкович и Стоя. С изпълнения на живо ще се отбележат още Монти от „Айс крийм“, група „Хоризонт“, Андреас и „Виво Монтана“.\n\nОрганизатор е Фондация Румънеца и Енчев, която си партнират със Столичната община и район 'Банкя'. Фестивалът традиционно ще предложи празнични щандове с гергьовски изкушения, като чевермета, месни деликатеси и кулинарни изненади. Организаторите са предвидили и целодневни атрактивни забавления с над 1000 награди. Гостите на празника ще могат да се включат в големите турнири по белот и табла, включително и по надяждания с вкусотии. Всеки ден на фестивала се очакват уроци по български фолклор. За най-малките посетители ще е отворено „Училище за юнаци”, където децата, под формата на игра, ще се запознаят с бойната подготовка на едновремешните хайдути. С „Банкя Мези“ стартира национално турне „България Мези“, което ще продължи и в градовете – Пазарджик - от 17 май, Пловдив - 30 май, 7-ми юни - Свиленград, 14-ти юни - Стара Загора и 21 юни – Добрич. Следват – 4-ти юли – Варна и 19-ти Бургас, след което фестивали ще има и в някои от големите ни морски курорти, както и есенно издание с богата програма.\n\n\n \n                    ", "date": "2018.04.30", "title": "Криско пее на фестивал с кебапчета"}
{"url": "http://www.monitor.bg/a/view/3143-%D0%A0%D0%B0%D0%BB%D0%B8%D1%86%D0%B0-%D0%9F%D0%B0%D1%81%D0%BA%D0%B0%D0%BB%D0%B5%D0%B2%D0%B0-%D1%80%D0%B5%D0%B6%D0%B8%D1%81%D0%B8%D1%80%D0%B0-%D0%BC%D1%8E%D0%B7%D0%B8%D0%BA%D1%8A%D0%BB/", "text": "Манал от X Factor застава начело на One Night Only на 17 май\n                    Звездата от „Откраднат живот“ Ралица Паскалева сяда в стола на режисьора на новия мюзикъл One Night Only. В главната роля пък влиза отличничката от X Factor Манал-Ел Фетури, а премиерата е на 17 май в столичния City Stage. Хореографията на спектакъла е оригинална, а в протежението на продукцията гостите на терен ще чуят и от някои от най-големите хитове на изпълнители от ранга на Бионсе, Ед Шийрън и Бруно Марс.\n\nНа сцената гърба на Манал ще пазят Вирджиния Събева (също от X Factor), Неделяна Христова, която спечели сърцата на публиката в ролята на Рени в мюзикъла „Оркестър без име“, и артистите от Expose Team .\n\nВ ролята на продуцент и ко-режисьор на проекта отново влиза екзотичната Манал, която се\n\n \n\n\n\n\n\n \n\nкакто и познанията си от сцените в Ню Йорк. Аранжиментите на парчетата са дело на Dexter и известния лондонски продуцент Марко Сорентино, който също ще пристигне в София за премиерата.\n\n„Манал е артист, който може да направи практически всичко. Чистата ѝ любов и страст към изкуството превръщат всичко, до което се докосне, в злато!“, коментира преди време авторът на световноизвестната продукция Thriller Live Ейдриън Грант. Именно в неговото шоу Respect La Diva Манал изгрява на лондонска сцена преди време.\n\nМюзикълът е поредното приключение, в което се впуска Ралица Паскалева. Поканата за музикалното предизвикателство ѝ е отправила директно самата Манал, с която са добри приятелки. Актрисата, която стана любимка на публиката още с първите си епизоди в престилката на д-р Галя Стилянова в сериала „Откраднат живот“ в момента релаксира на екскурзия в крайбрежното градче Ханиоти, намиращо се на полуостров Халкидики. За дестинацията тя замина в компанията на своя любим – волейболистът Теодор Салпаров, с когото очакват първия си общ наследник. Двамата ще станат родители през лятото, но пазят датата на раждане и пола на бебето в тайна.\n                    ", "date": "2018.04.30", "title": "Ралица Паскалева режисира мюзикъл"}
{"url": "http://www.monitor.bg/a/view/81448-%D0%93%D0%B5%D1%80%D0%BE-%D1%81%D1%82%D0%B0%D0%B2%D0%B0-%D0%B3%D0%B5%D1%80%D0%BE%D0%B9-%D0%B2-%D0%9F%D0%B0%D1%82%D1%80%D1%83%D0%BB%D0%BA%D0%B8/", "text": "След раздялата на „Трите мечки“ замества Захари Бахаров в Сатирата\n                    \nАктьорът Герасим Георгиев-Геро спечели кастинг при режисьора Стефан Командарев и ще играе в продължението на суперуспешния му филм „Посоки“, който миналата година пожъна овации на кинофестивала в Кан с блестящия си актьорски ансамбъл. Новата продукция е с работно заглавие „Патрулки“. „Явих се, Стефан ме одобри и се надяваме, че\n\n \n\n\n\n \n\nГероите обаче ще са съвсем различни хора, а не тези, които познавате от „Посоки“, сподели за „Монитор“ самият Геро. Дали обаче неговият човек ще има нещо общо като професионална принадлежност с персонажа му от тв сериала „Полицаите от края на града“ той засега не издава.\n\nКраят на този театрален сезон и началото на следващия се очертават твърде натоварени за любимия на мнозина актьор, които има ангажименти в няколко трупи. През май той за втори път ще влезе на мястото на Захари Бахаров в хитовата комедия „Спанак с картофи“ от Золтан Егреши, където с Владо Карамазов и Юлиан Вергов под режисурата на Богдан Петканин се превъплъщават в провинциални футболни съдии. Спектакълът ще има 3 представления в Сатиричния театър през месеца – на 4 май от 19.30 ч. и на 19 май от 16.30 и 19.30 ч.\n\n\n\nНа младини Геро е тренирал футбол, но скъсано ахилесово сухожилие слага точка на спортната му кариера. Луд е по „Манчестър Юнайтед“, дори членува в официалния английски фенклуб на отбора, а от родните тимове откакто се помни е викал за „Левски“. „Страдам с болките на българския футбол“, признава той. Ето защо винаги с огромен сантимент облича жълтата съдийска фланелка в постановката „Спанак с картофи“, където също става дума за футболните проблеми и човешките вълнения на хората, професионално свързани с него.\n\nДругите две представления на продуцентската компания „Трите мечки“ в Сатирата - „Ар“ и „Дакота“, обаче вече не се играят. Създателите на марката Владо Карамазов, Юлиан Вергов и Захари Бахаров са се разделили, като Вергов и Бахаров са прехвърлили дяловете си във фирмата на Карамазов. „Тази компания беше само един наш опит да продуцираме няколко спектакъла. Излезе едва ли не, че ще покоряваме света. Няма нищо толкова сензационно, просто всеки има много ангажименти и е трудно да се съберем заедно“, коментира за „Монитор“ Владо. Той обясни, че тримата ни най-малко не са скарани, виждат се, когато могат, продължават да играят заедно в Народния, а Юли дори му помага в личните проекти.\n\nВ момента пък Герасим\n\n \n\n\n\n \n\nна телевизионния формат „Господари на ефира“, в който симпатичната им двойка ще остане до края на май. На 7 юли актьорът и колегата му Валентин Танев ще съберат над 1000 зрители под звездите във второто издание на инициативата на Народния „Театър пред театъра“. Двамата влизат в десетки различни образи в спектакъла на Бина Харалампиева „Швейк“ от афиша на „Армията“, който ще отбележи стотното си представление именно в рамките на събитието. Наесен Геро започва репетиции като гост-актьор в Сатирата – в пиеса от световната класика, пак под режисьорската палка на Харалампиева. „Няколко години съм бил в този театър, затова винаги с радост се връщам в него“, категоричен е асът на комедията.\n\n\n \n                    ", "date": "2018.04.30", "title": "Геро става герой в „Патрулки“ "}
{"url": "http://www.monitor.bg/a/view/30562-%D0%9F%D0%B0%D1%83%D0%BD%D0%B8-%D0%BD%D0%B0%D0%BF%D0%B0%D0%B4%D0%BD%D0%B0%D1%85%D0%B0-%D0%A0%D0%BE%D0%B1%D0%B8-%D0%A3%D0%B8%D0%BB%D1%8F%D0%BC%D1%81-%D0%B8-%D0%94%D0%B6%D0%B8%D0%BC%D0%B8-%D0%9F%D0%B5%D0%B9%D0%B4%D0%B6/", "text": "\n                    Бившият фронтмен на \"Тейк дет\" Роби Уилямс и китаристът на \"Лед Цепелин\" Джими Пейдж са станали жертва на агресивни пауни, които нападат и кълват всичко лъскаво и синьо, съобщава сайтът Контактмюзик.\nПернатите редовно бягали от Холанд парк, който е в непосредствена близост до именията на музикантите в Западен Лондон. Те прониквали в градините на Уилямс и Пейдж и нападали с клюновете си всичко, боядисано в тъмносин и черен цвят. По този начин нанасяли щети на автомобили и мотоциклети.\nСъседите на Уилямс и Пейдж също се оплаквали от набезите на дръзките пауни. Собственик на болид Ламборгини за 130 хиляди британски лири не могъл да повярва на очите си какво са сторили птиците на автомобила му. С клюновете си те жестоко изкълвали боята.\nУчени обясняват, че пауните са привличани от отражението си в лъскавите автомобили. То било особено ясно, когато возилата са в черен или тъмносин цвят.\n                    ", "date": "2018.04.30", "title": "Пауни нападнаха Роби Уилямс и Джими Пейдж "}
{"url": "http://www.monitor.bg/a/view/83085-%D0%94%D0%B6%D0%B5%D0%B9-%D0%9B%D0%BE-%D1%80%D0%B0%D0%B7%D0%B3%D0%BE%D0%BB%D0%B8-%D0%BF%D1%80%D0%BE%D1%81%D0%BB%D0%BE%D0%B2%D1%83%D1%82%D0%B8%D1%82%D0%B5-%D1%81%D0%B8-%D1%84%D0%BE%D1%80%D0%BC%D0%B8/", "text": "\n                    \nГорещата Дженифър Лопез разголи прословутите си форми за снимките на новото си видео, чието име в превод означава „Пръстенът“. Пищна екзотика и много плът приковаха погледите на феновете ѝ, след като самата тя се похвали с кадри „зад сцената“ в Инстаграма си.\n\n\n\nТекстът на новото парче на 48-годишната изкусителка звучи като директен намек към гаджето ѝ Алекс Родригез, заподозряха последователите ѝ. Във видеото дори има сцена, в която актьор ѝ пада на коляно с пръстен, а тя пее: „Гледаш ме като принцеса и ми даваш каквото искам. Имаш силата, която ми е нужна. А кога пръстенът ще дойде при мен?“ Всичко звучи като пожелание на Лопез да се сгоди.\n\n\n\nВ сексапилното видео, бившата съпруга на Марк Антъни сменя няколко визии, коя от коя по разголени и секси. Танцьорите около нея също са екстравагантно покрити с одежди, трудносравними с дрехи.\n\n\n \n                    ", "date": "2018.04.30", "title": "Джей Ло разголи прословутите си форми"}
{"url": "http://www.monitor.bg/a/view/80983-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-1-%D0%BC%D0%B0%D0%B9-%D0%B2%D1%82%D0%BE%D1%80%D0%BD%D0%B8%D0%BA/", "text": "\n                    \nОвен 21 март – 20 април\n\nПразник на труда, от който ни отказаха с ниско заплащане. Младите се чудят как да се оправят, старите как да им помагат. Този ден може да ви донесе омиротворение, ако погледнете философски на нещата, ако се съберете семейно или с приятели и прекарате щастливи мигове на приятно място. Енергетиката е хармонична, настроението ви може да се оправи с нещо дребно като жест на внимание и обич. На никаква цена не се карайте и не се дръжте ултимативно. Смирете неудовлетворението и се радвайте на мига. Другото е без значение.\n\nРабота-4\n\nПари-5\n\nЛюбов-5\n\nКъсмет-4\n\nЗдраве-5\n\n \n\n \n\nТелец 21 април - 20 май\n\nРодените в третата декада може да направят нарушение, за което ще си имат проблем със закона. Намерете тихо и спокойно място и релаксирайте с близките и децата. Не е време да се доказвате и да действате непримиримо. На никаква цена не си нарушавайте спокойствието. Препоръчват се физически упражнания водещи до душевна и физическа хармония. Намалете темпото, огледайте се, толкова хубави неща просто не забелязваме в забързаното си ежедневие. Сексът е противопоказен, особено на чуждо.\n\nРабота-4\n\nПари-4\n\nЛюбов-5\n\nКъсмет-4\n\nЗдраве-4\n\n \n\n \n\nБлизнаци 21 май – 21 юни\n\nМирно и тихо може да се разберете и по най-трудните въпроси. Денят носи равновесие между фезическото и астралното тяло, помага да се примирим и помирим, да намерим точния подход в ситуация, която до момента е вървяла на зле и не е давала възможности за излизане от кризата. Побързайте, може да разделите неделимото, да си върнете приятелството и любовта, да поставите на нова основа отношенията си с околните. Не говорете за работа. Препоръчват се разходки сред природата. Не убивайте птици. Кръвта се обновява.\n\nРабота-5\n\nПари-5\n\nЛюбов-5\n\nКъсмет-4\n\nЗдраве-4\n\n \n\n \n\nРак 22 юни - 21 юли\n\nРодените в третата декада ще имат повече късмет и приятни моменти. Изискването на деня е да се смирим, да мислим позитивно, да ралаксираме на силни духовни места и да не мислим за работа. Направете това, което душата ви иска, към което се стреми и желае. Облекчете живота на любимите хора както и с каквото можете. В този ден жестовете имат огромно значение, може да разделят и събират, да помиряват и скарват. Ще постигнете съгласие по имотни въпроси и може да разделите нещо неделимо преди.\n\nРабота-4\n\nПари-4\n\nЛюбов-5\n\nКъсмет-5\n\nЗдраве-5\n\n \n\n \n\nЛъв 22 юли – 22 август\n\nРодените в третата декада сами си създават неудобства и с невниманието си може да предизвикат конфликти. Не си нарушавайте спокойствието и това на околните. Ден с чиста и светла енергетика, с желание за мир и покой, за почивка е релакс на приятни и духовни места. Смирете амбицията, не говорете за работа и пари, не си поставяйте тежки задачи. Опитайте да разберете другата гледна точка и да намерите компромисното решение на възникналите проблеми. Скандалите разболяват.\n\nРабота-4\n\nПари-5\n\nЛюбов-5\n\nКъсмет-5\n\nЗдраве-4\n\n \n\n \n\nДева 23 август – 22 септември\n\nНе пропускайте в този ден да посетите тези, с които отношенията ви са охладнели, с които не сте се виждали дълго и вече много ви липсват. Денят се свързва с човешката душа с желанието да си до любимите и близки хора, да стопиш дистанциите, с нещо да помогнеш и да си от полза. Доставете си малки радости, идете на място, което ще ви зареди енергийно и се радвайте на щастливите моменти заедно. Толкова малко ни трябва да бъдем щастливи. Почувствайте го със сърцето и душата. Почистете дома, изкарайте мръсотията навън.\n\nРабота-4\n\nПари-5\n\nЛюбов-4\n\nКъсмет-5\n\nЗдраве-5\n\n \n\n \n\nВезни 23 септември – 22 октомври\n\nНе е ден за работа и за тежки физически натоварвания. Това не пречи да се видите със спонсорите си и да обмислите бъдещите инициативи. Една среща ще ви помогне да влезете в нова среда и да намерите последователи. В този ден се намират и привличат хора с еднакви цели, интереси и мисии в този живот. Не се опитвайте да налагате мнението си, не се карайте, туширайте конфликтите в зародиш. Изискването на деня е да не се нарушава равновесието и примирието, да не се навлиза в чужда собственост и среда без покана.\n\nРабота-4\n\nПари-4\n\nЛюбов-6\n\nКъсмет-5\n\nЗдраве-5\n\n \n\n \n\nСкорпион 23 октомври - 22 ноември\n\nЗа вас е важно да участвете в публични изяви и дебюти, да привлечете вниманието на публиката и феновете си. Ще ви оглеждат и преценяват. Може да срещнете човек, който ще остане за дълго в живота ви. Родените около 10 ноември ще имат повод да почерпят, ще срещат сродните си души, ще получават предложения и покани, ще се радват на приятни моменти и общуване. И ако с някого не сте се разбирали днес може да намерите общ език и да уредите въпроса. Правете упражнения водещи до душевна и физическа хармония.\n\nРабота-5\n\nПари-4\n\nЛюбов-5\n\nКъсмет-5\n\nЗдраве-5\n\n \n\n \n\nСтрелец 23 ноември – 21 декември\n\nНе е ден за лов и отстрел на пернати. Смирете и желанието за извънредна работа и печалби. Служебнта амбиция в този ден разболява и вреди. Ден на труда, в който обаче се препоръчва повече разтоварване и почивка. Заемете се с благоустройството на градината и дома. Почистете и разчистете. При намаляваща Луна мръсотията лесно излиза. Заедно с нея изкарайте от душата и тялото си всичко вредно и разболяващо. Дайте си дума да не се ядосвате за дреболии и да гледате с повече оптимизъм и разбиране на света.\n\nРабота-5\n\nПари-5\n\nЛюбов-6\n\nКъсмет-5\n\nЗдраве-5\n\n \n\n \n\nКозирог 22 декември – 20 януари\n\nДвижете се в хармонична и приятелска среда. Не си нарушавайте спокойствието и равновесието и не се опитвайте да оправяте света. Този ден отваря сърцата ни към взаимно разбиране и съчувствие. Стопете дистанциите, стоплете отношенията, намерете точните думи, които ще помогнат да излезете от период на зацикляне, конфикти и неразбиране. Не се препоръчва отговорна работа, не замествайте колега. Пътувайте към места на релакс и духовна сила. Нужно ви презареждане и изчистване на насъбрания стрес.\n\nРабота-4\n\nПари-4\n\nЛюбов-5\n\nКъсмет-5\n\nЗдраве-5\n\n \n\n \n\nВодолей 21 януари – 19 февруари\n\nРодените в третата декада ще изживеят трудни и напрегнати моменти, ако си поставят тежки и отговорни задачи, ако се опитват да се доказват в работата и да действат амбициозно. Смирете се, намалете натоварването, търсете начини за изчистване на отношенията от вечното бързане по ангажименти и дела. Намерете време за децата и партньора. Ще бъдете подложени на натиск от страна на хора решили да ви прехвърлят личната си отговорност или задължение. Не се наемайте да вършите това, което е чужд приоритет.\n\nРабота-4\n\nПари-5\n\nЛюбов-5\n\nКъсмет-4\n\nЗдраве-4\n\n \n\n \n\nРиби 20 февруари – 20 март\n\nДнес плувайте в свои води, сред свои хора, сред приятели и близки, които ви разбират и обичат. Сексът на чуждо е противопоказен и разболява. Не се товарете с несвойствени ангажименти и не отсъствайте от дома. Изпълнете обещанията дадени на любимите и децата. На тихо и спокойно място ще си починете добре, ще презаредите батериите, ще получите лично вдъхновение и утре работата ви ще потръгне. Не си нарушавайте ватрешния комфорт. Символ на деня е умереноста. Разберете се с роднини по имотни въпроси.\n\nРабота-5\n\nПари-5\n\nЛюбов-4\n\nКъсмет-5\n\nЗдраве-5\n\n \n\nЧ.Р.Д.\n\nЛичната ви година е осмица. Ще намерите нова или допълнителна работа. Печалбите ви ще нараснат, ще се почувствате оценени или ще намерите мястото, където ще работите за себе си и сами ще оценявате труда си. Чакат ви придобивки, отварят се нови възможности в любовта и връзките. Ще водите в играта. През 2019 ще приключвате и правите инвентаризация.\n\nРодните днес имат дарба, която ще им носи пари и слава. Ще вдъхновяват публиката, ще регенерират средата си и ще помагат на близки и приятели да се справят с лични и професионални кризи. Родените в края на Скорпиона са личните им благодетели и спонсори. Помогнете им да ги намерят.\n\nЗаченатите днес ще обичат животните и природата. Ще скитат по света във вечно търсене на идеала за работа, живот и любов. Присъствието им ще омиротворява и лекува.\n\n\n \n                    ", "date": "2018.04.30", "title": "Хороскоп за 1 май, вторник"}
{"url": "http://www.monitor.bg/a/view/32152-%D0%98%D0%B7%D1%80%D0%BE%D0%B2%D0%B8%D1%85%D0%B0-%D0%B4%D1%8A%D0%B1%D0%B0-%D0%BD%D0%B0-%D0%A2%D1%80%D1%8A%D0%BC%D0%BF-%D0%B8-%D0%9C%D0%B0%D0%BA%D1%80%D0%BE%D0%BD-%D0%BF%D1%80%D0%B5%D0%B4-%D0%91%D0%B5%D0%BB%D0%B8%D1%8F-%D0%B4%D0%BE%D0%BC-%D0%B7%D0%B0-%D1%81%D0%B0%D0%BD%D0%B8%D1%82%D0%B0%D1%80%D0%B5%D0%BD-%D0%BA%D0%BE%D0%BD%D1%82%D1%80%D0%BE%D0%BB/", "text": "\n                    \nДъбовото дръвче, подарено на американския президент Доналд Тръмп от френския му колега Еманюел Макрон миналата седмица и засадено от двамата на южната морава на Белия дом, е било взето за фитосанитарен контрол, съобщи френскоезичната версия на американския електронен вестник \"Хъфингтън пост\", като се позова на източник от френското президентство.\n\nПо-рано медии съобщиха, че фиданката е изчезнала от моравата, а Ройтерс публикува снимка, на която на мястото на засаденото дръвче има само разкопана земя.\n\n\"Хъфингтън пост\" поясни, че в САЩ има строги карантинни норми за внесени в страната фиданки, семена, разсад и дори пръст. Дъбчето, донесено от Макрон при държавното му посещение, не прави изключение. Според източника от Елисейския дворец карантинният период скоро ще приключи. Американската санитарна служба се е съгласила да направи изключение от правилата и е допуснала временното засаждане на дръвчето по лично настояване на президента Тръмп.\n\nФренският президент подари дръвчето на Тръмп като \"символ на дълготрайните отношения\" между двете страни. Дъбчето е от гората Бело в Северна Франция, където през юни 1918 г. се води битка, влязла в историята. В сраженията срещу германската армия тогава участвали французи, американци и британци. В продължилите 25 дни боеве загинали над 2000 морски пехотинци от американския експедиционен корпус, а около 8000 били ранени.\n\n\n \n                    ", "date": "2018.04.30", "title": "Изровиха дъба на Тръмп и Макрон пред Белия дом за санитарен контрол"}
{"url": "http://www.monitor.bg/a/view/57906-%D0%9C%D0%B8%D0%B3%D1%80%D0%B0%D0%BD%D1%82%D0%B8-%D1%81%D0%B2%D0%B0%D0%BB%D0%B8%D1%85%D0%B0-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8%D1%8F-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BD%D0%B0-%D0%B2%D1%8A%D1%82%D1%80%D0%B5%D1%88%D0%BD%D0%B8%D1%82%D0%B5-%D1%80%D0%B0%D0%B1%D0%BE%D1%82%D0%B8/", "text": "\n                    \nБританският министър на вътрешните работи Амбър Ръд подаде оставка, след като изглежда е подвела парламента за съществуването на набелязан брой незаконни мигранти, подлежащи на депортиране годишно.\n\nОказва се, че става дума за живеещи от години във Великобритания карибски имигранти, определени погрешка като незаконно пребиваващи, съобщиха медиите на Острова.\n\nГоворител на \"Даунинг стрийт\" съобщи, че Мей е приела оставката на Ръд.\n\nОт около две седмици 54-годишната Ръд бе подложена на критики след разкритието, че нейните служби са имали набелязан брой нелегални мигранти, които трябва да експулсират годишно. Пред парламентарна комисия Ръд отрече да е знаела за съществуването на такива\n\n\n\nи беше обвинена, че е заблудила депутатите.\n\nОставката беше огласена само часове след като министърката каза, че ще остане на поста си, за да гарантира, че британската имиграционна политика е \"хуманна\". Политици от опозицията обаче я призоваха да се оттегли. Оттеглянето на Ръд, вътрешен министър от 2016 г. и един от най-преданите хора на Тереза Мей, е тежък удар за министър-председателката, на която на 3 май предстоят местни избори, смятани за тест за нейното консервативно правителство.\n\nРъд плаща за т.нар. скандал \"Уиндръш\" - в страната се надигна възмущение, след като в. \"Гардиън\" съобщи, че на хора, дошли от Карибите в десетилетията след Втората световна война, наскоро са били отказани медицински грижи и че те са били заплашени с депортиране, тъй като не могли да представят документи, доказващи правото им да живеят в страната.\n\nХиляди имигранти, пристигнали от страни от Общността на нациите между 1948 г. и началото на 70-те години, за да участват във възстановяването на страната след Втората световна война.\n\n\"Уиндръш\" е името на първия кораб, с който имигрантите от Карибите пристигнали близо до Лондон. Много от тях всъщност имали британско поданство, тъй като били родени в колониалната епоха.\n\nОнези, които така и не се опитали да получат лични документи по надлежния ред, се оказаха третирани като незаконни имигранти и са застрашени от експулсиране, ако не докажат правото си на пребиваване за всяка година, прекарана във Великобритания.\n\nСлед избухналото възмущение, Тереза Мей беше принудена да се извини на ръководителите на тези страни на среща на върха на Общността на нациите, състояла се преди две седмици в Лондон.\n\nСлед оставката на Ръд, Мей назначи Саджид Джавид за министър на вътрешните работи, съобщи Ройтерс. Джавид е бивш управляващ директор на \"Дойче банк\" и досега беше министър по въпросите на жилищното строителство, регионите и местното самоуправление. \"Кралицата с удоволствие одобрява назначението на многоуважавания член на парламента Саджид Джавид за министър на вътрешните работи\", заяви канцеларията на Мей.\n\nДжавид, който подкрепяше оставането на Великобритания в Европейския съюз, може да промени баланса, възприет от екипа на Мей в преговорите за Брекзит. Той заяви, че резултатът от референдума за членството на Великобритания в общността през 2016 г. означава, че в някои отношения\n\n\n\nДжавид, чиито родители са дошли от Пакистан, е първият политик от малцинство, заемащ един от четирите водещи поста в британското правителство. Баща му е работил като шофьор на автобус в Пакистан.\n\n\n \n                    ", "date": "2018.04.30", "title": "Мигранти свалиха британския министър на вътрешните работи (обновена)"}
{"url": "http://www.monitor.bg/a/view/13838-%D0%9F%D0%BE%D0%B2%D0%B5%D1%87%D0%B5-%D0%BE%D1%82-20-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-%D0%BE%D1%82-%D0%B2%D0%B7%D1%80%D0%B8%D0%B2%D0%BE%D0%B2%D0%B5-%D0%B2-%D0%9A%D0%B0%D0%B1%D1%83%D0%BB/", "text": "\n                    \n\nНай-малко 29 души, от които деветима журналисти, загинаха и над 49 бяха ранени при двоен самоубийствен атентат в афганистанската столица Кабул, съобщи ДПА, позовавайки се на афганистанското здравно министерство.Първото нападение е извършено недалеч от централата на афганистанското разузнаване от терорист с мотоциклет, съобщи полицейски говорител. Вторият самоубиец се е представил за репортер и се е взривил сред групата репортери, дошли да отразят първия взрив. Агенция Франс прес потвърди, че сред загиналите е нейният фоторепортер Шах Марай.Въпреки, че в района има много офиси на разузнаването, първият атентатор самоубиец се е взривил пред сграда, в която са се преподавали уроци по английски, малко преди 8 ч. сутринта, съобщи Франс прес.Терористичната мрежа „Ислямска държава“ (ИД) пое отговорността за двойния самоубийствен атентат.След първата атака, извършена от самоубиец, \"вероотстъпниците от силите за сигурност, медиите и други хора се стекоха към мястото на операцията, където един брат камикадзе ги изненада с жилетката си с експлозиви\", се казва в комюнике на афганистанския клон на ИД, публикувано в Телеграм.Само преди седмица нападение срещу пункт за регистриране на гласоподаватели бяха убити 60 души, припомня Ройтерс. Служители на силите за сигурност предупреждават за опасност от засилване на вълната от атентати преди планираните за октомври парламентарни избори.Централата на афганистанското разузнаване вече стана обект на самоубийствено нападение през март, припомня АФП. Атентаторът премина полицейската бариера пеша и се взриви на входа на централата.Афганистанският президент Ашраф Гани осъди категорично нападението в Кабул и го нарече военно престъпление.Европейската комисия също осъди атентата. Дори във войната има закони - журналистите и цивилните никога да не бъдат цел, заяви по този повод говорител на комисията. Атентатор самоубиец, вероятно талибан, чиято мишена беше конвой на НАТО от румънски военни в южната афганистанска провинция Кандахар, уби 11 деца от мюсюлманско религиозно училище.Медресето в района Даман на Кандахар било точно до пътя, по който минавали военните, а децата се били скупчили край шосето.При нападението са ранени 16 души, между които петима войници на алианса, девет цивилни и двама полицаи, съобщи говорител на началника на полицията в провинцията. Телевизия Толо нюз предаде, че атентаторът се е взривил около 11 ч. в натъпкан с експлозиви автомобил. Засега талибаните не са поели отговорност за нападението. Румънският контингент от операция \"Решителна подкрепа\" отговаря за сигурността на летището в Кандахар.\n\n\n\n\n \n\n\n \n                    ", "date": "2018.04.30", "title": "\"Ислямска държава\" взриви 29 в Кабул, 9 журналисти сред жертвите"}
{"url": "http://www.monitor.bg/a/view/44929-%D0%A5%D0%B2%D0%B0%D0%BD%D0%B0%D1%85%D0%B0-%D0%B2-%D0%BB%D1%8A%D0%B6%D0%B0-%D1%88%D0%B5%D1%84%D0%B0-%D0%BD%D0%B0-%D0%B8%D1%82%D0%B0%D0%BB%D0%B8%D0%B0%D0%BD%D1%81%D0%BA%D0%B8%D1%8F-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82/", "text": "\n                    Председателят на Камарата на Италианския парламент и съосновател на движението „Пет звезди“ Роберто Фико бе хванат в лъжа, която направи за нула време на пух и прах репутацията му на честен и неподкупен политик. Репортерите от популярното тв-предаване „Хиените“ го изловиха, че плаща на черно на слугинята, която се грижи за неговия дом в Неапол. Това означава, че 44-годишният политик и спътницата му в живота Ивон нито издължават на държавата данъците за прислужницата, нито й внасят някакви осигуровки. А всеизвестно е, че деянието е абсолютно незаконно и подсъдимо, макар и да го практикуват десетки хиляди италианци.\n\nИстинската беда обаче се състои в това, че Фико обяви слугинята в интервю за канала „Италия 1“ на телевизионната империя на фамилията Берлускони за приятелка на жена му. Та по думите му тя идвала ей така у дома им, по собствена воля, да им помага от време на време с каквото може. Да, ама интервюирана със скрита камера, младата жена на име Има обясни на репортерите, че се труди от понеделник до петък по осем часа на ден в дома на Фико, като получава възнаграждение, от което е съвсем доволна. Освен това прислужницата каза, че работодателите й я осигурявали и тя получавала парите си винаги навреме, в брой и без каквито и да било удръжки. В данъчното на Неапол обаче репортерите от „Хиените“ не открили и следа за внесени вноски на името на Има, независимо, че по собствените й думи тя работела за Фико и другарката му от близо 10 години.\n\nЗа съжаление на парламентарния шеф и съмишлениците му от „5 звезди“ предаването на „Хиените“ бе излъчено в изключително неподходящ за него и формацията момент. Защото скандалът избухна точно когато шефът на Камарата на депутатите изпълняваше възложения му от президента Серджо Матарела мандат да проучи възможностите за съставяне на управляваща коалиция с участието на движението и лявоцентристката Демократическа партия. Съответно нейният бивш секретар Матео Ренци, който сега е сенатор, поиска Фико веднага да даде обяснение в парламента по случая с домашната прислужница и обяви, че партията му няма да състави правителство с „петзвездниците“.\n\n Спорд политическите набюдатели в Рим и Милано ако „правителствената мисия“ на Фико наистина се провали, а това би трябвало да стане известно на 3-ти май, италианците ще бъдат изпратени пред избирателните урни за предсрочен вот още през юни или най-вероятно наесен, нищо, че гласуваха на миналия четвърти март.\n\n \n                    ", "date": "2018.04.30", "title": "Хванаха в лъжа шефа на италианския парламент"}
{"url": "http://www.monitor.bg/a/view/81837-%D0%96%D0%B0%D0%B6%D0%B4%D0%B0-%D0%B7%D0%B0-%D0%B2%D0%BB%D0%B0%D1%81%D1%82-%D0%B8-%D1%81%D1%8A%D1%80%D1%86%D0%B0%D1%82%D0%B0-%D0%BD%D0%B0-%D0%B6%D0%B5%D0%BD%D1%81%D0%BA%D0%B8%D1%82%D0%B5-%D0%BD%D0%BE%D0%B2%D0%B8-%D0%BE%D0%B1%D1%8F%D1%81%D0%BD%D0%B5%D0%BD%D0%B8%D1%8F-%D0%B7%D0%B0-%D0%B2%D0%BE%D0%B9%D0%BD%D0%B0%D1%82%D0%B0-%D0%BD%D0%B0-%D1%88%D0%B8%D0%BC%D0%BF%D0%B0%D0%BD%D0%B7%D0%B5%D1%82%D0%B0%D1%82%D0%B0-%D0%B2-%D0%A2%D0%B0%D0%BD%D0%B7%D0%B0%D0%BD%D0%B8%D1%8F/", "text": "\n                    Единствената научно документирана война между шимпанзета се е водела през 70-те години на миналия век в Танзания. В хода на бойните действия две групи маймуни, които обитават на север и на юг в парка Гомбе, се бият и убиват, а причините за това поведение на приматите досега оставаха неясни.\n\nПрез март 2018 г. обаче в списание American Journal of Physical Anthropology бяха публикувани резултатите от проучване, което описва подробностите от тази история. От тях следва, че причината за конфликта е борбата за власт между три мъжки шимпанзета - Хъмфри, Чарли и Хю, съобщи Би Би Си.\n\nПървоначално двете ceмeйcтвa били eднo oбщo гoлямo ceмeйcтвo, нo пpeз 1974 г. изcлeдoвaтeлĸaтa Джeйн Гyдoл пъpвa зaбeлязaлa, чe шимпaнзeтaтa зaпoчвaт дa ce paздeлят нa двe ceмeйcтвa, oбитaвaщи cъoтвeтнo южнaтa и ceвepнa чacт нa пapĸa. Πo-ĸъcнo c пoмoщтa нa ĸoмпютъpeн aнaлиз билo ycтaнoвeнo, чe coциaлния paзpив мeждy двeтe гpyпи шимпaнзeтa зaпoчнaл oщe пpeз 1971 г.\n\nГpyпaтa Kaxaмa в южнaтa чacт нa пapĸa ce cъcтoялa oт 6 възpacтни мъжĸи (cpeд тяx били шимпaнзeтa извecтни c имeнaтa – Xю, Чapли и Гoлиaт), тpи възpacтни жeнcĸи зaeднo c мaлĸитe cи и млaдo мъжĸo шимпaнзe в юнoшecĸa възpacт нa имe Cниф. Πo - гoлямaтa гpyпa Kacaĸeлa ce cъcтoялa oт 12 възpacтни жeнcĸи, зaeднo c тexнитe мaлĸи и oceм възpacтни мъжĸи шимпaнзeтa.\n\nЗa пъpви път нacилиeтo избyxнaлo нa 7 янyapи 1974 г., ĸoгaтo 6 мъжĸи шимпaнзeтa oт ceмeйcтвoтo Kacaĸeлa нaпaднaли и yбили млaдo мъжĸo шимпaнзe oт ceмeйcтвoтo Kaxaмa, ĸoeтo ce xpaнeлo нa eднo дъpвo. Toвa бил пъpвият дoĸyмeнтиpaн cлyчaй нa yмишлeнo yбийcтвo нa шимпaнзe oт дpyги шимпaнзeтa.\n\nΠpeз cлeдвaщитe 4 гoдини вcичĸи 6 възpacтни мъжĸи нa Kaxaмa били yбити oт мъжĸитe нa Kacaĸeлa. Oт жeнcĸитe шимпaнзeтa нa Kaxaмa eднa e билa yбитa, двe ca изчeзнaли, a тpи - бити и oтвлeчeни oт мъжĸитe нa Kacaĸeлa. Cлeд пoбeдaтa шимпaнзeтaтa oт Kacaĸeлa ce нacтaнили в бившaтa тepитopия нa Kaxaмa.\n\nTepитopиaлнитe зaвoeвaния oбaчe нe пpoдължили дългo. Зaвлaдявaйĸи тepитopиятa нa Kaxaмa, Kacaĸeлa ce пpиближили пpeĸaлeнo мнoгo дo дpyгa oбщнocт oт шимпaнзeтa, нapeчeнa Kaлaндe.\n\nCлeд няĸoлĸo cблъcъĸa пo гpaничнитe тepитopии Kacaĸeлa били pecпeĸтиpaни oт пpeвъзxoждaщитe ги пo cилa и бpoй Kaлaндe и cĸopo ce oтĸaзaли oт пo-гoлямa чacт oт cĸopoшнитe си тepитopиaлни зaвoeвaния.\n\nВсичко случващо се е толкова необичайно и страшно, че някои изследователи предполагат, че насилието е било неволно провокирано от самите учени, които наблюдават шимпанзетата и създават специални хранилки в парка.\n\nСега ново проучване, спонсорирано от групи учени от университета Дюк и университета в Аризона, показа, че това не е съвсем вярно.\n\nИзследователите анализират социалните връзки между мъжките шимпанзета и стигат до заключението, че разделението е резултат от борба за власт между трима мъжки: лидера алфа мъжкаря Хъмфри от „Севера“ и двама \"южняци\" - Чарли и Хю. Борбата за власт между тях се изостря още повече поради необичайно малкия брой на женските, които живеят в парка по това време.\n                    ", "date": "2018.04.30", "title": "Жажда за власт и сърцата на женските -.нови обяснения за войната на шимпанзетата в Танзания"}
{"url": "http://www.monitor.bg/a/view/66730-us-%D1%81%D0%B5%D0%BD%D0%B0%D1%82%D0%BE%D1%80%D0%B8-%D0%BF%D1%80%D0%BE%D1%82%D0%B8%D0%B2-%D0%B4%D0%BE%D1%81%D1%82%D0%B0%D0%B2%D0%BA%D0%B8-%D0%BD%D0%B0-%D0%B8%D0%B7%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8-f35-%D0%B7%D0%B0-%D0%A2%D1%83%D1%80%D1%86%D0%B8%D1%8F/", "text": "\n                    Трима американски сенатори са предложили мярка, целяща да бъде блокирана доставката на изтребители пето поколение F-35 за Турция.\n\nПредложението е било направено от двама сенатори на Републиканската партия и една представителка на демократите. То идва в момент, когато отношенията между САЩ и Турция се намират в процес на влошаване, посочва изданието.\n\nВ свое съобщение сенаторите изказват тревога за намиращия се в затвора пастор Андрю Брънсън, който бе задържан от турските власти по обвинение в участие в опит за военен преврат в Турция през 2016 г.\n\nТе мотивират своето предложение за блокиране на самолетните доставки с това, че турският президент Реджеп Тайип Ердоган управлявал по начин, който сенаторите смятат за \"опасен\", тъй като турският президент игнорирал законовата държава.\n\nСтратегическите решения на Турция, за жалост, все повече се отдалечат от интересите на САЩ и те са в в противовес с тях, което прави все по-рисковано доставянето на самолети F-35 на режима на Ердоган, казал един от сенаторите.\n\nТурция планира да закупи над 100 самолета F-35. Турски компании участват в съвместното производство на този изтребител. Анкара очаква да започне да получава първите самолети до една година. Анализатори в Атина се опасяват, че доставката на тези изтребители ще доведе до още по-голям дисбиланс в Егейско море.\n\n \n                    ", "date": "2018.04.30", "title": "US сенатори против доставки на изтребители F-35 за Турция "}
{"url": "http://www.monitor.bg/a/view/40606-%D0%91%D0%B0%D1%80%D0%BD%D0%B8%D0%B5-%D0%A9%D0%B5-%D1%81%D0%B5-%D1%80%D0%B0%D0%B7%D0%B1%D0%B5%D1%80%D0%B5%D0%BC-%D1%81-%D0%9B%D0%BE%D0%BD%D0%B4%D0%BE%D0%BD-%D0%B7%D0%B0-%D0%B8%D1%80%D0%BB%D0%B0%D0%BD%D1%81%D0%BA%D0%B0%D1%82%D0%B0-%D0%B3%D1%80%D0%B0%D0%BD%D0%B8%D1%86%D0%B0/", "text": "\n                    Главният преговарящ на Европейския съюз за Брекзит Мишел Барние изрази увереност, че Брюксел и Лондон могат да се споразумеят за правилното решение, за да се избегне връщането на твърда граница между Ирландия и Северна Ирландия, предаде Ройтерс.\n\nБарние каза, че постигането на споразумение за Брекзит, включително за ирландската граница, \"ще подготви почвата за конструктивни преговори за по-широко партньорство в бъдеще\".\n\nПо думите му преговарящите от Великобритания и Европейския съюз трябва да постигнат бърз напредък по въпроса за ирландската граница до срещата на лидерите от ЕС през юни, която според него ще бъде \"трамплин\" за сключване на окончателна сделка през октомври.\n\n\"Що се отнася до напредъка и юни, мисля, че юни е трамплин за Европейския съвет през октомври, който ще бъде последният съвет за постигане на споразумение за напускане\", каза той на пресконференция в граничния ирландски град Дъндолк.\n\nЕС предлага, ако всички други опити за избягване на твърда граница се провалят, Северна Ирландия да създаде \"обща регулаторна зона\" с Ирландия и останалите 26 държави от ЕС (след излизането на Великобритания), което на практика да остави британският район в митнически съюз с общността.\n\nВеликобритания, която все още обсъжда своята стратегия за Брекзит, казва, че евентуално споразумение между нея и ЕС за свободна търговия, което да бъде сключено до 2021 г., може да реши въпроса за границата. Британският министър-председател Тереза Мей отхвърля предложението на ЕС като заплаха за конституционната цялост на Великобритания.\n                    ", "date": "2018.04.30", "title": "Барние: Ще се разберем с Лондон за ирланската граница "}
{"url": "http://www.monitor.bg/a/view/12314-%D0%A1%D1%8A%D0%B4%D1%8F%D1%82-%D0%9D%D0%B5%D0%B4%D1%8F%D0%BB%D0%BA%D0%B0-%D0%BE%D1%82-%D0%98%D0%B3%D0%BD%D0%B0%D1%82%D0%B8%D0%B5%D0%B2%D0%BE-%D0%B7%D0%B0-%D0%B8%D0%B7%D1%82%D0%BE%D1%87%D0%B5%D0%BD%D0%B0-%D0%BA%D0%B0%D1%80%D1%82%D0%B0/", "text": "\n                    Окръжната прокуратура във Варна предаде на съд непълнолетната Недялка Т. от прословутото с джебчийките си съседно градче Игнатиево, изтеглила пари от открадната кредитна карта. Тя ще отговаря за изтеглените неправомерно с няколко трансакции 1500 лева.\n\nНа 25 юни, м. г. жертвата й пазарувала в Гранд Мол във Варна. Докато се опитвала да вземе стока, поставена на висок стелаж, в нея се блъснало мургаво младо момиче с дълга коса. След инцидента, по време на пазаруването, жената установила, че чантата й е разкопчана и от нея липсва портмонето с няколко банкови карти и листчето със записаните ПИН-кодове. Тя веднага се обадила в банката-издател, но докато блокират кредитните карти, междувременно от една от тях с няколко транзакции били изтеглени 1 500 лева. От другите карти не били правени опити да се теглят пари. Жертвата подала сигнал и в полицията, след което служители от Трето РУ на МВР-Варна, които работят по линия на джебчийските кражби, разпознали по описание на пострадалата жена издирваното момиче. Назначената по делото лицевоидентификационна експертиза от записите на банкоматите потвърдили категорично, че Недялка е извършила престъплението. Привлечена като обвиняема, 18-годишната крадла признала вината си, но отказала да даде обяснение пред разследващите. Предстои насрочване на делото срещу нея във Варненския окръжен съд.\n\n \n\n \n                    ", "date": "2018.04.30", "title": "Съдят Недялка от Игнатиево за източена карта "}
{"url": "http://www.monitor.bg/a/view/60140-%D0%A0%D0%B0%D0%B7%D0%BA%D1%80%D0%B8%D1%85%D0%B0-%D0%BA%D1%80%D0%B0%D0%B6%D0%B1%D0%B0-%D0%BD%D0%B0-%D1%84%D0%B5%D1%80%D0%BC%D0%B0-%D0%B7%D0%B0-%D0%BA%D1%80%D0%B8%D0%BF%D1%82%D0%BE%D0%B2%D0%B0%D0%BB%D1%83%D1%82%D0%B0/", "text": "Специалисти ги вързали в нова ферма, за да вадят виртуални пари \n                    \n\nУникална за страната ни кражба на 23 компютърни конфигурации за копаене на криптовалута бе разкрита от полицията в Троян, съобщи старши комисар Милен Маринов - директор на ОД МВР- Ловеч. Действията на униформените служители били ръководени от Районната прокуратура в планинския град. 51-годишен мъж от град Мартен и 35-годишен жител на Русе били задържани за кражбата, извършена на 23 февруари в село Черни Осъм. Там в частен имот се помещавала ферма за добиване на виртуалната валута биткойн, която е собственост на българин, живеещ във Великобритания. Работния процес той ръководел оттам чрез интернет връзка.\n\nСлед като онлайн връзката със сърварите била прекъсната, нашенецът подал сигнал за посегателството в полицията. Два месеца продължило разследването, а на 25 април троянските криминалисти установили, че откраднатата техника се намира в Русенско. Изготвен бил план за съвместни действия на областните дирекции в Русе и Ловеч, който бил утвърден от главния секретар на МВР Младен Маринов. Извършени били незабавни претърсвания на няколко адреса в Русе и околните населени места. Открити били всичките 23 компютъра, и то в режим на работа. „Крадците намерили специалисти да вържат устройствата, за да започнат производство на биткойни“, допълни ст. комисар Маринов. Да се изгради такава ферма, е много сложно, обясни той. В нея трябва да бъдат направени системи за охлаждане, да има постоянна свързаност с мрежа. Устройствата за различна криптовалута пък са компютри със свръхмощни видеокарти. Те са много скъпи - между 2000 и 3500 щатски долара е стойността на един компютър.\n\nЗадържаните са привлечени като обвиняеми, криминално проявени са, каза ст. комисар Маринов. 51-годишният мъж е под домашен арест, а 35-годишният русенец е с постоянна мярка „задържане под стража“.\n\nВ средата на февруари отново бяха откраднати 21 машини за копаене на биткойни. Техниката тогава беше оценена на стойност от 210 бона. Обирът тогава стана в офис на фирма в Благоевград по времето, когато гардовете от СОТ, които отговарят за обекта, са прибирали диспечерката си след дневна смяна към дома й. Крадците са били минимум трима, смятат разследващите. Предполага се, че са следили офиса и охраната му известно време, тъй като подбрали момента на удара изключително прецизно. Бандитите нахлули в обекта, който се намира в завод ЗИИУ „Стандарт“ късно вечерта. На място разбили катинар, показал огледът след кражбата. За около половин час успели да изнесат 21 машини за копаене на биткойни, да ги натоварят най-вероятно в микробус и да изчезнат.\n\n\n                    ", "date": "2018.04.30", "title": "Задигнаха 23 машини за  копаене на криптовалута (ОБНОВЕНА)"}
{"url": "http://www.monitor.bg/a/view/33094-%D0%9F%D0%B8%D1%8F%D0%BD%D1%81%D0%BA%D0%B8-%D0%B7%D0%B0%D0%BF%D0%BE%D0%B9-%D0%B7%D0%B0%D0%B2%D1%8A%D1%80%D1%88%D0%B8-%D1%81-%D0%BD%D0%B0%D0%BC%D1%83%D1%88%D0%BA%D0%B2%D0%B0%D0%BD%D0%B5-%D0%B2-%D1%88%D0%B8%D1%8F%D1%82%D0%B0/", "text": "\n                    \nПиянска свада, разразила се в Пещера, е приключила с намушкване, съобщиха от полицията в Пазарджик. Инцидентът станал в петък вечерта. Малко след 19:00 часа в Районното управление на полицията в  Пещера бил получен сигнал за мъж, прободен с нож. Незабавно към мястото бил насочен автопатрул от местното полицейско управление. Униформените установили, че случката се разиграла в жилището на И.С.- 56 г.,който бил с компания и след солидното количество употребен алкохол възникнала свада между него и съседа му С.Т. - 46 г. Вместо да решат спора словесно, домакинът извадил нож, замахнал с оръжието и наранил по-младия мъж в областта на шията. Пострадалият бил транспортиран в УМБАЛ „Свети Георги“ в  Пловдив  в състояние с временна опасност за живота. И.С. е задържан в ареста на Районното управление на МВР в Пещера, а на местопрестъплението е извършен оглед. Във връзка със случилото се е образувано полицейско производство.\n\n                    ", "date": "2018.04.30", "title": "Пиянски запой завърши с намушкване "}
{"url": "http://www.monitor.bg/a/view/56896-%D0%97%D0%B0%D0%B3%D1%83%D0%B1%D0%B8%D0%BB-%D0%BD%D0%B0-%D1%80%D0%BE%D1%82%D0%B0%D1%82%D0%B8%D0%B2%D0%BA%D0%B8-%D0%B2%D0%BB%D0%B5%D0%B7%D0%B5-%D0%B2-%D0%BA%D0%B0%D0%B7%D0%B8%D0%BD%D0%BE-%D1%81-%D0%BA%D0%BE%D0%BB%D0%B0%D1%82%D0%B0-%D1%81%D0%B8/", "text": "\n                    \nПроиграл 2 000 лв на ротативки реши да отмъсти и нахлу през витрината с лека кола в казино на центъра на курортното градче Павел баня. Инцидентът е станал около 02,00 часа в понеделник и само по чудо се разминало без пострадали сред клиентите. Зад волана на лекия автомобил „Фиат пунто“ е седял 32-годишният местен жител Ванко Йочев, който минути преди това бил помолен от дежурното крупие да напусне салона.\n\nМъжът изглеждал неадекватен, държал се като дрогиран и залитайки напуснал казиното, след което влязал в колата си и с мръсна газ врязал предницата й в стъклената врата.\n\n„Имаше доста хора, просто не зная как никой не пострада, вратите се потрошиха, а фиатчето събори една от машините…“, разказа служител на игралното заведение.\n\nЙочев е бил задържан и отведен в полицейския участък, където е образувано бързо досъдебно производство, уточниха от ОД на МВР – Стара Загора. Според близки на Йочев той наскоро се завърнал от чужбина, развел се и сам гледал двете си малки деца. Загубата на парите най-вероятно е преляла капката и рухнал психически.\n\n                    ", "date": "2018.04.30", "title": "Загубил на ротативки влезе в казино с колата си"}
{"url": "http://www.monitor.bg/a/view/70498-%D0%A8%D0%BE%D1%84%D1%8C%D0%BE%D1%80%D1%8A%D1%82-%D0%BD%D0%B0%D0%BF%D0%B0%D0%B4%D0%BD%D0%B0%D0%BB-%D0%B1%D1%80%D0%B8%D1%82%D0%B0%D0%BD%D0%B5%D1%86-%D0%BF%D0%BE%D0%BB%D1%83%D1%87%D0%B8-%D0%B0%D0%BA%D1%82-%D0%B8-%D1%81%D0%B5-%D0%B8%D0%B7%D0%B2%D0%B8%D0%BD%D0%B8/", "text": "\n                    Шофьорът, нападнал мотоциклетист на околовръстното на Велико Търново, получи акт по Указа за борба с дребното хулиганство. Отделно от това и на двамата участници в разправията бяха съставени предупредителни протоколи. Вчера шофьорът на лекия автомобил Ясен Сираков и по-възрастният от него моторист англичанин, бяха привикани в търновската полиция на разпит. Сираков призна, че осъзнава, че е шофирал рисково и обясни агресията си с внезапното нападение от страна на моториста спрямо него. „Съжалявам за станалото, но помислих, че идваш да ме убиеш”, каза Ясен, докато протягаше ръка за помирение на британеца. А той пък от своя страна, видимо смутен от интереса към него, само повтаряше „No problem”. След това покани бившия си вече враг на кафе след разпитите в полицията.\n\nСлед разговора с двамата водачи, от Областната дирекция на МВР във Велико Търново съобщиха, че участниците в пътния инцидент нямат претенции един към друг. Въпреки това обаче, те са санкционирани за допуснатото временно нарушение на организацията на движението.\n                    ", "date": "2018.04.30", "title": "Шофьорът нападнал британец,   получи акт и се извини"}
{"url": "http://www.monitor.bg/a/view/80191-25%D0%B3%D0%BE%D0%B4%D0%B8%D1%88%D0%BD%D0%B0-%D0%BC%D0%B0%D0%B9%D0%BA%D0%B0-%D0%B7%D0%B0%D0%B3%D0%B8%D0%BD%D0%B0-%D1%81-%D0%BD%D0%B5%D0%B7%D0%B0%D0%BA%D0%BE%D0%BD%D0%BD%D0%BE-%D0%90%D0%A2%D0%92/", "text": "Ударила се в дърво на общински път в гората над пловдивското село Белащица\n                    \nМлада майка на 2-годишно дете загина при катастрофа с АТВ в гората над пловдивското село Белащица. Машината е била незаконна, а самата шофьорка също никога не е имала книжка.\n\nТрагичният инцидент стана около 13 часа в понеделник на общински път край селото. Машината се ударила с много висока скорост в дърво. 25-годишната Велислава Русева била без каска и загинала на място, установили отишлите на мястото на катастрофата полицаи.\n\n„Страхувахме се да не стане някоя беля, защото тя караше много бързо. Предупреждавахме я, но тя не ни слушаше”, казаха хора от село Белащица. По думите на кметицата на селото Цветанка Читакова младата жена била предупредена и от участъковия полицай, но не взела от дума да спре да кара с висока скорост.\n\nВелислава имала АТВ-то от няколко дни и често го форсирала с висока скорост по улиците на Белащица. Местните хора не знаят на кого е машината и дали младата жена си я е купила. Тя се преселила в селото преди няколко месеца с 2-годишната си дъщеричка. Нанесла се при баба си и дядо си в Белащица, които са местни хора и от край време си живеят в селото. Случаят със загиналата млада жена се разследва от полицията.\n\n                    ", "date": "2018.04.30", "title": "25-годишна майка загина с незаконно АТВ"}
{"url": "http://www.monitor.bg/a/view/9888-%D0%9C%D0%B0%D1%81%D0%BA%D0%B8%D1%80%D0%B0%D0%BD%D0%B8-%D0%BE%D0%B3%D1%80%D0%B0%D0%B1%D0%B8%D1%85%D0%B0-%D0%BA%D0%B0%D0%B7%D0%B8%D0%BD%D0%BE-%D0%B2-%D0%9B%D1%8E%D0%BB%D0%B8%D0%BD/", "text": "\n                    \nТрима маскирани мъже ограбиха казино в столичния квартал „Люлин 4“, съобщиха от МВР. Сигнал за извършен въоръжен грабеж в казино е подаден в полицията в 2.20 часа. По първоначални данни в игралната зала влезли трима маскирани и въоръжени мъже, които нанесли побой на охранителя, заплашили две служителки и от две каси в обекта отнели наличните парични средства.\n\nПострадалият бил откаран за оказване на медицинска помощ в болнично заведение, където бил прегледан и освободен за домашно лечение.\n\nНа местопроизшествието е извършен оглед. По случая е образувано досъдебно производство. Продължават оперативно-издирвателните и процесуално-следствени действия по разследване на престъпното деяния и установяване на извършителите.\n\n                    ", "date": "2018.04.30", "title": "Маскирани ограбиха казино в „Люлин“"}
{"url": "http://www.monitor.bg/a/view/3774-2000-%D0%BC%D0%B5%D0%BD%D1%82%D0%B5-%D1%8F%D0%B7%D0%BE%D0%B2%D0%B8%D1%80%D0%B0-%D0%B3%D1%8A%D0%BB%D1%82%D0%B0%D1%82-%D0%BF%D0%B0%D1%80%D0%B8-%D0%BE%D1%82-%D1%85%D0%B0%D0%B7%D0%BD%D0%B0%D1%82%D0%B0/", "text": "Държавна фирма взима изоставени и нежелани от общините водоеми\n                    Над 2000 водоема на територията на страната са определени като язовири, без да отговорят на критериите за такива и за тях всяка година се харчат пари за поддържането. Констатацията е на Държавната агенция за метрологичен и технически надзор (ДАМТН), публикувана в мотивите към промените от депутати в Закона за водите.\n\nСега извършваните разходи ще бъдат пренасочени към създаването на Държавно предприятие „Управление и стопанисване на язовири“ (ДПУСЯ), която да поеме изоставените водоеми и тези, за които общините не могат да се грижат. У нас има\n\n\n\nИдеята бе обявена от икономическият министър Емил Караниколов непосредствено след наводненията през миналия месец в Брегово и три села от община Хайредин заради прелели неподдържани язовири в резултат на бързото снеготопене.\n\nЧрез промените се въвежда два вид а класификация на язовирите. Според първата те ще се делят на големи и малки. С измененията неголемите водоеми няма да подлежат на контрол за спазването на изискванията на Закона за водите и наредбата за техническа безопасност и експлоатация на язовирните стени, а за тях ще отговорят само собствениците им. Другата квалификация е по степен на опасност. Според тяхното състояние ще бъде определяно на какъв интервал от време ще се извършва проверката им. Колко са опасни водоемите ще се определя от комисии, назначени от областните управители, а критериите за класификация от друга комисия с представители на няколко министерства и учени, определена от правителството. За последните четири месеца ДАМТН е извършила 500 броя проверки на язовирните стени и съоръженията към тях. При близо една трета от тях са установени нарушения и са издадени 123 наказателни постановления. През изминалата година са установени 250 язовири с неизправности, като към края на миналата година броят им е намалял до 131, отчитат от агенцията.\n\nВ момента държавата стопанисва язовирите с национално значение. \"Националната електрическа компания\" ЕАД отговаря на онези водоеми, при чието контролирано източване произвежда електроенергия. Държавното \"Напоителни системи\" следи част от по-малките водоеми, но повечето от съоръженията са собственост на общините и са или отдадени под наем на частни фирми, или за тях не се полагат никакви грижи. С промените, които предстои да бъдат обсъдени от ресорните комисии в парламента, се образува\n\n\n\nна язовири – публична и държавна собственост, включително и поддръжка на язовирните стени и съоръженията към тях. В предложените разпоредби е посочено, че ликвидацията на язовири по волята на собствениците им, като разрешение за разрушаването им, както и на строежа на ново строителство на тяхно място, ще се дава от шефът на ДАМТН. Списъкът на язовирите, спрямо които ще бъдат предприемани действия ще се приема от Министерски съвет по предложение на председателя на агенцията за метрологичен и технически надзор. Предвижда се общините да възстановяват разходите за ремонти на язовири общинска собственост, освен ако общинските съветници не са приели решение за безвъзмездно прехвърляне на правото на собственост върху държавата- Подобен е и режимът, ако се наложат ремонти на стени на изкуствените водоеми, които се стопанисват от други държавни фирми, но само в случаите когато същите не разполагат със средства.\n                    ", "date": "2018.04.30", "title": "2000 язовира менте гълтат пари от хазната"}
{"url": "http://www.monitor.bg/a/view/55395-%D0%95%D0%A1-%D0%B2%D1%8A%D0%B2%D0%B5%D0%B6%D0%B4%D0%B0-%D0%B5%D0%B4%D0%B8%D0%BD%D0%BD%D0%B8-%D1%81%D0%B0%D0%BD%D0%BA%D1%86%D0%B8%D0%B8-%D0%B7%D0%B0-%D0%B4%D0%B2%D0%BE%D0%B9%D0%BD%D0%B8%D1%8F-%D1%81%D1%82%D0%B0%D0%BD%D0%B4%D0%B0%D1%80%D1%82/", "text": "\n                    \nЕвропейският съюз (ЕС) въвежда единни санкции за двойния стандарт при храните. Това съобщи еврокомисарят за правосъдие, потребители и равнопоставеност Вера Юрова.\n\nПо думите й няколко европейски държави вече са въвели подобни глоби, но санкциите трябва да се хармонизират в целия ЕС. Причината е, че в дадени страни сумите за подобно нарушение са по-ниски, а в други много по-високи. Това пък било предпоставка търговците да избират в коя държава да продават стоките и да правят нарушенията.\n\nЮрова добави още, че вече е изготвена методика, която ще бъде предоставена на всички държави и те веднага могат да започнат да откриват кои продукти са с по-ниско качество у нас спрямо останалите западноевропейски държави. А всяка една отделна държава сама ще определя ресорните органи, които да започнат тези проверки.\n\nПо време на форума еврокомисарят заедно с председателят на Комисията за защита на потребителите (КЗП) Димитър Маргаритов и министърът на икономиката Емил Караниколов са обсъдили т. нар. Нов търговски механизъм на потребителите.\n\nТози механизъм дава възможност да се подават колективни искове от страна на потребителите, когато има нанесени вреди, когато много потребители са засегнати от нелоялни търговски практики. Въвеждаме и по-точни определения за двойни стандарти за всякакви продукти, които се произвеждат под една и съща марка, но са с различно качество, разясни Юрова.\n\nОсвен това в този нов механизъм ясно са описани и всички права на потребителите, когато сключва договори от разстояние.\n\n„Искаме потребителите да усетят справедливия европейски съюз в своята потребителска кошница. Комисията вече публикува правното становище относно двойните стандарти, че това е несправедлива практика“, бе категорична Вера Юрова.\n\nКараниколов пък поясни, че Министерство на икономиката отговаря както за бизнеса, така и за потребителите и постигането на баланс е изключително важно за воденето от него министерство. „С новите предложения се постига точно този баланс, който досега не беше точно такъв. За българското председателство е привилегия да работи по тази тема“, заключи икономическият министър.\n\n\n \n                    ", "date": "2018.04.30", "title": "ЕС въвежда единни санкции за двойния стандарт при храните"}
{"url": "http://www.monitor.bg/a/view/2496-%D0%9F%D0%BE%D1%81%D0%BB%D0%B5%D0%B4%D0%B5%D0%BD-%D0%B4%D0%B5%D0%BD-%D0%B7%D0%B0-%D0%BF%D0%BE%D0%B4%D0%B0%D0%B2%D0%B0%D0%BD%D0%B5-%D0%BD%D0%B0-%D0%B4%D0%B0%D0%BD%D1%8A%D1%87%D0%BD%D0%B8-%D0%B4%D0%B5%D0%BA%D0%BB%D0%B0%D1%80%D0%B0%D1%86%D0%B8%D0%B8/", "text": "\n                    Днес е последният ден, в който можем да подадем данъчните си декларации в Националната агенция за приходите (НАП). До 30 април 2018 г. трябва да се преведе и декларираният данък за довнасяне.\n\nНай-лесният и бърз начин за подаване на декларацията е по интернет с ПИК. Персоналният код може да се получи безплатно от всеки офис на данъчните. Декларациите могат да се изпратят още чрез интернет, подписани с електронен подпис, както и да се подадат по пощата, с обратна разписка, на място в някои пощенски станции, както и в офисите за обслужване на клиенти на агенцията. \n\nДо момента в цялата страна са приети 435 000 декларации, като почти половината от тях са изпратени в НАП по електронен път – с ПИК или електронен подпис-\n\nОт НАП напомнят също, че от тази година дължимите данъци и осигурителни вноски могат да се превеждат без такси с банкова карта. Това става по два начина - чрез е-услуга, достъпна чрез , както и чрез инсталираните физически ПОС терминали на работните места в салоните за обслужване на Агенцията. Плащането на задължението към хазната може да стане и във всяка банка с попълване на вносна бележка за плащане към бюджета.\n\nИнформация за попълване и подаване на данъчни и осигурителни декларации и внасяне на суми към бюджета може да се получи на телефона на НАП 0700 18 700 на цената на градски разговор.\n                    ", "date": "2018.04.30", "title": "Последен ден за подаване на данъчни декларации "}
{"url": "http://www.monitor.bg/a/view/40270-%D0%9D%D0%B0-%D0%95%D0%B2%D1%80%D0%BE%D1%81%D1%8A%D0%B2%D0%B5%D1%82%D0%B0-%D0%BD%D0%B0-16-%D0%B8-17-%D0%BC%D0%B0%D0%B9-%D1%89%D0%B5-%D0%B8%D1%81%D0%BA%D0%B0%D0%BC%D0%B5-%D0%B1%D1%8A%D1%80%D0%B7%D0%B8-%D0%BC%D0%B5%D1%80%D0%BA%D0%B8-%D1%81%D1%80%D0%B5%D1%89%D1%83-%D0%B4%D0%B2%D0%BE%D0%B9%D0%BD%D0%B8%D1%8F-%D1%81%D1%82%D0%B0%D0%BD%D0%B4%D0%B0%D1%80%D1%82/", "text": "Борисов: Кой умник реши, че бебетата обичат палмово масло\n                    \n\nБързи мерки срещу двойния стандарт при храните в ЕС и приемане на евродиректива, която да елиминира възможността компаниите да произвеждат стоки с различно качество за Западна Европа и бившите соцстрани. За това ще настоява премиерът Бойко Борисов пред евролидерите по време на срещата на върха за Западните Балкани в София, обяви самият той.„На заседанието на Европейския съвет на 16 и 17 май ще искаме бързо решение и още днес ще говоря с председателя на съвета Доналд Туск“, каза министър-председателят по време на форум на високо равнище „Двойният стандарт при храните в ЕС - да сложим проблема на масата“, който се проведе в София в рамките на българското председателство. Премиерът подчерта, че би се срамувал много, ако бил на място на производителите и веригите, предлагащи такива продукти. „Кой умник реши какъв вкус имат българските бебета и че те обичат по-малко мляко и повече палмово масло. Не ви ли се струва безумен терминът национален  за Навремето се казваше в казармата, че службата е тежка, но за сметка на това продължителна. Сега може да се каже: Храните са вредни, но за сметка това скъпи. Сигурно иТова касае живота и здравето на хората. Нацията ни се оказва много по-болна заради такива неща и продължават хората да мрат. На 16 и 17 май ще дам това, което ядат българите на моите гости, да видим как ще реагират техните служби. Сега стана отново както навремето от източните страни търсеха по-качествени стоки от западните държави. Тук става дума не само за храни, а и за козметика и перилни препарати“, не скри възмущението си Борисов. Той каза, че е разпоредил да се проведат разговори с вносители, търговски вериги и другите магазини, за да се прекрати тази практика.Земеделският министър Румен Порожанов от своя страна припомни резултатите от трите проведени проверки у нас и в чужбина на храни от една марка и отчете, че са направени 228 проби. И изрази готовността на ведомството му„Убедена съм, че останалите 400 млн. европейски граждани нямат нищо против останалите 100 млн. да имат същите права като потребители“, коментира пък омбудсманът Мая Манолова и се спря на абсурдни случаи, при които български майки са били принудени да търсят адаптирани млека от чужбина, за да са сигурни в качеството им.Еврокомисарят, отговарящ за правосъдието, потребителите и равнопоставеността Вера Юрова на свой ред призова всички да се включат в за двоен стандарт, които ще се проведат до края на годината. Тя увери, че ЕК е решена да реши проблема.Според еврокомисаря за цифровата икономика и цифровото общество Мария Габриел пък цифровизацията би дала възможност да се модернизира агросекторът и да се постигне по-голяма проследимост на храните по цялата верига. По думите й до края на програмния период ще се дадат 30 млн. евро за проект за храните и новите технологии. „След 2020 година ще се иска инвестициите за цифрова трансформация на земеделието да се увеличат до 160 млн. евро“, добави тя.В рамките на форума земеделският министър на Чехия Мариан Юречка, чиято страна е сред тези, в които от години се води кампания срещу двойния стандарт, информира за изразена готовност на част от производителите и търговците да прекратят тази практика. Тойи за въвеждането на единни критерии и налагането им във всички страни на общността. Според колегата му от Румъния Петре Дая пък има два пътя - единият да станем жертви на липсата на решение, а другият да намерим решението на проблема.Посланикът на Словакия в България Мануел Корчек от своя страна припомни, че още от 2002 година в страната му са били сигнализирани от потребителски организации за немалко случаи на двоен стандарт и по проблема се работело усърдно.Участниците във форума приехаот 8 точки в подкрепа на стъпките на ЕК за решаване на проблема с двойния стандарт. В него се настоява за силна европейска подкрепа от националните компетентни органи, отговарящи за храните и потребителите, по отношение на осъществяването на контрол над маркетингови практики при храните с цел предотвратяване на измами. Призовават се също така Европейският съвет и ЕП да приемат законодателните предложения в пакета „Нова сделка за потребителите“, като същевременно запазят стремежите си да осигурят справедливо и равно третиране на потребителите.\n\n\n                    ", "date": "2018.04.30", "title": "Искаме бързи мерки от ЕС срещу двойния стандарт при храните (ОБНОВЕНА)"}
{"url": "http://www.monitor.bg/a/view/82835-2500-%D0%BB%D0%B5%D0%B2%D0%B0-%D0%B7%D0%B0%D0%BF%D0%BB%D0%B0%D1%82%D0%B0-%D0%B7%D0%B0-%D0%B3%D0%BB%D0%B0%D0%B2%D0%B5%D0%BD-%D0%B3%D0%BE%D1%82%D0%B2%D0%B0%D1%87-%D0%BD%D0%B0-%D1%85%D0%BE%D1%82%D0%B5%D0%BB-%D0%BE%D0%BB-%D0%B8%D0%BD%D0%BA%D0%BB%D1%83%D0%B7%D0%B8%D0%B2/", "text": "\n                    От 2500 лева тръгват заплатите на главните готвачи в хотели по морето, които предлагат ол инклузив. Заплатите на помощниците в кухнята пък са от 1300 нагоре. В елитните ресторанти са готови да платят 4000-5000 лв. за опитен шеф-готвач, който може да приготви вкуснотии от най-обикновени продукти. Камериерките не достигат и това лято, като за чистене на стаи и оправяне на легла се обещават по 700-800 лева. Толкова дават и на общи работници, чистачки и миячки в кухнята. Вдигнати са и заплатите на рецепционистките и на барманите, които са вече от 800 до над 1000 лв. Търсят се още управители и мениджъри със заплати по 2000 лева. Заради недостига на кадри може да се стигне до миналогодишния внос на работници за туризма от Украйна, Беларус и Молдова, коментират в бранша. Според работещите в туризма за последните години заплатите са скочили двойно, а за някои позиции дори и повече. Въпреки това и сега има недостиг, който може да се отрази на качеството на услугата. Затова не е чудно, че напоследък обявите на работодателите във Варна са обикновено за заплати от около 1000 лева, като освен социалните осигуровки се осигуряват още безплатна храна и транспорт. Толкова се предлагат на аниматори и готвачи за топла кухня. Сервитьорка, момичета за отсервиране, кухненски работници и миячки без опит се наемат с трудови договори за по 800-900 лева. При сервитьорите се дават и 5% от оборота и доходът им не пада под 1500 лева, без да се смятат бакшишите. За такава работа обаче се иска опит, добра визия и поне два чужди езика.\n\nВ туристическия бранш започнаха да назначават хора месеци преди началото на сезона, коментира шефът на регионалната служба по заетостта във Варна Божидар Михайлов. Според цитираните от него данни броят на безработните във Варненска област е намалял през последния месец с 1028 души. През март пък регистрираните в бюрата по труда в областта са били 1092, което е с 2656 по-малко от същия период на предходната година.\n                    ", "date": "2018.04.30", "title": "2500 лева заплата за главен  готвач на хотел ол инклузив"}
{"url": "http://www.monitor.bg/a/view/49425-%D0%9F%D1%8A%D1%82%D0%BD%D0%B0%D1%82%D0%B0-%D0%B0%D0%B3%D0%B5%D0%BD%D1%86%D0%B8%D1%8F-%D0%B4%D0%B0%D0%B2%D0%B0-%D0%BF%D0%BE-10-%D0%BC%D0%B8%D0%BB%D0%B8%D0%BE%D0%BD%D0%B0-%D0%B7%D0%B0-%D0%BC%D0%B0%D0%BD%D1%82%D0%B8%D0%BD%D0%B5%D0%BB%D0%B8-%D0%BD%D0%B0-%D0%B3%D0%BE%D0%B4%D0%B8%D0%BD%D0%B0/", "text": "\n                    Мантинели за над 40 млн. лева за републиканските пътища поръчва Агенция „Пътна инфраструктура“ (АПИ) с обществен търг. Настоящите договори с пътните дружества изтичат до края на годината.\n\nОбявената поръчка е за доставка и монтаж на ограничителни системи (мантинели) е за следващите четири години. рокът за подаване на офертите от кандидатите е до края на работния ден на 14 юни, съобщиха от агенцията.\n\nОбществената поръчка е в 6 обособени позиции по районите на планиране в страната. Определената указателна цена за всеки район е 6,7 млн. лв. без ДДС. Общата индикативна стойност на обществената поръчка за 6-те обособени позиции е 40,2 млн. лв. без ДДС и се финансира от бюджета на АПИ.\n                    ", "date": "2018.04.30", "title": "Пътната агенция дава по 10 милиона за мантинели на година"}
{"url": "http://www.monitor.bg/a/view/59236-%D0%9D%D0%B5%D1%81%D0%B5%D0%B1%D1%8A%D1%80-%D0%BF%D1%83%D1%81%D0%BA%D0%B0-%D1%81%D0%B2%D0%B5%D1%82%D0%BB%D0%B8%D0%BD%D0%BD%D0%BE-%D1%88%D0%BE%D1%83-%D0%B7%D0%B0-%D0%BB%D0%B5%D1%82%D0%BE%D0%B2%D0%BD%D0%B8%D1%86%D0%B8%D1%82%D0%B5/", "text": "\n                    Несебър ще впечатлява туристи със светлинно шоу през лятото. Това е възможно заради проект по трансгранично сътрудничество. Прожекционното 3D оборудване ще се използва за обществени културни прояви. Предвиждат се презентации на крепостните стени на града\nАтрактивното представяне на хилядолетното богатство на града е по проекта ”Промотиране на  историческите културни и туристически богатства на Одрин и Несебър“, изпълняван от Община Несебър по програмата за трансгранично сътрудничество България-Турция.\nПодобно светлинно шоу за туристите има и във Велико Търново. То се радва на огромен интерес от гостите на старопрестолния град.\n                    ", "date": "2018.04.30", "title": "Несебър пуска светлинно  шоу за летовниците"}
{"url": "http://www.monitor.bg/a/view/81580-%D0%97%D0%B0%D0%BF%D0%BE%D1%87%D0%B2%D0%B0-%D0%B2%D1%82%D0%BE%D1%80%D0%BE%D1%82%D0%BE-%D0%B8%D0%B7%D0%B4%D0%B0%D0%BD%D0%B8%D0%B5-%D0%BD%D0%B0-%D0%A2%D0%B8-%D0%B8-lidl-%D0%B7%D0%B0-%D0%BF%D0%BE%D0%B4%D0%BE%D0%B1%D1%8A%D1%80-%D0%B6%D0%B8%D0%B2%D0%BE%D1%82/", "text": "\n                    Лидл България дава началото на второто издание на „Ти и Lidl за по-добър живот“ – най-голямата социално отговорна инициатива на веригата у нас. Тя има за цел да подкрепи социално значими проекти в цялата страна и отразява стремежа на компанията да допринася за по-пълноценния и по-качествен живот на хората от различните региони.\n\nТърговската верига стартира тазгодишната инициатива на 3 май. През 2017 г. Lidl България отделяше по 3 стотинки от всеки касов бон в магазините в цялата страна, като със събраните средства финансира проекти, свързани с образователни инициативи за деца, опазване на околната среда, култура, изкуство и историческо наследство, както и здравословния начин на живот.\n\nНеправителствени и граждански организации кандидатстват със свои проекти. Националният обхват и размерът на гранта, който Лидл България предоставя, превръщат инициативата в най-голямата и значима за компанията.\n                    ", "date": "2018.04.30", "title": "Започва второто издание на \"Ти и Lidl за по-добър живот\""}
{"url": "http://www.monitor.bg/a/view/11205-%D0%97%D0%B0%D0%B1%D1%80%D0%B0%D0%BD%D0%B8%D1%85%D0%B0-%D1%81%D1%82%D1%80%D0%BE%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%B2%D1%8A%D0%B2-%D0%B2%D0%B0%D1%80%D0%BD%D0%B5%D0%BD%D1%81%D0%BA%D0%B8%D1%82%D0%B5-%D0%BA%D1%83%D1%80%D0%BE%D1%80%D1%82%D0%B8-%D0%BE%D1%82-15-%D0%BC%D0%B0%D0%B9/", "text": "\n                    Със заповед на кмета на Община Варна, Иван Портних от 15 май до 1 октомври се въвежда забрана за извършването на всички видове строителни и монтажни работи на територията на комплексите „Златни пясъци“, Св. Св. Константин и Елена“, КК „Чайка“, КЗ „Прибой“, курортна зона в местността „Манастирски рид“. Спира се достъпът на тежка строителна механизация и на всякакви превозни средства, доставящи строителни материали в комплексите. Изключение се допуска за неотложно аварийно-ремонтни дейности, съгласно чл. 15 от Закона за устройство на Черноморското крайбрежие. В периода от 1 май до 14 май изнасянето на строителни отпадъци от строежите в комплексите ще се осъществява в часовете от 8 до 10 часа и от 16 до 18 ч., като извозването се осъществява по разрешения маршрут, след издадено от Община Варна удостоверение за насочване на строителни отпадъци и изкопни земни маси от съответния обект. В срок до 14 май възложителите и изпълнителите на незавършени строежи на територията на комплексите се задължават да предприемат необходимите мерки за ограждането и обезопасяването им, да демонтират временно поставените обслужващи фургонни и съоръжения, които са извън границата на строителната площадка, както и да почистят и възстановят нарушените в резултат на строително-монтажните работи тротоари и пътни настилки около строежите. Засегнатите зелени площи трябва да бъдат почистени от строителни отпадъци, обработени и засадени със съответния вид декоративна растителност. Дейността по изпълнението на настоящата заповед се осъществяват от „Общинска полиция“, съответното РПУ и районния кмет. За нарушаване на заповедта и на основание на чл. 23 във връзка с чл. 15 от ЗУКЧ, физическите лица ще се наказват с глоби от 1000 до 10 000 лева, а на едноличните търговци и на юридическите лица ще се налага имуществена санкция в размер от 10 000 до 50 000 лева.\n\n \n                    ", "date": "2018.04.30", "title": "Забраниха строителството във варненските курорти от 15 май"}
{"url": "http://www.monitor.bg/a/view/33290-%D0%9E%D0%B1%D1%81%D1%8A%D0%B6%D0%B4%D0%B0%D1%82-%D0%BD%D0%BE%D0%B2%D0%B8%D1%82%D0%B5-%D0%BF%D1%80%D0%B5%D0%B4%D0%BB%D0%BE%D0%B6%D0%B5%D0%BD%D0%B8%D1%8F-%D0%BD%D0%B0-%D0%95%D0%9A-%D1%81%D1%80%D0%B5%D1%89%D1%83-%D0%B4%D0%B2%D0%BE%D0%B9%D0%BD%D0%B8%D1%8F-%D1%81%D1%82%D0%B0%D0%BD%D0%B4%D0%B0%D1%80%D1%82/", "text": "\n                    \nНовите предложения на Еврокомисията срещу разликите в качеството на продуктите ще се обсъждат на среща в София, съобщиха от представителството на евроинституциите в София. По време на събитието зам.-генералният директор на Генерална дирекция \"Правосъдие и потребители\" Франциско Фонсека Морильо ще проведе среща в Дома на Европа с представители на потребителските организации, бизнеса и националните органи отговарящи за защита на потребителите. Акцентът ще бъде представеният законодателен пакет на Европейската комисия Нов търговски механизъм за потребителите.\n\nСъбитието е в рамките на инициативата на Комисията за поредица от \"Потребителски диалози\" в Европа, на които участниците ще имат възможност да споделят своите виждания за предложението на Комисията и начините, по които ЕС може да се справи с проблемите пред политиката за потребителите.\n\nМодератор на срещата ще бъде председателят на Комисията за защита на потребителите Димитър Маргаритов.\n\n \n\n\n \n                    ", "date": "2018.04.30", "title": "Обсъждат новите предложения на ЕК срещу двойния стандарт"}
{"url": "http://www.monitor.bg/a/view/18477-%D0%93%D0%BE%D1%82%D0%BE%D0%B2%D0%B0-%D0%B5-%D1%81%D1%82%D1%80%D0%B0%D1%82%D0%B5%D0%B3%D0%B8%D1%8F%D1%82%D0%B0-%D0%B7%D0%B0-%D0%BE%D1%82%D0%B4%D0%B0%D0%B2%D0%B0%D0%BD%D0%B5-%D0%BD%D0%B0-%D0%BA%D0%BE%D0%BD%D1%86%D0%B5%D1%81%D0%B8%D0%B8/", "text": "\n                    Стратегията за развитието на концесията, нейната структура и основното й съдържание са готови, стана ясно след края на първото заседание на Координационния съвет по концесиите. Документът е изготвен от администрацията на Министерския съвет и предстои проектът на стратегията да бъде публикуван за обществено обсъждане.\n\nВицепремиерът Валери Симеонов е председател на съвета, създаден с новия Закон за концесиите. Неговите задачи са свързани с осигуряване на координация и съгласуваност при определяне и изпълнение на държавната политика относно концесиите. Във функциите му е да приеме и предложи на кабинета за одобряване Национална стратегия за развитие на концесиите и на План за действие за държавните концесии, да координира действията по изпълнението му, да обсъжда и дава насоки за отстраняване на системи проблеми, свързани с възлагането на концесиите и с изпълнението или прекратяването на концесионните договори.\n\nЗаконът за концесиите предоставя възможност чрез концесия да бъдат изграждани инфраструктурни обекти както от национално, така и с местно значение - части от републикански пътища, тунели, паркинги и гаражи, детски градини и други обекти на социалната инфраструктура, предназначени за социални дейности, здравеопазване, култура и др. За осигуряването на устойчив растеж, основан на иновациите, концесията трябва да бъде припозната, освен като източник на приходи, и като ефективно и ефикасно средство за създаване на публични ресурси, блага и услуги на еднаква или по-ниска цена от заплащаната при възлагане на обществени поръчки.\n                    ", "date": "2018.04.30", "title": "Готова е стратегията за отдаване на концесии"}
{"url": "http://www.monitor.bg/a/view/56890-%D0%95%D0%B4%D0%B2%D0%B0-4-%D0%BE%D1%82-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%BF%D0%BE%D0%BB%D0%B7%D0%B2%D0%B0%D1%82-%D1%82%D1%83%D1%80%D0%BE%D0%BF%D0%B5%D1%80%D0%B0%D1%82%D0%BE%D1%80%D0%B8/", "text": "Над 1 млн. чужденци идват у нас през май\n                    \nЕдва 4% от българите се доверяват на туроператори за организация на своята почивка. Това заяви пред „Монитор“ директорът на Института за анализи и оценки в туризма Румен Драганов. Според него причината се крие в това, че все повече хора си купуват самолетните билети директно от сайта на компанията и запазват хотелите и къщите за гости през телефоните си.\n\nДраганов уточни обаче, че въпреки малкия процент, то ако сметнем 4% от 6,2 млн. пътувания годишно, то се оказва, че между 300-350 хил. избират организирани пътувания.\n\nОказва се, че разчитаме на туроператорите, когато искаме да пътуваме в далечни страни и организацията на екскурзията би ни била по-сложна.\n\n\n\nи други. Разбира се, организирано се пътува и до по-близки дестинации като съседките ни Гърция, Македония, Турция и Сърбия. Драганов посочи, че турагенциите пускат много изгодни еднодневни и двудневни екскурзии, които - ако решим сами да резервираме, биха ни излезли доста по-солено.\n\nСпоред данните около 350 хил. нашенци се очаква да тръгнат на път през първите седем дни на май по случай днешния Ден на труда и предстоящия Гергьовден. Така всеки ден около 50 хил. ще стягат куфарите за път. Една част от пътуващите ще се насочат към Черноморието, тъй като част от хотелите вече са отворили врати. Други ще използват множеството къщи за гости и семейни хотели навсякъде в страната. По думите на експерта интерес ще има и към градчета в Стара планира, Родопите, Рила и Пирин. Освен това натоварване ще има и в планинските курорти, както и на местата, които предлагат балнео, спа и уелнес – Велинград, Хисаря, Кюстендил, Поморие и Св. Константин и Елена. Сред най-предпочитаните дестинации зад граница пък ще бъдат Гърция, Македония, Сърбия, Румъния и страните от ЕС. Средно\n\n\n\nв рамките на тези почивни дни.\n„По отношение на очакваните пристигащи чуждестранни туристи е възможен наплив освен към обичайните градове като София, Варна и Бургас и към Пловдив и Велико Търново\", каза още Драганов. „Ние все още сме в пролетния туристически сезон. Нека кажем, че България е четирисезонна туристическа дестинация.\n\nВ този пролетен туристически сезон се очакват около 1,100 млн. чужденци да дойдат в страната ни през май, с интензивност от 33 хил. посетители средно дневно. По думите на експерта това е абсолютен рекорд за този месец от годината. Миналата година броят им е бил около 800 хил., а тази година се очаква чужденците, които идват у нас за почивка, екскурзия, бизнес, да надхвърлят 1,100 млн. От всички тях тези, които ще дойдат специално да разгледат красотите на България, ще са 450 хил.\n\nОт друга страна причината България да бъде преоткрита като туристическа дестинация е „рекламата от уста на уста“, тъй като чуждестранните туристи споделят отлични впечатления от видяното у нас, заключи Румен Драганов.\n\n                    ", "date": "2018.04.30", "title": "Само 4% от българите ползват туроператори"}
{"url": "http://www.monitor.bg/a/view/63211-%D0%9F%D0%BE%D0%B4%D0%B0%D0%B4%D0%B5%D0%BD%D0%B8-%D1%81%D0%B0-%D0%BD%D0%B0%D0%B4-500-%D1%85%D0%B8%D0%BB-%D0%B4%D0%B0%D0%BD%D1%8A%D1%87%D0%BD%D0%B8-%D0%B4%D0%B5%D0%BA%D0%BB%D0%B0%D1%80%D0%B0%D1%86%D0%B8%D0%B8/", "text": "\n                    До момента са подадени над 500 хил. данъчни декларации в офисите на Националната агенция за приходите (НАП), съобщиха от приходната администрация.\n\nСрокът за пускането на документите изтича днес, а всички закъснели разполагат само с няколко часа до полунощ. Централната поща в столицата също приема декларации до 20,00 ч. на 30 април.\n\nПриблизително половината от тях са изпратени по интернет, подписани с електронен подпис или с безплатния персонален идентификационен код - ПИК. Данъчните отчитат сериозно повишаване на интереса към е-подаването на декларации от физическите лица.\n\n„Всяка втора декларация за доходите е получена онлайн тази година. Интересът към е-услугите на НАП е разбираем, тъй като те спестяват разходи и време както на гражданите, така и на администрацията“, коментира по повод края на кампанията Боряна Георгиева, директор „Обслужване“ в НАП\n\n \n                    ", "date": "2018.04.30", "title": "Подадени са над 500 хил. данъчни декларации"}
{"url": "http://www.monitor.bg/a/view/82142-%D0%9D%D0%B5%D0%B2%D1%80%D0%BE%D1%85%D0%B8%D1%80%D1%83%D1%80%D0%B7%D0%B8-%D0%BF%D1%80%D0%B5%D0%B3%D0%BB%D0%B5%D0%B6%D0%B4%D0%B0%D1%82-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8%D1%82%D0%B5-%D0%B2-%D0%A1%D1%8A%D1%80%D0%B1%D0%B8%D1%8F-%D0%B1%D1%8A%D0%BB%D0%B3%D0%B0%D1%80%D0%B8/", "text": "\n                    \nТримата пострадали при катастрофата на българския туристически бус в Сърбия ще бъдат прегледани от неврохирурзи, коитотрябва да се произнесат дали ще могат вече да се приберат вкъщи, съобщи Нова ТВ.\n\nВ петък 19 души катастрофираха на магистралата Ниш-Белград. Бусът, с който пътуваха, се обърна в близост до град Чуприя. 13 от българските туристи преминаха през местната болница, но само трима останаха под лекарско наблюдение. Останалите продължиха екскурзията си към Босна и Херцеговина.\n\nВината за инцидента пое шофьора, който по думите на пътниците бил изгубил концентрация и управление над превозното средство. \n\n                    ", "date": "2018.04.30", "title": "Неврохирурзи преглеждат пострадалите в Сърбия българи"}
{"url": "http://www.monitor.bg/a/view/83491-5-%D0%BF%D1%8A%D1%82%D0%B8-%D1%80%D0%B0%D0%B7%D0%BB%D0%B8%D0%BA%D0%B0-%D0%B2-%D0%B7%D0%B0%D0%BF%D0%BB%D0%B0%D1%82%D0%B8%D1%82%D0%B5-%D0%BC%D0%B5%D0%B6%D0%B4%D1%83-%D0%BD%D0%B0%D0%B9%D0%BD%D0%B8%D1%81%D0%BA%D0%BE-%D0%B8-%D0%BD%D0%B0%D0%B9%D0%B4%D0%BE%D0%B1%D1%80%D0%B5-%D0%BF%D0%BB%D0%B0%D1%82%D0%B5%D0%BD%D0%B8%D1%82%D0%B5-%D0%B4%D0%B5%D0%B9%D0%BD%D0%BE%D1%81%D1%82%D0%B8/", "text": "\n                    \nНад 5 пъти е разликата между средната работна заплата в най-ниско и най-добре платената икономическа дейност у нас. Това показват последните данни на КНСБ за доходите на българите. Сравнено с другите европейски държави средната работна заплата изостава номинално между 5 и 10 пъти спрямо старите държави членки и около 2 пъти спрямо новите държави членки, съобщи бТВ.\n\nОт КНСБ ще представят днес данните си с колко са се увеличили заплатите в различните сектори на икономиката и кои са най-добре и най-ниско платените професии в страната за 2017г.\n\n                    ", "date": "2018.04.30", "title": "5 пъти разлика в заплатите между най-ниско и най-добре платените дейности"}
{"url": "http://www.monitor.bg/a/view/32714-%D0%9F%D0%BE%D1%81%D0%BB%D0%B5%D0%B4%D0%B5%D0%BD-%D0%B4%D0%B5%D0%BD-%D0%B7%D0%B0-%D0%BF%D0%BE%D0%B4%D0%B0%D0%B2%D0%B0%D0%BD%D0%B5-%D0%BD%D0%B0-%D0%B4%D0%B0%D0%BD%D1%8A%D1%87%D0%BD%D0%B8%D1%82%D0%B5-%D0%B4%D0%B5%D0%BA%D0%BB%D0%B0%D1%80%D0%B0%D1%86%D0%B8%D0%B8/", "text": "\n                    \nДнес изтича крайният срок за подаване на декларациите за облагане на доходите. До края на деня днес трябва да се преведе и декларираният данък за довнасяне.\n\nНай-лесният и бърз начин за подаване на декларацията е по Интернет с ПИК. Персоналният код може да се получи безплатно от всеки офис на НАП. Декларациите могат да се изпратят още чрез интернет, подписани с електронен подпис, както и да се подадат по пощата, с обратна разписка, на място в някои пощенски станции, както и в офисите за обслужване на клиенти на Агенцията.\n\nДо петък в цялата страна бяха приети 435 000 декларации, като почти половината от тях са изпратени в НАП по електронен път – с ПИК или електронен подпис.\n\nОт тази година дължимите данъци и осигурителни вноски могат да се превеждат без такси с банкова карта. Това става по два начина - чрез е-услуга, достъпна чрез , както и чрез инсталираните физически ПОС терминали на работните места в салоните за обслужване на Агенцията. Плащането на задължението към хазната може да стане и във всяка банка с попълване на вносна бележка за плащане към бюджета.\n\nИнформация за попълване и подаване на данъчни и осигурителни декларации и внасяне на суми към бюджета може да се получи на телефона на НАП 0700 18 700 на цената на градски разговор или в .\n\n                    ", "date": "2018.04.30", "title": "Последен ден за подаване  на данъчните декларации"}
{"url": "http://www.monitor.bg/a/view/7814-%D0%9A%D0%BE%D0%BB%D0%BE%D0%B5%D0%B7%D0%B4%D0%B0%D1%87%D0%B8-%D1%81%D0%B5-%D0%B7%D0%B0%D0%BF%D0%B0%D1%81%D1%8F%D0%B2%D0%B0%D1%82-%D1%81-%D0%BA%D0%B0%D1%80%D1%82%D0%BE%D0%BD%D0%B5%D0%BD%D0%B8-%D0%BA%D0%B0%D1%81%D0%BA%D0%B8/", "text": "Твърдо отказват да се обезопасяват, това помагало само за разпознаването на труповете им\n                    \nКолоездачи купуват картонени каски, за да могат да избегнат глобите, които новият закон предвижда за каращите велосипеди, които нямат предпазни средства. Аксесоарите се продават в интернет на цена от по 5 лева и са напълно бутафорни. Според новия закон всеки един любител на двуколесните превозни средства, различни от мотори, ще трябва да носи каска. Те обаче са скъпи и според организациите на велосипедистите са безполезни. Ако не ги носят обаче, се предвиждат глоби от поне 50 лева, без значение дали колоездачите карат на главен път, централна градска част или в някое село.\n\nТекстовете все още са само на етап обсъждане, но експерти от МВР са категорични, че\n\n\n\nоще за летния сезон, когато велосипедистите излизат масово по улиците.\n\n„Записаното в проекта за нов закон за движение по пътищата задължително носене на каска и светлоотразителна жилетка от велосипедистите е безумие“, обясни Радостина Петрова от сдружение „Велоеволюция“ на обществено обсъждане по новите пътни закони през седмицата. Според нея такова задължение няма в нито една европейска държава. Единствената полза от каските пък била при евентуален инцидент да може да се разпознае трупът на колоездача, защото каската запазвала здраво единствено лицето му.\n\n„Там, където това е въведено, в Австралия например, се наблюдава намаляване на случаите на травми на главата при велосипедистите, но реално инцидентите с тях и жертвите се увеличават. Обяснението е, че шофьорите инстинктивно ги приемат за по-защитени и не са толкова внимателни“, обясни Петрова.\n\nТя допълни, че въвеждането на такова изискване\n\n\n\nза велосипеди под наем в страната. Като пропуск в закона Петрова посочи и въвеждането на задължителна възраст от 14 години за велосипедистите, за да имат право да карат по пътното платно. Тя посочи, че според виенската конвенция минималната възраст е 12 години. От транспортното министерство и МВР обаче настояват възрастта да е именно 14 години, тъй като много деца излизат внезапно на пътното платно и често стават жертви на пътнотранспортни произшествия.\n\nПредставителят на „Велоеволюция“ изтъкна, че е предвидена регистрация в пътната полиция на велосипедите с двигател, но не е посочено дали става дума само за тези с такъв с вътрешно горене или и за колелетата с електрически мотор, които стават все по-популярни.\n\n\n \n                    ", "date": "2018.04.30", "title": "Колоездачи се запасяват с картонени каски"}
{"url": "http://www.monitor.bg/a/view/83886-%D0%91%D0%B8%D0%B2%D1%88%D0%B8-%D0%B1%D0%BE%D0%BB%D0%BD%D0%B8%D1%87%D0%BD%D0%B8-%D0%B4%D0%B8%D1%80%D0%B5%D0%BA%D1%82%D0%BE%D1%80%D0%B8-%D0%BC%D0%BE%D0%B6%D0%B5-%D0%B4%D0%B0-%D0%BF%D0%BE%D0%BF%D0%B0%D0%B4%D0%BD%D0%B0%D1%82-%D0%BF%D0%BE%D0%B4-%D0%BF%D1%80%D0%B8%D1%86%D0%B5%D0%BB%D0%B0-%D0%BD%D0%B0-%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0/", "text": "\n                    \n„Бивши болнични директори е възможно да попаднат под прицела на прокуратурата”, съобщи говорителят на главния прокурор прокурор Румяна Арнаудова пред Нова телевизия по повод  разследването на нови 13 болници за безстопанственост. Тя припомни, че към момента са проверени 329 договора на лечебния. Във всички тях е установена порочната практика а „болница в болницата” По този модел държавна или общинска болница отдава под наем на частно лечебно заведение площ за дейност на същата територия, като дейностите с болницата – наемодател се припокриват.\n\nАрнаудова обясни, че част от разследването ще бъде и дейността на длъжностните лица от съответното министерство и съответната регионална здравна каса, които са дали разрешение за осъществяване на медицинска дейност в нарушение на закона.\n\nТя припомни, че още през месец декември прокуратурата е разпоредила проверки заради модела „болница в болницата”. Така в рамките на няколко месеца са извършени проверките на 329-те договора, които са сключени от общински и държавни заведения. В голямата си част те са незаконосъобразни, поясни Арнаудова.\n\n„Повече от 13 болници уличихме в престъпна дейност, която има користни намерения. Стига се до там, че общинското или държавно лечебно заведение е на ръба на фалита. За това пък частните, които са се настанили в тези болнични заведения, печелят пари и дори източват Здравната каса. Пациентите пък не получават по-качествена услуга”, каза още Румяна Арнаудова.\n\n                    ", "date": "2018.04.30", "title": "Бивши болнични директори може да попаднат под прицела на прокуратурата"}
{"url": "http://www.monitor.bg/a/view/17996-%D0%94%D1%8A%D0%B6%D0%B4-%D0%B7%D0%B0-%D0%93%D0%B5%D1%80%D0%B3%D1%8C%D0%BE%D0%B2%D0%B4%D0%B5%D0%BD-%D0%B8-%D0%B7%D0%B0-24-%D0%BC%D0%B0%D0%B9/", "text": "\n                    \nПрез месец май се очаква понижаване на температурите. \"Минималните температури за месеца ще са между 5 и 10 градуса, а максималните от 29 до 34 градуса. Предстоящите почивни дни ще бъдат дъждовни\", каза синоптикът Красимир Стоев от НИМХ пред \"Фокус\".\n\n„Предстои промяна на времето. През периода 4-10 май въздушната маса над страната ще е силно неустойчива. Ще се развива купесто-дъждовна облачност. На много места ще има краткотрайни валежи, гръмотевични бури, вятър и градушки. Към края на първото десетдневие ще настъпи понижение на максималните температури. Предстоящите почивни дни ще бъдат с чести валежи в западна и централна България“, коментира Красимир Стоев. Той допълни, че в началото на второто десетдневие на месец май се очаква временно стабилизиране и повишаване на температурите. Има вероятност и на 24 май да превали, каза Стоев пред БНТ.\n\nВалежите ще са около и под нормата в източна България, а в западна около и над нормата. Не се прогнозират и слани за предстоящият месец, допълни Стоев.\n\n                    ", "date": "2018.04.30", "title": "Дъжд за Гергьовден и за 24 май "}
{"url": "http://www.monitor.bg/a/view/83392-20-000-%D0%BB%D0%B2-%D0%B7%D0%B0-%D0%B1%D0%B0%D0%BD%D1%81%D0%BA%D0%B0%D1%82%D0%B0-%D0%BC%D0%B0%D1%85%D0%B0%D0%BB%D0%B0-%D0%B2-%D0%BC%D0%B0%D0%BD%D0%B0%D1%81%D1%82%D0%B8%D1%80%D0%B0-%D0%A1%D0%B2%D0%B5%D1%82%D0%B8-%D0%92%D0%B5%D0%BB%D0%B8%D0%BA%D0%BE%D0%BC%D1%8A%D1%87%D0%B5%D0%BD%D0%B8%D0%BA-%D0%93%D0%B5%D0%BE%D1%80%D0%B3%D0%B8-%D0%97%D0%BE%D0%B3%D1%80%D0%B0%D1%84/", "text": "\n                    \nС  20 000 лева тръгва възстановяването на банската махала в манастира „Свети Великомъченик Георги Зограф” в Света гора. На последната си сесия общинския съвет в Банско гласува сумата, която ще бъдат изразходвана за ремонтно-възстановителни работи на Банското крило в светата обител. С това поредно решение настоящото кметско ръководство доказва приемствеността, която е приела от бившия кмет Александър Краваров, вече покойник. От години община Банско помага на монасите в Атон не само с пари, но и с труд на доброволци, както и с хранителни продукти.\n\nБългарският манастир в Света гора е съграден в този вид през XVIII век основно с дарени средства от банскалията хаджи Вълчо, средния брат на отец Паисий. Тук в своята килия в Банската махала Паисий завършва „История славянобългарска“, чийто оригинален ръкопис се съхранява в библиотеката на манастира. Всяка година на 6 май, Георгьовден, над 500 миряни мъже от цяла България пристигат за храмовия празник, за да участват в литийното шествие до монашеското училище и обратно до манастира. През последните 20-на години община Банско организира основни ремонтни дейности в другите крила на светата обител и с дарения и на бизнесмени от цялата страна са създадени условия за пренощуване на над 500 поклонници. На тазгодишният храмов празник са заявили своето желание да посетят Зограския манастир над 600 мъже.\n\n                    ", "date": "2018.04.30", "title": "20 000 лв. за банската махала в манастира  „Свети Великомъченик Георги Зограф” "}
{"url": "http://www.monitor.bg/a/view/58058-%D0%90%D0%B2%D0%B8%D0%BE%D0%BA%D0%BE%D0%BC%D0%BF%D0%B0%D0%BD%D0%B8%D0%B8-%D0%BE%D1%82%D0%BA%D0%B0%D0%B7%D0%B0%D0%BB%D0%B8-%D0%BF%D1%80%D0%B5%D0%B2%D0%BE%D0%B7-%D0%BD%D0%B0-%D0%BE%D0%BD%D0%BA%D0%BE%D0%B1%D0%BE%D0%BB%D0%BD%D0%B0%D1%82%D0%B0-%D0%A2%D0%B5%D0%BE%D0%B4%D0%BE%D1%80%D0%B0/", "text": "\n                    \n\nАвиокомпании са отказали превоз на онкоболната Теодора Маджарова, която е в тежко състояние в болница в Бразилия.\n\n\"Тежък човешки казус.От 10-15 дни се опитваме да помогнем. Първата крачка беше да я преместим в държавна болница. Нашите консули са в постоянна връзка с авиокомпаниите, за да може тя да се прибере, но самите лекари също се притесняват дали ще издържи полета. Има оферта от една от авиокомпаниите в София, има и отказ от авиокомпании изобщо да поемат този казус. Трябва да лети с медицински екип, с техника и кислород. Очевидно жената се е влошила след сеанси - методи на лечение\", каза пред БНТ вицепремиерът и външен министър Екатерина Захариева.\n\nТеодора се е лекувала в България и Турция, след като й открили рак на гърдата, а после и метастази в костите. Последната й надежда било алтернативното лечение в екзотичната страна. Платили 3 000 лева на българката Кармен Лазарова, която ги изпратила при световноизвестен медиум и лечител Жоао Дедеус. Той твърди, че за 40-годишната си кариера и излекувал 15 млн. души. В Бразилия обаче състоянието на младата жена рязко се влошава и в момента тя има нужда от помощ, за да се прибере в България.\n\n\n                    ", "date": "2018.04.30", "title": "Авиокомпании отказали превоз на онкоболната Теодора "}
{"url": "http://www.monitor.bg/a/view/18573-20-%D1%81%D1%8A%D0%BA%D1%80%D0%B0%D1%82%D0%B5%D0%BD%D0%B8-%D0%BE%D1%82-%D0%9A%D1%8E%D1%81%D1%82%D0%B5%D0%BD%D0%B4%D0%B8%D0%BB%D1%81%D0%BA%D0%B0%D1%82%D0%B0-%D0%B1%D0%BE%D0%BB%D0%BD%D0%B8%D1%86%D0%B0/", "text": "Лекари преминаха на граждански договор като консултанти\n                    \nОколо 20 човека са съкратени от Кюстендилската многопрофилна болница „Д-р Никола Василев“, след закриването на три отделения – „Кожно, „Уши, нос, гърло“ и „Физиотерапия“. „Това са санитари, медицински сестри, които са пенсионерки и лекари /трима-четирима/, които преминават на граждански договор. Те ще извършват консултативна помощ в болницата. Говорим за лекари, които са с определени специалности и не могат да работят каквото и да е друго, тъй като нямат необходимата компетентност. На практика не се спира дейността и всички нуждаещи се от такъв вид медицинска помощ ще я получат“, обяви пред наш екип управителят на здравното заведение, д-р Александър Величков.\n\nПо негови думи основните проблеми, с които се сблъсква здравното заведение са дефицита на кадри и на финанси. „Всичко се върти около тези два основни проблеми и ти не са само при нас, а в цялата страна. В по-малките провинциални градове обаче те се усещат още по - силно“, уточни още Величков.\n\nСправка от здравното заведение показва, че през изминалата година болницата приключила с отрицателен финансов резултат от 522 000 лв. От тях 165 000 лв. са неизплатена надлимитна дейност от РЗОК – Кюстендил. Съставът на болницата е намален до 406 щата, а болничните легла - от 300 на 260.  \"Това е най-болезнената страна на преструктурирането и вътрешните реформи\", призна д-р Величко.\n\nВъпреки тежкото финансово положение към 31 декември 2017 г., болницата няма просрочени задължения. Общо 11 900 пациенти са приети през 2017 г., което е с 567 по-малко от 2016 г. и това се дължи на демографската криза, сочат още данните от анализа.\n\n                    ", "date": "2018.04.30", "title": "20 съкратени от Кюстендилската болница"}
{"url": "http://www.monitor.bg/a/view/59298-%D0%A7%D0%B8%D0%BD%D0%B8%D1%8F%D1%82%D0%B0-%D0%BD%D0%B0-%D0%91%D1%83%D0%B7%D0%BB%D1%83%D0%B4%D0%B6%D0%B0-%D1%81-%D0%B2%D1%8A%D0%BE%D1%80%D1%8A%D0%B6%D0%B5%D0%BD%D0%B0-%D0%BE%D1%85%D1%80%D0%B0%D0%BD%D0%B0/", "text": "\n                    \n\nДенонощна полицейска охрана ще има на рушащия се на връх Бузлуджа монумент, познат най-вече като Чинията. В съседство със стоманобетонния мастадонт днес бе докаран струващ малко над 3000 лв павилион, в който ще се настанят униформени от РУ „Полиция“ – Казанлък, които ще дават денонощното дежурство. Осигурено е електрозахранването на изнесения пост, има и питейна вода, коментира старозагорската губернаторка Гергана Микова. За елзахранването е използван оцелелият през годините резервен кабел, който е бил използван за генераторите в монумента преди той да затвори врати през 1991 година, когато е бил национализиран по силата на закона за имуществото на тоталитарните партии и организации.\n\nДържавната охрана от монумента е била свалена преди повече от 15 години, когато е била заварена входната метална врата. Това обаче не е попречило от вътрешността да бъде отмъкнато всичко, което е можело да бъде изнесено, включително и медната ламарина от покривната конструкция. През последните месеци посегателствата върху обекта, който е сред 7-те най-интересни изоставени паметници на територията на някогашните соцстрани, са продължили с кражбата на соларен панел, използван за захранването на СОТ-а. През миналата семица за пореден път с мобилен флекс е била изрязана входната врата към вътрешността на 70-метровия пилон с рубинената петолъчка. Най-вероятно това е било направено от любители на екстремни селфита, които с риск на живота се качват на най-горната площадка, въпреки забраната за влизане.\n\nРазпоредено е набелязването на безопасен маршрут, който ще позволи до няколко месеца организирани групи да влизат в съоръжението, като това ще става срещу съответно заплащане, коментира Микова. При нея имало вече половин дузина официални запитвания от световни медии, които настоявали да проникнат в лабиранта, за да заснемат документални филми. Последното писмо било от екип на американската СNN.\n\nПрез март т.г. стана ясно, че до няколко месеца едни от най-добрите европейски експерти по опазване и съхраняване на паметниците на културно-историческото наследство в Европа ще подготвят и ще предоставят на българската държава екшън – план за санирането на Чинията .\n\nМонументът попадна сред седемте най-застрашени от рухване паметници в Европа в класацията на мрежата „Европа Ностра“, оглавявана от световния оперен певец Пласидо Доминго и института при Европейската инвестиционна банка, припомни арх. Дора Иванова, която преди три години представи свой проект за превръщането на конструкцията в действащ музей от съвременен тип.\n\n\n                    ", "date": "2018.04.30", "title": "Чинията на Бузлуджа с въоръжена охрана "}
{"url": "http://www.monitor.bg/a/view/35179-%D0%92%D1%81%D0%B5%D0%BA%D0%B8-%D0%B2%D1%82%D0%BE%D1%80%D0%B8-%D0%BF%D0%B5%D0%BD%D1%81%D0%B8%D0%BE%D0%BD%D0%B5%D1%80-%D1%81%D1%8A%D1%80%D1%84%D0%B8%D1%80%D0%B0-%D0%B2-%D0%B8%D0%BD%D1%82%D0%B5%D1%80%D0%BD%D0%B5%D1%82/", "text": "\n                    \nВсеки втори пенсионери притежава компютър и сърфира всеки ден в интернет. Това показва проучване на БЧК и „Каритас България“ за възрастните и новите технологии. Изследването е направено сред 498 българи над 60-годишна възраст. Оказва се, че всеки трети анкетиран е споделил, че редовно използва електронната си поща. За сметка на това приложенията като Skype, Viber, Messenger са малко познати сред потребителите от третата възраст. Възрастни анкетирани пенсионери имат телевизор, а малко повече от половината и радио.\n\nСъщото изследване е било направено в Словения и Австрия. Резултатите в Словения са сходни с тези у нас, докато в Австрия възрастните, които имат компютър са повече от тези, които разполагат с телевизор. Цели 77% от тамошните пенсионери имат смартфони и общуват чрез интернет приложения като Viber и Messenger. Почти половината ползват таблет, а 36% притежават профили в социална мрежа.\n\nПроучването изследва и здравния статус на пенсионерите. 2/3 от българите над 60-годишна възраст мерят кръвното си налягане и кръвната си захар сами. Половината от мъжете и 60% от жените в пенсия у нас страдат от хипертония, а всеки пети от сърдечни заболявания.\n\n                    ", "date": "2018.04.30", "title": "Всеки втори пенсионер  сърфира в нета"}
{"url": "http://www.monitor.bg/a/view/86042-30-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%B0-%D0%B2-%D0%9D%D0%BE%D0%B2%D0%B8-%D0%98%D1%81%D0%BA%D1%8A%D1%80-%D1%81-%D0%BD%D0%BE%D0%B2%D0%B8-%D0%BF%D0%B5%D0%BB%D0%B5%D1%82%D0%BD%D0%B8-%D0%BF%D0%B5%D1%87%D0%BA%D0%B8/", "text": "\n                    \nЗапочна монтирането на пелетни печки в домовете на 30 семейства от „Нови Искър“. Кметът на София Йорданка Фаднъкова даде старт на пилотна инициатива, която е част от Програмата за подобрение качеството на атмосферния въздух на Столична община до 2020 г. Тя посочи, че целта е да се намали битовото отопление на въглища и дърва, защото през зимата то е един от основните фактори за замърсяването на въздуха.\n\n\"Отоплението на пелети освен много по-чисто е и финансово по-изгодно за семействата. Анализите показва, че коефициентът на ефективност на пелетите е около 90%, а на дърва и въглища – 40%. Топлината, излъчвана при горене на пелети 2,5 пъти повече от тази при горена на дърва. Получената пепел от пелетите пък е 20 пъти по-малко от тази след изгарянето на същото количество дърва. Отоплението с палети ще намали над 40% отделяните емисии на фини прахови частици“, обясни Фандъкова.\n\nВсяко от семействата получава един отоплителен уред и пелетите за един сезон. Така общата стойност за едно домакинство е 2300 лева. „Избрахме район „Нови Искър“, защото е с най-висок брой на домакинствата, които се отопляват на дърва и въглища - над 7 000. По правилата на проекта през първите 3 години новите пелетни печки са собственост на общината, което ни дава възможност да проверяваме дали домакинствата ги използват по предназначение“, уточни Фандъкова. Ако експерименталният проект се окаже успешен, София ще кандидатства за още камини на пелети, по оперативна програма „Околна среда”.\nРешението за даряването на отоплителните тела беше гласуването от Столичния общински съвет още през ноември миналата година. Безвъзмездно ще бъдат подменени 30 броя стари домакински горивни инсталации на твърдо гориво с нови пелетни печки и осигуряване на нужното количество пелети за един отоплителен сезон. Комисията по околно среда към СОС подбра семействата, които ще получат печки на база социалните критерии - домакинства с деца с увреждания, самотни майки и хора с ТЕЛК.\n\n                    ", "date": "2018.04.30", "title": "30 семейства в „Нови Искър“ с нови пелетни печки"}
{"url": "http://www.monitor.bg/a/view/60817-%D0%A2%D1%80%D0%B8-%D0%B4%D0%BD%D0%B8-%D1%82%D1%80%D0%B5%D0%BD%D0%B8%D1%80%D0%B0%D1%82-%D0%B2-%D0%BD%D0%B5%D0%B1%D0%B5%D1%82%D0%BE-%D0%BD%D0%B0%D0%B4-%D0%A1%D0%BE%D1%84%D0%B8%D1%8F-%D0%B7%D0%B0-6-%D0%BC%D0%B0%D0%B9/", "text": "\n                    \n\nВ продължение на три дни – от 3 до 6 май, самолети и вертолети на българските ВСС ще прелитат на малка височина над София и по специално над площад „Княз Александър I”, съобщиха от военното министерство. Поводът е подготовката на военния парад в Деня на храбростта и празника на българската армия – 6 май.\n\nТака тренировъчните полети ще се изпълняват в няколко времеви интервали. На 3 и 4 май полетите самолетите ще прелитат от 10 до 11 часа сутринта. На 5 май, освен тази тренировка, ще има и втора – от 14.00 до 15.00 часа, което всъщност ще бъде и генералната репетиция за парада. Между 18.00 и 20.00 часа на 5-ти ще има и трето прелитане , но над националния стадион „Васил Левски“. То обаче ще е за участие в тържественото отбелязване на 70-ата годишнина от основаването на Централния Спортен Клуб на Армията (ЦСКА).\n\nСамият военен парад е на 6 май от 10.00 до 11.00 часа.\n\nМинистерството на отбраната предупреждава, че е забранено използването на въздушното пространство от дистанционно управляеми летателни системи (дронове), както по време на тренировките, така и по време на самия парад.\n\nПреди дни стана ясно, че тази година парадът ще е малко по-мащабен, а причината е кръглата годишнина - 140 години от създаването на Българската армия. В тази връзка в него освен традиционните самолети и вертолети, в него ще участва и тежка техника. Така пред площад „Княз Александър I” освен 10-те блока, представляващи всички видове въоръжени сили и военните университети, ще преминат образци от почти всички машини на въоръжение в армията – танк Т-72, самоходна гаубица \"2С-1\", бойни машини на пехотата БМП, МТЛБ и БТР, ракетни и зенитни комплекси, гаубици, бронирани \"Мерцедес\" G 270, \"Хамър\", \"Commando seleсt\", \"Guardian\" и \"SAND CAT\" и т.н. Над площада, в различни формации ще преминат вертолет Ми 17 - носещ националния флаг; вертолети Ми-24 и \"Cougar\", военно-транспортен самолет C-27J \"Spartan\", учебните самолети L-39ZA и \"Пилатус\" РС9М и бойните самолети Су-25 и МиГ-29.\n\nНа 5 май от 20.00 часа, на площад \"Княз Александър I\", ще има \"музикален парад\" с участието на военни духови оркестри и ще има заря.\n\nВъв връзка с подготовката за военния парад на 6 май, военна техника на въоръжение в Българската армия ще се предислоцира утре от формирования в страната до летище Доброславци край София, съобщиха междувременно от военното ведомство. Военната техника ще се придвижва по националната пътна инфраструктура от Сливен, Ямбол, Казанлък, Карлово, Асеновград, Стара Загора, Плевен и Благоевград до летище Доброславци.\n\n\n                    ", "date": "2018.04.30", "title": "Три дни тренират в небето над София за 6 май"}
{"url": "http://www.monitor.bg/a/view/62920-%D0%92%D1%81%D1%8F%D0%BA%D0%B0-%D1%82%D1%80%D0%B5%D1%82%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D0%BA%D0%B0-%D0%B6%D0%B5%D1%80%D1%82%D0%B2%D0%B0-%D0%BD%D0%B0-%D0%BD%D0%B0%D1%81%D0%B8%D0%BB%D0%B8%D0%B5/", "text": "Всяка трета европейка е станала жертва на физическо, сексуално или психическо насилие. Едва 11% от тях търсят справедливост. Това стана ясно по време на конференция на тема “Насилието над жените: отговорът на ЕС“ с участието на Вера Йоурова еврокомисар по правосъдие, права на потребителите и равенство. „Средните данни както за Европа, така и за България нарастват. Обикновено домашното насилие бива упражнявано от бивш или настоящ партньор“, обясни еврокомисарят. Най-често от физически или психически тормоз страдат журналистите и политиците. Процентът на изнасилените жени, който съобщават за посегателство върху тях пък е между 15 и 20%. „Работим с различни организации, които се занимават с жени и деца, жертви на насилие, защото имаме един общ враг – убеждението на обществото, че тормозът срещу жени е нещо нормално. Това е стереотипно мислене, което не помага. Всеки път, когато говоря с мъж по темата, винаги го карам да си представи, че неговата дъщеря е жертва. Това се оказва повратен момент. Преди време аз самата станах жертва на насилие на обществено място. Тогава никой не ми помогна, всички само гледаха, затова реших да подтикна обществото да говори“, заяви Йоурова. Предприемат се мерки и за ограничаване на кибер насилието – комисията има споразумение със социалните мрежи и платформи да изтриват „речта на омразата“. Като основна причина за появата на тормоз еврокомисарят посочи икономическото положение. ", "date": "2018.04.30", "title": "Всяка трета европейка жертва на насилие"}
{"url": "http://www.monitor.bg/a/view/60851-%D0%A5%D0%BB%D0%B0%D0%BF%D0%B5-%D0%BE%D1%82-%D0%9A%D1%8E%D1%87%D1%83%D0%BA%D0%B0-%D1%83%D0%B2%D0%B8%D1%81%D0%BD%D0%B0-%D0%BE%D1%82-%D0%BA%D0%BE%D0%B7%D0%B8%D1%80%D0%BA%D0%B0%D1%82%D0%B0-%D0%BD%D0%B0-16%D0%B5%D1%82%D0%B0%D0%B6%D0%B5%D0%BD-%D0%B1%D0%BB%D0%BE%D0%BA/", "text": "Групичката момчета се правят на герои, снимат подвизите си и ги качват в интернет\n                    \n\nХлапета от пловдивския квартал „Кючук Париж” се правят на герои, рискувайки живота си, за да заснемат интересни за представите им видеоклипове. Те качват кратките филмчета, от които родителите им може да изпаднат в шок, в интернет. На едно от последните, които са заредили в yuotube, се вижда как момче на видима възраст около 12-13  години, увисва на ръце от козирката на 16-етажен блок.„Ще увиснеш ли първи?”, се чува въпрос от клипчето. Вместо отговор, момчето, към което е зададен въпросът, провесва краката си от покрива на високия блок. Преди това хлапетиите хвърлят от покрива плюшено мече и топка.„Не бе, брат, ако стане нещо. Брат, недей бе”, се чуват ужасените възгласи на останалите от компанията му. В това време главният герой на клипа не отговаря нищо. Вместо да се вразуми и да престане, момчето се хваща с длани за ръба на покрива и увисва с цялата си тежест от 16-етажна височина. Единственото, което казва е: „Снимайте ме, бързо”. „Брат, ако паднеш, кво праим бе?”, продължават да възклицава дете от компанията, докато останалите се смеят доволно. Увисването от високото продължава няколко секунди, след което „героят” се изтегля обратно на покрива не без помощта на друго момче от компанията. Авторът на клипа се опитал да замаже лицето на приятелчето си, което се провесва от високото, но не е успял напълно. В този момент друго момче казва: „И аз искам”, но самоукият „оператор” му отказва с думите: „Ти по-добре недей, че те знаем какъв си некадърник”.От клипа става ясно още, че момчетата, някои от които изглеждат и около 10-годишни, се опитват да имитират популярни филми, които рекламират градския спорт „паркур”. На друго видео хлапетиите са отишли на ж.п. релсите на Централна гара и там също правят дивотии. „Добро утро, хора, ние сме Кючука бойс и днес сме дошли на едни влакове и ще се катерим по осветлението”, започва представянето на клипа, който е сниман през зимата. „Операторът” е един и същ хлапак за всичките публикувани видеа, който явно се изживява като телевизионен репортер. От обясненията му става ясно, че клипът е стар, но е бил качен в интернет едва преди дни. От други техни изяви в интернет пък става ясно още, че момчетиите обичат да ходят и в стари, изоставени и видимо опасни сгради. В коментарите под клиповете в интернет на момчетата от Кючука много хора се опитват да им налеят разум в главите да не рискуват живота си заради глупости.\n\n\n\n\n                    ", "date": "2018.04.30", "title": "Хлапе от Кючука увисна от козирката на 16-етажен блок"}
