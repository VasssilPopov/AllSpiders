{"url": "http://www.monitor.bg/a/view/47609-%D0%9D%D0%B0%D0%B4-10-000-%D0%BA%D1%83%D1%87%D0%B5%D1%82%D0%B0-%D1%81%D0%BA%D0%B8%D1%82%D0%B0%D1%82-%D0%B8%D0%B7-%D0%B3%D0%BE%D0%BB%D0%B5%D0%BC%D0%B8%D1%82%D0%B5-%D0%B3%D1%80%D0%B0%D0%B4%D0%BE%D0%B2%D0%B5/", "text": "В Бургас се справили с безпризорните животни с кампании и безплатно чипиране\n                    Над 10 000 кучета скитат из улиците на големите градове в страната, показа проверка на „Монитор“. Най-много бездомни животни има в Русе, където бройката е над 4000, а в столицата уличните песове са 3844.Данните за Русе са от преброяване, извършено от неправителствени организации за защита на животните. В града има общински приют за безстопанствени животни, създаден през 2004 г. В началото е само с 15 клетки, но през годините се разраства и в момента разполага с 300 клетки за кучета и 15 – за котки. За периода от октомври 2016 г. до септември 2017 г. служители на приюта са заловили 913 кучета и са кастрирали 465. Общо 331 са върнати на местата, които са обитавали преди. Евтаназират се единствено неизлечимо болните животни и то след провеждане на необходимите изследвания и решение на комисия, като годишно се евтаназират между 10 и 15 такива кучета.В столицата в последните години се наблюдава спад на безстопанствените песове. „Доста хора ми се обаждат и казват, че в сравнение с преди 5 години доста е намаляла популацията на бездомните кучета. Причините за това са кастрацията и контролът върху осиновителите и собствениците от наша страна, съгласно нашите компетенции. Ние сме си поставили като мисия да говорим за отговорното отглеждане на домашни любимци. Уличните кучета не са дошли от небето. Първото улично куче е било нечий домашен любимец“, коментира шефът на столичното общинско предприятие „Екоравновесие“ Веселин Асенов. Най-много са бездомните кучета в „Панчарево“, „Нови Искър“ и „Люлин“. Във втория по големина град в България - Пловдив уличните кучета през миналата година са били 675, а две години по-рано техният брой е бил 785. Около 400 са пък безпризорните скитащи кучета по улиците и кварталите на Стара Загора в началото на 2018-а година, показва справката на шефката на общинския приют Полина Георгиева, която е категорична че по-голямата част от четириногите са без чипове и не са подлагани на кастрация. Причината е в неспиращото изхвърляне на новородени домашни любимци от стопаните им. Приютът в източния край на града на липите разполага с капацитет за отглеждането на 50 животни. В средата на февруари там има 60 питомника, за които се грижат 4-ма души, а други двама се занимават със залавянето на безпризорни и евентуално опасни кучета по сигнал на граждани. Традиционно бюджетът на институцията е в рамките на 100 000 лв., които по принцип са недостатъчно за справянето с проблема.В морската столица безстопанствените кучета са 630 според данни на общинската дирекция „Управление на сигурността и контрол на обществения ред“, която има грижата да следи и регулира популацията им. В началото на февруари, т.г. броят на кучетата, прибрани от улиците на Варна и обитаващи общинския приют за безстопанствени животни в близкото село Каменар, е 119.Единственият по-голям град успял да се справи със скитащите псета се оказва Бургас. По данни на общинските власти такива отдавна няма. Причината е освен в кампаниите за осиновяване на кучета, които се провеждат всяка година, и в акциите за безплатно чипиране на домашни кучета. Идентификационният чип помага при загуба на кучето да бъде намерен собственикът му и да му бъде върнато, но също и за намаляване на популацията на бездомните кучета при недобронамерено пускане на свобода на четириногото от собственика. В този случай собствениците се издирват чрез данните в чипа и им се налагат санкции. В резултата на периодичните кампании до момента са чипирани над 2000 кучета. Данните сочат, че само за последните 4 години над 700 бездомни кучета са намерили свой стопанин и нов дом. \n\n\n                    ", "date": "2018.03.01", "title": "Над 10 000 кучета скитат  из големите градове"}
{"url": "http://www.monitor.bg/a/view/44694-%D0%93%D0%BE%D1%89%D0%B0%D0%B2%D0%B0%D1%82-%D0%B4%D0%B2%D0%B0%D0%BC%D0%B0-%D0%BF%D0%B0%D1%82%D1%80%D0%B8%D0%B0%D1%80%D1%81%D0%B8-%D1%81-%D0%BB%D0%BE%D0%B7%D0%BE%D0%B2%D0%B8-%D1%81%D1%8A%D1%80%D0%BC%D0%B8%D1%87%D0%BA%D0%B8/", "text": "\n                    Лозови и зелеви сърмички заради постите ще предложи на българския патриарх Неофит и руския Кирил шеф-готвачът на ресторант „Орфеида“ в Стара Загора Минчо Минчев, който има грижата за менюто на двамата глави на православните църкви на 2 и 3 март.Обядът в деня на националния празник включва традиционна пролетна салата, а основното е пълнени с боб чушки, които ще бъдат предложени на придружаващите патриарсите около 150 български и руски свещеници и монаси. Едва половината от тях ще бъдат настанени в Парк-хотел Стара Загора, за патриарх Кирил е отреден единственият ВИП-апартамент.\n\nГостите ще пристигнат към  19,30 часа на 2 март, в програмата е предвидено официално посрещане от старозагорския митрополит Киприан и свещеници от епархията при отбиването им от автомагистрала „Тракия“ към Града на липите.\n\nШеф-готвач Минчев ще предложи за вечеря морски дарове:октоподи, скариди и риба приготвени по неповторим начин, коментират гурме-специалистите.Менюто е било предварително съгласувано с готвача на патриарх Кирил, който по неизвестни причини няма да го придружава.\n\nОфициалната програма за 3 март предвижда двамата патриарси да бъдат посрещнати на входа на храм-паметника „Рождество Христово“ в град Шипка към 9,50 часа от президента Румен Радев и председателя на  парламента Цвета Караянчева, след което ще бъде отслужен благодарствен молебен.\n\n От 11,30 часа пред Паметника на свободата на връх Шипка ще бъде отслужена заупокойна молитва  в памет на загиналите воини от всички националности за Освобождението на България, като в церемонията ще се включи хорът на Московската патриаршия.Предвидени са слова на патриарх Кирил, на кметицата на Казанлък Галина Стоянова и на президента Румен Радев.\n\nОт 17,30 часа в София ще се състои среща с премиера Бойко Борисов , а от 20,00 часа във столичния Военен клуб е президентския прием.\n\nОчаква се патриарх Кирил да пристигне в София към 14,30 часа на 2 март, на аерогара София той ще бъде посрещнат от вицепрезидента Илиана Йотова, зам.председателя на НС Емил Христов и директора на дирекция „Вероизповедания“ при МС Емил Велинов.\n                    ", "date": "2018.03.01", "title": "Гощават двама патриарси с лозови сърмички"}
{"url": "http://www.monitor.bg/a/view/72678-%D0%9E%D0%B1%D1%89%D0%B8%D0%BD%D0%B0-%D0%9F%D0%B5%D1%89%D0%B5%D1%80%D0%B0-%D0%B8%D0%BD%D0%B2%D0%B5%D1%81%D1%82%D0%B8%D1%80%D0%B0-600-000-%D0%BB%D0%B2-%D0%B7%D0%B0-%D0%BD%D0%BE%D0%B2%D0%B8-%D0%BC%D0%B0%D1%88%D0%B8%D0%BD%D0%B8-%D0%B8-%D1%81%D1%8A%D0%B4%D0%BE%D0%B2%D0%B5-%D0%B7%D0%B0-%D1%81%D0%BC%D0%B5%D1%82/", "text": "\n                    Близо 660 000 лв. ще инвестира община Пещера в закупуването на нови машини и съдове за смет. Това стана ясно на редовното заседание на Общински съвет. Средствата са от отчисленията, които са заплащани заради използването на старото сметище.До 570 000 лв. ще бъдат изразходени за закупуването на 7 специализирани автомобила – две сметосъбиращи машини, челен товарач, мини челен товарач, самосвал, бордови товарен автомобил и товарен автомобил за превоз на контейнери. Предложението на кмета Николай Зайчев към общинските съветници е направено след внимателен анализ и съгласуване с РИОСВ. Новата техника трябва да отговори на необходимостта от извозване на битовите отпадъци, които са генерирани на територията на община Пещера на Регионалното депо – Пазарджик.Спрямо средствата, с които общината разполага се налага всичките автомобили да са втора употреба, заложено е изискване да са произведени след 2005 г. Автопаркът на ОП“Чистота и поддържане на общинската инфраструктура“ в момента е много стар и често аварира, коментира пред съветниците неговият управител Иван Спиров.Предстои за близо 90 000 лв. да бъдат закупени нови контейнери и кофи за отпадъци. Най- много – 700 броя ще са кръглите кофи с вместимост 110 литра, още 100 кошчета за боклук ще бъдат монтираните в обществените части на населените места. Останалите са големи контейнери. В община Пещера предстои и изграждане на претоварна станция. Всичко това е насочено към оптимизиране на процеса на сметосъбиране и сметоизвозване. От 1 януари сметта се вози до Регионалното депо. Така освен, че се заплаща такса за всеки депониран тон, разходът за гориво е много по-голям.Община Пещера е една от малкото, които не увеличиха своята такса битови отпадъци.\n\n \n                    ", "date": "2018.03.01", "title": "Община Пещера инвестира 600 000 лв. за нови машини и съдове за смет"}
{"url": "http://www.monitor.bg/a/view/72431-%D0%9D%D0%B0-103-%D0%BF%D0%BE%D1%87%D0%B8%D0%BD%D0%B0-%D0%BD%D0%B0%D0%B9%D0%B2%D1%8A%D0%B7%D1%80%D0%B0%D1%81%D1%82%D0%BD%D0%B0%D1%82%D0%B0-%D0%B2%D1%80%D0%B0%D1%87%D0%B0%D0%BD%D0%BA%D0%B0/", "text": "\n                    На 103 години в първия ден на март почина най-възрастната жителка на врачанската община. На 11 юли баба Сева Кепрова от село Лиляче щеше да стане на 104. Последната й воля бе, когато си отиде от този свят внуците й Митко и Венци да произведат прощални изстрели.\n\nНа своите наследници мъдрата баба остави не богатство, а едно необикновено завещание с житейски съвети и морални норми. А рецептата й за дълголетие включва добро отношение към хората, весело настроение, постна храна и много работа.\n                    ", "date": "2018.03.01", "title": "На 103 почина най-възрастната врачанка"}
{"url": "http://www.monitor.bg/a/view/80525-%D0%A4%D0%B8%D1%80%D0%BC%D0%B0-%D0%BE%D1%81%D1%8A%D0%B4%D0%B8-%D0%BE%D0%B1%D1%89%D0%B8%D0%BD%D0%B0-%D0%A1%D0%B5%D0%BF%D1%82%D0%B5%D0%BC%D0%B2%D1%80%D0%B8-%D0%B7%D0%B0-%D0%BD%D0%B5%D0%BF%D0%BB%D0%B0%D1%82%D0%B5%D0%BD%D0%B8-%D1%81%D0%BC%D0%B5%D1%82%D0%BA%D0%B8-%D0%B7%D0%B0-%D1%81%D0%BC%D0%B5%D1%82%D0%BE%D0%BF%D0%BE%D1%87%D0%B8%D1%81%D1%82%D0%B2%D0%B0%D0%BD%D0%B5/", "text": "\n                    Пазарджишкият Окръжен съд осъди община Септември да заплати на фирма „Екобул Проект“ сумата от 244 560.14 лева, представляваща неустойка за забавено плащане на суми по фактури, дължими по договор от 2005 г. за сметосъбиране и сметоизвозване на твърди битови отпадъци, поддържане на чистотата в община Септември, както и зимно поддържане и снегопочистване на гр. Септември”. Освен това общината ще трябва да заплати на дружеството 17 707.41 лева за съдебно-деловодни разноски, от които 7 800 лв. за адвокатско възнаграждение и 9 782.41 лева – държавна такса. Решението може да бъде обжалвано пред Пловдивския апелативен съд в двуседмичен срок от връчването му на страните. Миналата година същата фирма осъди друга фирма, близка до кмета Марин Рачев, за закупени от „Екобул Проект“ ООД, но неплатени съдове за смет. \n                    ", "date": "2018.03.01", "title": "Фирма осъди община Септември за неплатени сметки за сметопочистване"}
{"url": "http://www.monitor.bg/a/view/24448-%D0%9E%D0%BB%D0%B8%D0%B3%D0%B0%D1%80%D1%81%D0%B8%D1%82%D0%B5%D0%B8%D0%B7%D0%B4%D0%B0%D1%82%D0%B5%D0%BB%D0%B8-%D1%81%D0%B5-%D1%81%D0%BA%D1%80%D0%B8%D1%85%D0%B0-%D0%BE%D1%82-%D0%BA%D0%BE%D0%BD%D1%84%D0%B5%D1%80%D0%B5%D0%BD%D1%86%D0%B8%D1%8F-%D0%B7%D0%B0-%D1%84%D0%B0%D0%BB%D1%88%D0%B8%D0%B2%D0%B8%D1%82%D0%B5-%D0%BD%D0%BE%D0%B2%D0%B8%D0%BD%D0%B8/", "text": "Бареков: Медийният кръг „Капитал“ е корупционен отряд с корпоративни интереси\n                    Олигарсите-издатели на медиите, част от Фабриката за продуциране на фалшиви новини, Иво Прокопиев и Огнян Донев страхливо се покриха от конференция в Брюксел точно на тема как се създават медийни манипулации, кои има интерес и как се финансират тези комуникационни канали. Форумът събра над 120 български граждани, сред които европейски политици, професори, журналисти и студенти и бе организиран от евродепутата Николай Бареков и групата на Европейските консерватори и реформисти (ЕКР).Оказа се, че политикът е изпратил поименни покани на Иво и Галя Прокопиеви, както и на фармацевтичния бос Огнян Донев да се включат в дебата. Въпреки, че са имали купени дори самолетни билети, босовете на задкулисието обаче така и не се появиха, за да обяснят на аудиторията как функционира Фабриката им за фалшиви новини и чии интереси обслужва тя. Обичайно гласовитите олигарси, превърнали европейските институции в арменски поп, пред който от години се жалват когато някой започне разследване на аферите им, този път подвиха опашка и решиха изобщо да не се появяват на събитието.Иначе в продължилата повече от 2 часа конференция като гост-лектори участие взеха доскорошният зам.-председател на Европейския парламент Ричард Чернецки, британският политик и зам.-председател на ЕКР Джефри ван Орден, европейският икономист и зам.-председател на ЕКР проф. Ханс-Олаф Хенкел и собственикът на една от най-известните европейски медии – EU Reporter Колин Стивънс. В дискусията се включиха и десетки общественици и авторитетни медии. Сред тях бяха Пламен Грозданов, изпълнителен директор на сдружение „Съюз Произведено в България”, Димитър Чобанов, преподавател в Катедра „Финанси“ в УНСС, Роман Василев, бивш прокурор и други.Фалшивите новини раждат корупция и корупцията ражда фалшиви новини, категоричен е евродепутатът Николай Бареков. По думите му голяма част от медиите са се превърнали в корупционен отряд. Като пример той посочи медийния кръг “Капитал”, където често се засягат теми, в които ясно прозират корпоративни интереси. Бареков бе категоричен, че осен предприетите законодателни мерки за осветляването финансирането на медиите, трябва да се работи в посока на “криминализация на фалшивите новини”.Зам.-председателят на Европейския парламент Ричард Чернецки отбеляза, че това е един от най-важните семинари, провеждан в ЕП през последната година, тъй като фалшивите новини са едно от най-големите предизвикателства за гражданското общество и за демокрацията. По думите му проблемът с фалшивите новини е свързан с икономически интереси и с влиянието на олигарсите.Зам.-председателят на ЕКР Джефри ван Орден смята, че няма необходимост от налагане на допълнителни ограничения на медиите. Британският политик е категоричен, че медиите сами трябва да налагат контрол върху себе си, а читателите сами да съумяват да разграничават истината от лъжата, четейки критично и аналитично.Фалшивите новини са в пряка връзка с корупцията, а това води след себе си и икономически интереси, смята европейският икономист и зам.-председател на ЕКР проф. Ханс-Олаф Хенкел. По думите му, поради тази причина има наличие на силно ограничаване на свободата на медиите. Като подчерта, че в Германия безпроблемно се изграждат лифтови съоръжения и визира скандала с  немския евродепутат Ска Келер, която  дойде в София и подкрепи протестите в защита на Пирин, Бареков се обърна към Хенкел, отправяйки му въпроса дали е нормално изграждането на един лифт да се превръща в национален проблем и в кауза на „Зелените”.В отговор зам.-председателят на ЕКР отбеляза, че въпросната дама неслучайно не споменава, че в Германия има много лифтове. Причината според него се корени в това, че Германия винаги иска да бъде морален шампион на света и да бъде страната с най-добрата екологична политика. На финал проф. Хенкел пожела в България да бъдат пуснати много лифтове.Собственикът на Eu Reporter Колин Стивънс пък е убеден, че именно фалшивите новини са повлияли на Брекзит. Той се обърна към журналистите, присъстващите в залата, и заяви, че самите те трябва да поемат отговорност и инициатива в отсяването на истинските от фалшивите новини.Изпълнителният директор на сдружение „Съюз Произведено в България” Пламен Грозданов пък обяви, че преди месец екип от юристи са анализирали практиката в три европейски страни за възможностите бизнесът да защити дейността си в случай, че е предмет на недобросъвестна атака. Включените страни са били Германия, Франция и Великобритания. В резултат на това проучване става ясно, че съществуват механизми, с които компании, станали жертви на такива атака, могат да се защитят. Бившият прокурор Роман Василев пък бе категоричен, че медиите, които произвеждат фалшиви новини, се финансират с „мръсни пари“.Има наличие на симбиоза между корупцията и фалшивите новини, категоричен е главният редактор на вестник „Телеграф“ Васил Захариев. Като пример той посочи двама издатели на територията на България, които са подсъдими. „Те са членове на Съюза на издателите у нас – господин Иво Прокопиев, съсобственик на „Икономедия“, който е със запор от КОНПИ в размер на 100 млн. евро, и господин Огнян Донев, собственик на интернет медията „Клуб Z”, който пък е подсъдим за укриване на данъци в размер на 31 млн. лв. По думите му, интересен феномен у нас е, че фалшиви нови се произвеждат и от агенти на ДС. „Съгласен съм с Бареков, че трябва да има нови правила за пресичане на фалшивите новини“, каза в заключение Захариев.Според изпълнителния директор на „Канал 3“  Ива Стоянова медиите са „оръжие“ навсякъде по света. Като основен проблем тя посочи факта, че журналистите днес, създавайки новина, не излизат със собствените си имена и лица. Стоянова подкрепи тезата на Бареков и Захариев, че е недопустимо подсъдими и олигарси да бъдат издатели на онлайн и печатни издания. Поради засиления интерес и множеството заявки за изказвания по темата, на финал евродепутатът Николай Бареков обяви, че форматът ще продължи началото на лятото в Страсбург.\n\n\n                    ", "date": "2018.03.01", "title": "Олигарсите-издатели се скриха от  конференция за фалшивите новини    "}
{"url": "http://www.monitor.bg/a/view/19845-7-%D0%BF%D1%8A%D1%82%D0%B8-%D1%81%D0%BA%D0%BE%D1%87%D0%B8%D0%BB%D0%B0-%D1%81%D1%83%D0%BC%D0%B0%D1%82%D0%B0-%D0%B7%D0%B0-%D0%BB%D0%B5%D1%87%D0%B5%D0%BD%D0%B8%D0%B5-%D0%B2-%D1%87%D1%83%D0%B6%D0%B1%D0%B8%D0%BD%D0%B0-%D1%81%D0%B0%D0%BC%D0%BE-%D0%B7%D0%B0-3-%D0%B3%D0%BE%D0%B4%D0%B8%D0%BD%D0%B8/", "text": "\n                    Вместо с медицински бележки от личния лекар, отсъствията на учениците може да се извиняват с отрязък от амбулаторния лист. Това съобщи здравният министър Кирил Ананиев по време на блицконтрола пред здравната комисия в парламента и допълни, че по този въпрос му предстоят разговори с образователния му колега Красимир Вълчев. По думите му, по този начин ще бъдат удовлетворени исканията на джипитата издаването на бележките да отпадне от основния пакет медицински дейности, а родителите трябва да плащат за издаването им до 3 лева, ако те не са в пакета. Това беше и едно от възраженията на Сдружението на общопрактикуващште лекари, заради което негови членове се събраха на кратък протест преди обяд пред Министерството на здравеопазването.Заместник-здравният министър Жени Начева пък обясни че вариантът с отрязъците от амбулаторните листове може да стане факт от 2019 г. Тя уточни, че се подготвя механизъм, по който джипитата да подават информация до районните каси изцяло по електронен път, за да не губят време – проблем, срещу който те също протестираха.Седем пъти са скочили разходите за лечение на български граждани в чужбина само за три години. През 2013-а НЗОК е плащала 1 млн. лв. месечно за тази дейност, докато през 2016 г. – 7 млн. лв. месечно. Това съобщи председателят на здравната комисия в парламента д-р Даниела Дариткова и попита министър Ананиев на какво се дължи увеличението. На въпроса й той отговори, че случаят ще бъде проучен и докладван до 15 март. Като слабости на оперативното ръководство на касата и разминаване в системата за финансово управление и контрол определи той разликата в задълженията към чуждестранни болници за лечение на български граждани. Ананиев обеща проблемът да бъде отстранен до 21 март и припомни, че задълженията са 271 млн. 200 хил. лв., като просрочените са 133 млн. 103 хил. лева.\n                    ", "date": "2018.03.01", "title": "Извиняват ученическите отсъствия с парче от амбулаторния лист (ОБНОВЕНА)"}
{"url": "http://www.monitor.bg/a/view/9571-%D0%A1%D1%82%D1%83%D0%B4%D0%B5%D0%BD%D1%82%D0%B8-%D0%BE%D1%81%D1%82%D0%B0%D0%B2%D0%B0%D1%82-%D0%BD%D0%B0-%D1%82%D1%8A%D0%BC%D0%BD%D0%BE-%D0%B7%D0%B0%D1%80%D0%B0%D0%B4%D0%B8-%D1%81%D1%82%D1%83%D0%B4%D0%B0/", "text": "Електрическите инсталации не издържат на допълнителните отоплителни уреди\n                    Минусовите температури оставиха най-малко два блока от столичния Студентски град без ток. Причината се корени в слабата електрическа мрежа, тъй като младежите често прибягват до алтернативни начини на отопление, въпреки че парното по дефиниция работи навсякъде. По думите им топлината от радиаторите не е достатъчна, като десетки от тях се оплакват и от некачествената дограма, която пропуска студа в най-мразовитите дни.Предупреждения да не прибягват до електрически уреди като духалки студентите получават от домакините на блоковете всяка зима. Въпреки това ученето на свещи се е превърнало в традиция за живущите в квартала по това време на годината.Така само за последните два дни 41-и и 42-и блок в Студентския град останаха на три пъти без електрозахранване.„Намирам за недопустимо как това се случва абсолютно всяка година и никой не предприема каквито и да било мерки – казват \"инсталацията е слаба\", и никой не е виновен оттук насетне. А не е удобно, защото сме XXI век. Студено е, да, още по-неприятно е, че ние като студенти, прибирайки се вкъщи, имаме интелектуални задължения, които изискват светлина - тоест да четем, пишем и т.н”, оплакаха се и студентите пред „Монитор”.От електроразпределителното дружество ЧЕЗ вчера бяха уведомени за проблема. Оттам обясниха, че е често срещан с електроинсталациите на студентските общежития. От дружеството изпратиха авариен екип, който засега отстрани повредата и следобед вчера токът беше пуснат.В началото на всеки отоплителен сезон студентите са предупреждавани да не пускат допълнителни уреди, защото инсталациите се претоварват и гърмят. Предупреждения за това дори има и в общите помещения на блоковете, но те не дават резултат.Подобен проблем имаше и преди три години, когато близо седмица  студентите, обитаващи блок 42Б в жк \"Студентски град\", живяха на тъмно. Това стана още с първото захлаждане на времето в края на октомври. Студентите се оплакват, че половин час след отстраняването на аварията понякога следва нова. Техниците от ЧЕЗ смятат, че причина за постоянното гърмене на елинсталациите е това, че са доста стари, комбинирано с голямото натоварване заради застудяването.\n\n\n                    ", "date": "2018.03.01", "title": " Студенти остават на  тъмно заради студа"}
{"url": "http://www.monitor.bg/a/view/61387-%D0%A1%D0%B5%D0%B4%D0%B5%D0%BC-%D0%B8%D1%81%D0%BA%D0%B0%D1%82-%D0%B4%D0%B0-%D0%BF%D1%80%D0%B0%D0%B2%D1%8F%D1%82-%D1%81%D0%B8%D1%81%D1%82%D0%B5%D0%BC%D0%B0%D1%82%D0%B0-%D0%B7%D0%B0-%D1%82%D1%83%D1%80%D0%B8%D1%81%D1%82%D0%B8%D1%87%D0%B5%D1%81%D0%BA%D0%B0-%D0%B8%D0%BD%D1%84%D0%BE%D1%80%D0%BC%D0%B0%D1%86%D0%B8%D1%8F/", "text": "Тя ще свърже регистрите на хотелите с НАП и МВР \n                    Седем компании са подали оферти да изградят Единната система за туристическа информация (ЕСТИ). Вчера в Министерството на туризма бяха отворени офертите на кандидатите в обществената поръчка.\n\nСистемата ще свърже в реално време регистрите на хотелите с Министерството на туризма, Министерството на вътрешните работи, Националната агенция за приходите и общините. Системата ще оптимизира събираемостта на постъпленията от туристическата дейност. Очаква се ЕСТИ да допринесе за по-голяма сигурност и за ограничаване на сивия сектор в туризма.\n\nПо процедура предстои преглед на документите за допустимост и разглеждане на техническите оферти, съобщиха от Министерството на туризма. След това кандидатите ще бъдат поканени за отваряне на ценовите предложения и ще се направи окончателното класиране на допуснатите оферти. Избраният изпълнител сред тях има срок до 6 месеца да изгради и въведе в експлоатация единната система. \n                    ", "date": "2018.03.01", "title": "Седем искат да правят системата за туристическа информация"}
{"url": "http://www.monitor.bg/a/view/86497-%D0%9C%D0%B0%D0%B9%D0%BA%D0%B0-%D0%B1%D0%B8-%D1%83%D1%87%D0%B8%D1%82%D0%B5%D0%BB%D0%BA%D0%B0-%D0%B2-%D0%BA%D0%BB%D0%B0%D1%81-%D0%B1%D0%B0%D1%89%D0%B0%D1%82%D0%B0-%D0%9D%D0%B8%D1%89%D0%BE-%D0%B9-%D0%BD%D1%8F%D0%BC%D0%B0/", "text": "\n                    Майка на седмокласничка влезе в час и удари учителка по математика. Повод за скандала станала забележка към детето, която самото то пресъздало като насилие.Случаят е от училището в Меричлери, съобщи bTV. Сканадалът започнал в часа по математика. Момичето искало да пише по дъската, но учителката не разрешила. Последвали крясъци, които се чули чак до директорския кабинет. „Ученичката истерично крещеше, почти не се разбираше какво говори. Учителката обясни, че е написала с маркер на дъската една нецензурна дума по неин адрес. Само се чуваше „Ще ви махна, ще ви закрия“ – от тоя тип заплахи“, каза Станислава Иванова, директор на ОУ „Димитър Матеевски“.След голямото междучасие в училището връхлита майката. Охранителят го няма. Тя грабва училищната метла и напада. Първа се опитва да я спре Красимира, която работи в училището. „Тя взема метлата, аз след това тръгвам, вече викаше и само видях как зашлеви шамара и тя седна просто жената“, разказа тя. „Удари я, тя се разплака. Едно дете издърпа метлата. Тя като удари учителката и си тръгна“, допълни директорката. След удара учителката е в шок. Тя отказва да бъде снимана и да се съобщава името ѝ. „Бях предупредена от учениците, че майката е такава. Страхувам се много. Не знам утре как ще дойда на работа, как ще преподавам“, каа учителката по телефона. Майката на момичето е задържана за 24 часа и ще бъде съдена по Указа за дреното хулиганство. Според бащата, проблемът бил прекспониран: „Един шамар, нищо ѝ няма. Тя ще го скубе от чина до вратата, така ли? За няма нищо жената никога няма да иде и да я набие“.От полицията отирчат момичето да е бито. Тя е позната на инспекторите от детска педагогическа стая и заради агресивното си поведение с нея работят от Центъра за обществена подкрепа. „Арогатно отношение към учител, обидни думи, в час се влиза-излиза, пее се, играе се“, обясни директорката. За поведението си момичето е наказано с последно предупреждение за преместване в друго училище. В момента детето е под полицейска закрила. Кметът на града иска строго наказание за майката: „Тази жена, която епосегнала, трябва да бъде подложена на съд, но не така, утре – „Нищо не ми направиха, елате, вижте какво стана, гелдайте си работата, ние ще правим каквото си искаме“. Семейството е познато на полицията, а майката неведнъж е била агресивна към учителите, но за първи път посяга \n\n\n                    ", "date": "2018.03.01", "title": "Майка би учителка в клас, бащата: Нищо й няма"}
{"url": "http://www.monitor.bg/a/view/74448-%D0%A1%D0%B0%D0%BC%D0%BE-%D0%9C%D0%B5%D1%88%D0%B5%D1%80%D0%B5%D1%82%D0%BE-%D0%BC%D0%BE%D0%B6%D0%B5-%D0%B4%D0%B0-%D0%BF%D0%BE%D0%BC%D0%BE%D0%B3%D0%BD%D0%B5/", "text": "\n                    Преброяване в ромска махала. „Колко деца имаш“, пита преброителят. „Девет“. „Девет ли?. Аз ги изкарах десет!“ „Девет са.“ „Нали ги броя, бе“. Мъжът мълчи, намесва се жената: „Десет са, ама неговите са девет. Т'ва най-малкото е от най-голямото“. Не е виц, а самият живот. И подобни ситуации колкото щеш, но най-недопустимата е съжителството на деца с деца на семейни начала и раждането на техни деца. Това обаче не е проблем в този етнос, това е част от вековните им традиции и се приема от тях като нещо съвсем нормално. Управляващите упорито се опитват, ако не да пробият традициите, поне да минимализират недопустимите резултати от тях - канят се да въведат промени в многострадалния НК и да се подвеждат под наказателна отговорност родителите, чиито малолетни деца съжителстват. То е ясно, че става въпрос за ромки под 14 години, които живеят с малко по-големи от тях момчета на семейни начала. Много интересно обаче как ще бъде доказвано в съда това съжителство в интимен план, за да бъдат осъдени родителите им? Кой ром ще признае какво става в къщата му? Или може би ще се чака „на изхода“ - като роди малолетната, значи е съжителствала с мъжа си, ама може и да не е живяла с него, а само да е забременяла, и какво става тогава? А наказателна отговорност за родители, чиито малолетни деца се женят, т.е. сключват брак, пък е съвсем нереално нещо, защото ромите просто не се женят официално на такава ранна възраст. И тъй като не може да се търси наказателна отговорност на самите деца, погледът е насочен към намирането на правен способ пред Темида да отговарят техните родители. Дано да бъде намерен такъв! Може пък да дойде време, когато подобни вицове няма да са актуални. Влязъл един ром в затвора и след 10 месеца баща му се обажда: „Честито, сине, жена ти роди“. „Какво ми роди?“ „Брат.“Никога няма да забравя какво ми каза един мой познат, чийто баща е член на т.нар. ромски съд Мешерето. „Този съд се занимава с граждански дела, ако трябва да използвам правна терминология – решава семейни спорове, кавги, делби, обиди, разправии. Решенията на старейшините в нашата общност са задължителни за всички и на абсолютно никой не му хрумва да ги оспорва или да не ги изпълни. Много от циганите не се страхуват от истинските съдилища, но от решенията на Мешерето всички треперят, защото то решава според вековните ромски традиции, а те са закон за нас“, обясни моят познат. Не съм присъствала на заседание на Мешерето, с изключение на една церемония в столичен хотел, но съм склонна да му вярвам. И още нещо съм запомнила от моя познат – ако някой не може да си намери партньор, Мешерето му намира, за да няма самотни роми. Толкова е авторитетен сред етноса си този съд. Така че имам идея – Мешерето да бъде убедено да помогне за решаването на проблема със съжителството между деца на семейни начала.\n\n\n                    ", "date": "2018.03.01", "title": "Само Мешерето може да помогне"}
{"url": "http://www.monitor.bg/a/view/44452-%D0%9F%D0%B8%D0%B0%D1%80%D0%BA%D0%B0%D1%82%D0%B0-%D0%BD%D0%B0-%D0%A2%D1%80%D1%8A%D0%BC%D0%BF-%D0%BD%D0%B5-%D0%B8%D0%B7%D0%B4%D1%8A%D1%80%D0%B6%D0%B0/", "text": "\n                    Близката сътрудничка на американския президент Доналд Тръмп, директорката на комуникациите на Белия дом Хоуп Хикс, подаде оставка, предадоха световните агенции.\n\nГоворителката на Белия дом Сара Сандърс заяви, че не е ясно кога точно Хикс ще предаде функциите си. Сандърс уточни, че оставката не е свързана с показанията на Хикс пред членове на комисията по разузнаване към Камарата на представителите на Конгреса при разследване за Русия и изборите в САЩ през 2016 година.\n\nХикс беше и говорителка на Тръмп по време на предизборната кампания през 2016 година. Във вторник тя отговори на въпроси за кампанията и за преходния период до встъпването на Тръмп в длъжност през януари 2017 г., но отказа да обсъжда ролята си в управлението, включително участието си в подготвянето на изявление през юли 2017 г., погрешно интерпретирало среща в \"Тръмп тауър\" през юли 2016 г., включвала най-големия президентски син Доналд Тръмп младши, други сътрудници на президента и руската служителка Наталия Веселницкая.\n\nВ. \"Ню Йорк таймс\" съобщи, че Хикс е заявила пред колеги, че е постигнала това, което е смятала за възможно на поста си.\n\n\"Хоуп е фантастична и свърши прекрасна работа\", заяви Тръмп, коментирайки решението й, добавяйки, че тя ще му липсва. \"Убеден съм, че в бъдеще отново ще работим заедно\", каза той.\n\nХикс заяви, че няма думи, с които да изрази благодарността си към президента, без да коментира причините за оттеглянето си.\n                    ", "date": "2018.03.01", "title": "Пиарката на Тръмп не издържа"}
{"url": "http://www.monitor.bg/a/view/82586-%D0%A0%D1%83%D1%81%D0%BB%D0%B0%D0%BD-%D0%9C%D1%8A%D0%B9%D0%BD%D0%BE%D0%B2-%D1%82%D1%80%D1%8A%D0%B3%D0%B2%D0%B0-%D0%BD%D0%B0-%D0%BF%D0%B0%D1%82%D1%80%D0%B8%D0%BE%D1%82%D0%B8%D1%87%D0%B5%D0%BD-%D0%BF%D0%BE%D1%85%D0%BE%D0%B4/", "text": "Актьорът и етно джаз бендът Виво Монтана намигат с новата песен „Изчезни“\n                    Актьор, певец, телевизионна звезда – Руслан Мъйнов не спира да работи на няколко творчески фронта. Докато 12-ят сезон на сериала „Столичани в повече“, в който има основна роля, се завръща утре в ефир, а шоуто „Комиците“ отново разсмива от малкия екран, Мъйнов пътува из България, за да играе с Бургаския театър и между другото вади нови песни и подготвя патриотично турне.Талантливият бесарабски българин записа закачливата песен „Изчезни“ със старите си приятели от етно джаз бенда Виво Монтана. Въпреки че с ръководителя на оркестъра Пламен Крумов ги свързва дългогодишно приятелство и не един съвместен концерт, това е първото им общо парче. „Беше логично продължение на приятелството и добрата ни работа заедно“, сподели Руслан пред „Монитор“. Автор на музиката е самият Пламен Крумов, а аранжиментът е на Васил Иванов - Декстър. Закачливият текст, който се закача с интернет общуването е дело на Владимира Велинова. “Текстът е толкова адекватен на времето, в което живеем, че дори аз мога да кажа, че ми се е случвал. Да, искало ми се е да „дилийтна“ някой в интернет. Кой не е искал?”, смее се Руслан. Песента му пасва като стара обувка и е напълно в стилистиката на най-големите му хитове. „Все пак съм комедиен актьор и такива песни ми отиват“, казва Мъйнов.Но песента вече е факт. Дори втората им обща песен с Виво Монтана е почти готова, разкри Руслан. Тя обаче няма да излезе скоро, защото нямат време да я довършат. Вниманието им в момента е отнето от друго музикално предизвикателство – патриотичните концерти, които подготвят. Те ще включват възрожденски, народни песни и бойни маршове. Първият ще е в навечерието на Националния празник. На 2 март Руслан и Виво Монтана, ще се присъединят към официалните чествания в град Казанлък и ще съберат съмишленици в читалище „Искра“ в града на розите. „Това не са просто песни. Те са пълни с героизъм и много история. Иска ми се хората да ги усетят, да ги осъзнаят по един по-дълбок начин, различен от ученото в училище. Искам хората да пеят с нас, а не просто да дойдат, да слушат и да си тръгнат от концерта“, казва Руслан. И веднага признава, че от всички дини, които носи под творческата си мишница именно този концерт е най-голямото му предизвикателство. Вече има запитвания да гостуват с патриотичната си програма и в други български градове, но музикантите ще подготвят графика на турнето си едва след като усетят реакцията на публиката. „Направили сме го с много любов и сърце и се надявам това да проличи и да заразим хората“, мечтае Мъйнов.\n\n\n                    ", "date": "2018.03.01", "title": "Руслан Мъйнов тръгва на патриотичен поход"}
{"url": "http://www.monitor.bg/a/view/49159-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-1-%D0%BC%D0%B0%D1%80%D1%82-%D1%87%D0%B5%D1%82%D0%B2%D1%8A%D1%80%D1%82%D1%8A%D0%BA/", "text": "\n                    Пълнолунието пълни потребителската ни кошница. Радвайте се на това, което получавате. Всичко предприето в този ден ще радва сърцата и ще стабилизира бюджета. Контролирайте апетитите и желанието да се наложите на всяка цена. Вечерта не са изкючени конфликти и размяна на остри реплики. Трудно ще удовлетворите претенциите на партньорите и децата. Намалете темпото след работа. Създайте и се отдайте на приятни и релаксиращи моменти. Странични хора и фактори ще се опитват да ви скарат с някого.Работа-5Пари-5Любов-5Късмет-4Здраве-5 Ще се похвалите с придобивка, ще спечелите нещо неочаквано, ще се внедрите и утвърдите в нова среда. Ще получите и дължими суми и сами ще се издължите на тези, които са ви подкрепили и подпомогнали в миналото. Спазвайте закона и предписанията. Платете данъци и такси. Добре е да се работи в екип и да се търси възможност за съвместна работа и творческа инициатива. Събираме се в групи по интереси. Запишете се за нов информационен курс. Вечерта ще е натоварена със задачи и с неочаквани претенции.Работа-5Пари-6Любов-6Късмет-5Здраве-5 Приближаващото пълнолуние превъзбужда, поставя на изпитание връзките и отношенията ви на работното място и у дома. През деня събирате неудовлетворение и премълчавате в някои моменти, в които е добре да вземете страна, а вечерта си изкарвате всичко на близките. Може да предизвикате конфликт и да пострадате. В хороскопа ви се заформя кармичен кръст на планетни сили. Днес и утре хапете и жилите наред, но и ответната реакция няма да закъснее. Ако се скарате с някого после дълго няма да се сдобрите.Работа-5Пари-4Любов-4Късмет-4Здраве-4 Уреждате нови договори, получавате придобивки и чаканото повишение. Имате шанс да стъпите на здрава професионална основа, да се почувствате нужни и значими и да печелите повече. Подсигурете се максимално, не оставайте на работа в сивата икономика. Препоръчва се диета без много течности, за да не се разводнява изхвърлената шлака. Не се оглеждайте дълго в огледало. Днес е силна връзката с другите измерения. Обхваща ни необяснима тъга по нещо загубено. Вечерта не искайте много от живота и от близките си.Работа-5Пари-5Любов-5Късмет-4Здраве-4 Луната напуска вашия знак, но късметът няма да ви напусне. Този ден помага да се реализират съвместни проекти, да се получи финансиране и да се осъществи съвместна творческа дейност. Съберете хората, с които работите, обсъдете нови проекти, подпишете нови договори и се постарайте да си осигурите надеждна подкрепа. Такъв силен ден може да чакаме цял месец. Вечерта нараства желанието да се оказва натиск. Смирете апетита и претенциите. Добре е да се спазва диета на всички нива. И сексът днес разболява, особено на чуждо.Работа-5Пари-6Любов-5Късмет-5Здраве-5 Предстои пълнолуние във вашия знак. Този ден ще ви даде много, но и много ще се иска от вас. Ще получите някои екстри и придобивки, ще срещнете разбиране в средата и в колектива, с който работите. Добре е да се подпишат нови договори. Сега е момента да се приобщите към нова среда, която ще ви осигури в бъдеще не само печалби, но и защити. С напредването на деня нараства стреса и амбициите. Не поемайте излишни рискове. Може да се скарате с някого и да пренесете конфликтите от работата у дома. Смирете претенциите.Работа-6Пари-5Любов-4Късмет-4Здраве-4 Денят е благоприятен за начало както на важни, така и на дребни проекти и начинания. Може да се рискува в рамките на умереното. Започнатото в момента ще има благоприятно развитие в бъдеще и ще привлече спонсорска подкрепа. Може да спечелите конкурс и да подновите изтекъл договор. Не се претоварвайте. Сетивата се изострени до краен предел. Не употребявайте силни парфюми, не казвайте силни думи и не се оглеждайте дълго в огледало. За вечерта не планирайте преговори. Никой няма да отстъпи от позицията си.Работа-5Пари-5Любов-5Късмет-5Здраве-4 Днес за вас няма невъзможни неща. Ще получавате повече от другите, ще се ползвате от подкрепа и защити, които не се дават на всеки. Всичко предприето ще носи късмет и придобивки, ще ви поставя в изгодна позиция и ще насочва интереса на качествени хора към вас. Не отклонявайте предложения, явете се на изпити и конкурси, търсете си правата и искайте това, което смятате, че ви се полага. С напредването на деня ставате все по изискващи и непримирими. Оказвате премерен и непремерен натиск на колеги и близки.Работа-6Пари-6Любов-6Късмет-6Здраве-6 До обед може да уредите важна за вас работа и дейност. Но с напредването на деня в хороскопа ви се задействат негативни аспекти, които ще ви усложнят живота в следващите два дни. Не правете големи планове за вечерта и за уикенда. Добре е да се движите по линията на най-малкото съпротивление, да не водите тежки разговори и преговори. Ще си изпуснете нервите и ще направите грешен ход тази вечер. За утре не планирайте рискови инициативи. Вероятни са инциденти и здравословни проблеми.Работа-5Пари-4Любов-4Късмет-4Здраве-4 Днес гоните върха в работата и личните връзки. Не се колебайте да направите крачката, за която от доста време се подготвяте. Благоприятен ден за нови начинания, за нова връзка и нов начин на живот. Може да изберете всичко това или поне едно от тях. Такъв шанс ще имаме почти след месец. С напредването на деня апетитите се изострят. Стархуваме се да не загубим инерция, ставаме агресивни и досадни. Не пренасяйте служебните проблеми у дома. Скандалите тази вечер са лош знак и може да продължат и утре.Работа-5Пари-5Любов-5Късмет-5Здраве-4 Днес нищо не се дава даром, а трябва да се заслужи с работа, отговорност и съответното поведение. Ще имате с какво да се похвалите. Не се претоварвайте, щадете очите. Отделете време както за работа и делови връзки, така и за нещо приятно и релаксиращо. Вечерта не оставайте сами. Събуждат се маниакалните депресии. Проблемът е, че трудно се избягват скандали, независмо колко се стараеш и колко даваш от себе си. Дразнители ще се намерят. Така че може би е по-добре да си останете в по-тесен семеен кръг.Работа-5Пари-5Любов-5Късмет-4Здраве-5 Днес нагазвате в непознати води, но може да хванете златната рибка и да подпишете изгоден договор. Рисковете нарастват, но и ползите няма да закъснеят. Съветът е да се откажете от минималното и максималното и да заложите на това, което стои посредата, за което няма да ви се налагат толкова много усилия, а ценноста му е безспорна. Предстои пълнолуние в знака на опозицията ви Девата. Може да изпаднете в депресивни състояния, които ще ви попречат да бъдете себе си тази вечер. Спазвайте диета.Работа-4Пари-5Любов-5Късмет-5Здраве-4 Личната ви година е шестица. В момента се намирате в най-силната си юридическа позиция. Може да спечелите дело и да придобиете собственост. Уредете наследствени отношения. Късметът ще ви следва, а заедено с него ще дойдат любовта и доходната работа. През 2019г. ще се наложат раздели със старите приятели и стария начин на живот.Родените днес ще имат много, ще спечелят повече и ще получат достатъчно, за да бъдат щастливи и успешни в живота. Дадени са им много дарби и таланти. От вас се изисква да ги откриете и развиете. Тези деца ще обезпечат старините ви.Заченатите днес ще имат невидима връзка със света на душите, ще получават видима и невидима закрила. Родените около 10 ноември са покровителите им в този живот.\n\n\n                    ", "date": "2018.03.01", "title": "Хороскоп за 1 март, четвъртък"}
{"url": "http://www.monitor.bg/a/view/59869-%D0%A0%D1%83%D1%81%D0%BA%D0%B0-%D0%BF%D0%BB%D1%83%D0%B2%D0%BA%D0%B8%D0%BD%D1%8F-%D1%81%D0%B3%D0%B0%D1%84%D0%B8-%D0%B2-%D0%9A%D0%B0%D0%BB%D0%B8%D1%84%D0%BE%D1%80%D0%BD%D0%B8%D1%8F/", "text": " Освободили я срещу гаранция от 5000 долара\n                    Поредното замазване на гаф от страна на руски спортист стана факт тези дни. Медиите разкриха, че в края на декември миналата година полицията в Лос Анджелис е задържала петкратната световна шампионка по плуване Юлия Ефимова, но случаят е бил потулен от нейния екип.„Мога да потвърдя, че на 30 декември 2017 година в полицейския участък Редондо Бийч, Калифорния, е задържана жена на име Юлия Ефимова”, потвърди говорителят на полицията Ендрю Найт.На сайта на полицията в Лос Анджелис пък е отразено, че на този ден лицето Юлия Ефимова, зеленоока, белокожа, родена на 3 април 1992 година, е била задържана в 00.30 ч. за лека простъпка и е била освободена в 6.32 ч. под гаранция от 5000 долара.По-рано в медиите се появиха съобщения за това, че Ефимова е станала участничка в автомобилна катастрофа в състояние на алкохолно опиянение. Представителката на плувкинята – Олга Елисеева, отрече това твърдение.„Тези слухове не съответстват на действителността, каза Елисеева. – Казано накратко – това не е вярно. Нямаше нито катастрофа, нито алкохолно опиянени. Не знам откъде се появи тази версия. В момента Юлия е на подготовка в САЩ с треньора си. Засега всичко е наред.”От всеросийската федерация по плуване пък уточниха, че Ефимова не се е обръщала за съдействие към тях след инцидента. „Не знаем нищо за задържането на Ефимова. Тя не ни е търсила за юридическа или каквато и да е друга помощ”, казват оттам.Самата Ефимова също предпочита да мълчи по случая. „При мен всичко е наред, казва тя. – Тренирам нормално, готвя се за състезанията, които предстоят. Просто в медиите се появяват гръмки заглавия, без да се проверява информацията. Не се поддавам на провокации.”Припомняме, че през 2016 г. Ефимова заяви пред телевизионния канал CNN, че се премества да живее в САЩ, където тренира в Лос Анджелис под ръководството на Дейвид Сало. Тя прави това, защото „в Америка се живее по-леко и хората са по-усмихнати“.\n\n\n                    ", "date": "2018.03.01", "title": "Руска плувкиня сгафи в Калифорния"}
{"url": "http://www.monitor.bg/a/view/37914-%D0%91%D1%83%D1%80%D0%B3%D0%B0%D0%B7%D0%BB%D0%B8%D1%8F-%D0%B7%D0%B0%D0%BA%D0%B8%D1%87%D0%B8-%D0%A7%D0%B5%D0%BB%D1%81%D0%B8-%D1%81-%D0%BC%D0%B0%D1%80%D1%82%D0%B5%D0%BD%D0%B8%D1%86%D0%B8/", "text": "\n                    Настоящи и бивши футболни величия на английската Висша лига почетоха обичая за Баба Марта. Сред тях личат имената на актуалните капитани на лондонския „Челси“ - суперзвездите Сесар Аспиликуета и Гари Кейхил.Легендите на Премиершип Пауло Ферейра, Джърмейн Джинас и Робер Пирес също уважиха българския празник.Всички те си направиха специални снимки за спомен със симпатичните мартенички, като показаха съпричастността си към този стар наш обичай. Мартениците им бяха лично дарени от бургазлията Кирил Евтимов при поредната му визита в Лондон.Това не е първо такова хрумване на бургазлията, който и миналата година подари мартеници на играчи на \"сините\", един от които бе бразилецът Давид Луис – идея, родила се след разговор между Евтимов и Димитър Попов, който е шеф на фенклуба \"Челси-България\".Любопитното е, че двама от получилите мартеници - Кейхил и Пирес, са изявили желание и моментално са си ги вързали на китката, както обичаят повелява.\"На всички им беше много интересно като получиха мартениците. На Кейхил това е за втори път, като и той и Джинас казаха, че ще се похвалят на българските си приятели, съответно Стилиян Петров и Димитър Бербатов. А на Пирес и Ферейра дадох и за семействата им, нека да се радват всички\", споделя \"човекът в кадър\" Кирил Евтимов.\n\n\n                    ", "date": "2018.03.01", "title": "Бургазлия закичи „Челси” с мартеници"}
{"url": "http://www.monitor.bg/a/view/27158-%D0%9B%D1%8E%D0%B8%D1%81-%D0%A5%D0%B0%D0%BC%D0%B8%D0%BB%D1%82%D1%8A%D0%BD-%D1%81-%D0%BD%D0%BE%D0%B2-%D1%82%D0%B0%D0%BB%D0%B8%D1%81%D0%BC%D0%B0%D0%BD/", "text": "\n                    Тестовете на Формула 1 в Барселона вървят към провал заради изсипалия се сняг – прецедент за времето в Испания по това време на годината. Затова в повечето от отборите заложиха на закачките. Докато шефовете обсъждаха варианта за повече изпитания в Бахрейн, екипът на „Мерцедес” побърза да сътвори снежен човек, който се превърна в своеобразен талисман за Люис Хамилтън. Британецът побърза да си го вземе и да се снима с него.Иначе на терасата пред боксовете на германския тим бяха разположени няколко джаги, на които механиците искрено се забавляваха.По същото време в тима на „Заубер” бяха далеч по-сериозни и заложиха на работата във фитнеса. \n\n\n                    ", "date": "2018.03.01", "title": "Люис Хамилтън с нов талисман"}
{"url": "http://www.monitor.bg/a/view/5209-%D0%A1%D1%82%D0%BE%D0%B8%D1%87%D0%BA%D0%BE%D0%B2-%D1%89%D0%B5-%D0%BF%D0%BE%D0%B4%D0%BA%D1%80%D0%B5%D0%BF%D1%8F-%D0%9F%D1%83%D0%BB%D0%B5%D0%B2%D0%B8-%D0%B2-%D0%A7%D0%B8%D0%BA%D0%B0%D0%B3%D0%BE/", "text": "\n                    Христо Стоичков лично ще подкрепи братя Пулеви в Чикаго. Камата се очаква да пристигне в града специално за мача на Тервел на 2-ри срещу 3 март, съобщи Кубрат чрез официалната си страница във Фейсбук.Първата среща на американска земя за бронзовия медалист от игрите в Лондон през 2012-а е срещу представителя на домакините Тристан Джеймс, като всички места в залата вече са запълнени.Носителят на „Златната топка“ и „Златната обувка“ ще лети от Маями до Чикаго този уикенд, за да гледа мача на Тервел и да подкрепи братя Пулеви. За целта голмайсторът на световното първенство в САЩ ’94 е отменил всички свои ангажименти към мексиканския спортен канал “Унивижън депортес” в щата Флорида.Събитието в “Белведере център” започва в 19:30 часа местно време на 2 март в Чикаго и специално за всички българи в залата група „Джърси гърлс” ще изпълни „Мила родино“.Тервел Пулев излиза срещу Тристан Джеймс за своята осма поредна победа при професионалистите, след като предишните седем той постигна на ринга в Европа - в България и в Германия.На 3 март в Чикаго братя Пулеви ще участват и в тържествената церемония по издигането на българското знаме пред кметството в града, която ще се състои за 12-та поредна година.\n\n\n                    ", "date": "2018.03.01", "title": "Стоичков ще подкрепя Пулеви в Чикаго"}
{"url": "http://www.monitor.bg/a/view/59134-%D0%9C%D0%B8%D0%BB%D0%B0%D0%BD-%D0%BF%D1%80%D0%B5%D0%BA%D1%8A%D1%80%D1%88%D0%B8-%D0%BA%D1%80%D0%B8%D0%BB%D0%B5%D1%82%D0%B5-%D0%BD%D0%B0-%D0%9B%D0%B0%D1%86%D0%B8%D0%BE/", "text": "Алесио Романьоли матира любимия си отбор пред очите на \"Курва Норд\"\n                    „Милан“ продължава своя възход под ръководството на Дженаро Гатузо. „Росонерите“ прекършиха крилете на „Лацио“ насред „Олимпико\" и се класираха на финала за Купата на Италия след изпълнение на дузпи. „Римските орли“ не успяха да се възползват от фактора домакинство, след като бяха постигнали нулево равенство в първия мач, а в столицата двубоят също остана без голове в редовното време и продълженията. Така двата отбора стигнаха до изпълнение на дузпи, а при 14-те изстрела от бялата точка по-здрави нерви показаха „росонерите\".Дузпите, които се изпълниха пред препълнената с тифози на домакините \"Курва Норд\", започнаха с гол на Чиро Имобиле, след което последваха четири поредни спасявания на двамата вратари. Джакомо Бонавентура изравни и последваха още шест поредни попадения, преди резервата на лациалите Луис Фелипе да стреля високо, а известният с пристрастията си към „Лацио“ Алесио Романьоли да матира любимия си отбор.Така играчите на Дженаро Гатузо ще се изправят на 9 май отново на „Олимпико“ срещу „Ювентус“, който търси исторически четвърти пореден успех в надпреварата.Щастливият наставник похвали футболистите си за поредния подвиг. „Знам, че понякога побърквам футболистите на тренировките, но усилията се отплащат в мачовете. Ние сме млад отбор и целта ни е да достигнем нивото, за което мечтаят феновете ни”, заяви Гатузо.Треньорът на „Лацио“ Симоне Индзаги от своя страна не скри разочарованието си след отпадането, като изтъкна, че неговите футболисти са заслужавали повече успеха.“Това е футболът. Поздравявам моите момчета. Единственото, което не направиха, е да завършат с гол някое от създадените положения”, сподели Индзаги.\n \n\n\n                    ", "date": "2018.03.01", "title": "„Милан“ прекърши крилете на „Лацио“"}
{"url": "http://www.monitor.bg/a/view/47136-%D0%9C%D1%8A%D1%80%D0%B8-%D0%BF%D0%BE%D0%B5-%D0%9A%D0%B0%D0%B7%D0%B0%D1%85%D1%81%D1%82%D0%B0%D0%BD-%D0%B8%D0%B7%D0%BB%D0%B8%D0%B7%D0%B0-%D1%81%D1%80%D0%B5%D1%89%D1%83-%D0%91%D1%8A%D0%BB%D0%B3%D0%B0%D1%80%D0%B8%D1%8F/", "text": "„Астана“ благодари на треньора за историческите успехи\n                    Стоилов се закани да смени чипа на футболистите\n  Треньор номер едно в България за 2017 година Станимир Стоилов бе официално обявен за новия селекционер на Казахстан. Мъри подписа договор за две години и ще дебютира начело на новия си отбор на 23-и март в Будапеща в контрола срещу Унгария. Три дни по-късно специалистът ще изведе казахите и срещу България на стадиона във Фелчут. Стоилов заменя на поста руснака Александър Бородюк. За Мъри това ще втори национален отбор, който ще води, след като първо през 2007-ма, а след това и в периода 2009-2010 бе начело на България. Като селекционер на трикольорите той записа 16 мача, в които успя да постигне 5 победи, 4 равенства и 7 загуби при голова разлика 22:23.При представянето си Стоилов заяви, че иска да смени чипа на футболистите и да промени мисленето им.\"След като се получи с „Астана“, защо да не стане и тук. Живея в Казахстан от дълго време и много хора ме познават тук. Постоянно ме питаха как трябва да изглежда националният тим. Аз съм наясно, че има проблеми. Вярвам, че със съвместни усилия ще вдигнем нивото и на националния отбор, и на целия футбол. Ще се постарая да помогна, тъй като виждам как феновете страдат и искат победи на национално ниво. Искам футболистите да действат като отбор. Който мисли, че не може да бъде отборен играч, няма място в националния. Ако някой не се представя на ниво в клубния си отбор, също няма място тук\", заяви Стоилов на първата си пресконференция като национален селекционер на казахите.Мъри изрази надежда, че след раздялата му с „Астана“, клубът ще продължи да се развива добре. Още с идването си през 2014 г. Стоилов превърна отбора в хегемон в страната и спечели четири поредни титли, като изведе състава и до добри представяния в евротурнирите.Веднага след обявяването му за селекционер на Казахстан, клубът благодари на наставника за историческите успехи по време на престоя му. „Вярваме, че богатият опит на Стоилов ще помогне на националния отбор да покори нови европейски върхове\", написаха от „Астана“.Генералният секретар на Казахстанската футболна федерация Азамат Айтхожин не скри отличните си впечатления от наставника и посочи като предстояща задача максимум класиране на първо място в групата в Лигата на нациите.\n \n\n\n                    ", "date": "2018.03.01", "title": "Мъри пое Казахстан, излиза срещу България"}
{"url": "http://www.monitor.bg/a/view/67466-%D0%9B%D0%BE%D0%BA%D0%BE-%D0%B7%D0%B0%D0%B3%D1%80%D1%8F%D0%B2%D0%B0-%D1%81-%D0%B1%D0%B0%D1%81%D0%BA%D0%B5%D1%82%D0%B1%D0%BE%D0%BB-%D0%B7%D0%B0-%D0%BF%D0%BB%D0%BE%D0%B2%D0%B4%D0%B8%D0%B2%D1%81%D0%BA%D0%BE%D1%82%D0%BE-%D0%B4%D0%B5%D1%80%D0%B1%D0%B8/", "text": "\n                    „Локомотив“ (Пловдив) използва нетрадиционен начин да започне същинската част от подготовката си за градското дерби с „Ботев“. След серия от разнообразни упражнения възпитаниците на Бруно Акрапович премериха сили в игра на баскетбол и джитбол, което внесе много настроение в редиците на „черно-белите“.След края на заниманието треньорският щаб на „Локомотив“ също се впусна в играта под коша, като Акрапович и асистентът му Желимир Теркеш се изправиха срещу Александър Тунчев и кондиционния треньор Михайло Шейкероски. Двата отбора изиграха равностоен мач, който приключи с аплодисменти от страна на футболистите.В лагера на противника пък се готвят да хвърлят в битката за Пловдив Жоао Пауло, който премина под наем от „Лудогорец“ до края на сезона. Нападателят започна подготовка със своите съотборници на базата в Коматево, а преди мача в неделя „Ботев“ няма проблеми с контузени футболисти. Защитникът Пламен Димов пропуска срещата поради наказание.Двата тима се изправят един срещу друг в неделя от 15:00 на стадиона в парк „Лаута“, а билетите за мача вече са в продажба.\n\n\n                    ", "date": "2018.03.01", "title": "„Локо“ загрява с баскетбол за пловдивското дерби"}
{"url": "http://www.monitor.bg/a/view/49778-%D0%9D%D0%B0%D0%B9%D0%B4%D0%BE%D0%B1%D1%80%D0%B8%D1%82%D0%B5-%D0%BD%D0%B0%D1%88%D0%B8-%D0%BF%D0%BE%D0%B4-%D0%B2%D1%8A%D0%BF%D1%80%D0%BE%D1%81-%D0%B7%D0%B0-%D0%A1%D0%BE%D1%84%D0%B8%D1%8F-%D0%BE%D1%83%D0%BF%D1%8A%D0%BD/", "text": "\n                    Най-добрите български състезатели Владимир Далаклиев, Митко Джорджев и Калоян Бинев може да пропуснат силния международен турнир по таекуондо WTF “София оупън“. Надпреварата, която е от категория G1, ще се проведе през уикенда в зала „Асикс Арена“, а входът за зрители ще е по 5 и 10 лв.Тримата ни бойци спечелиха два златни и един бронзов медала от турнира в Египет преди седмица, но се върнаха болни или с контузии. Заради това техните треньори ще решат в последния момент дали ще участват и в София.В турнира, който се организира за пета поредна година от клуб „Рамус“, ще пристигнат над 1600 състезатели от 46 страни. Надпреварата при мъжете ще е в неделя, а в събота ще има турнир за деца и кадети.За участие у нас ще дойде йорданецът Ахмад Абугауш - олимпийски шампион от Рио 2016 в кат. до 68 кг и бронзов медалист от световното през 2017 г. Само преди няколко дни той победи Владимир Далаклиев на финала на отвореното първенство Fujairah Open 2017 WT G1.\n\n\n                    ", "date": "2018.03.01", "title": "Най-добрите наши под въпрос за „София оупън“"}
{"url": "http://www.monitor.bg/a/view/86112-%D0%A1%D0%B0%D1%88%D0%BE-%D0%9A%D0%BE%D1%81%D1%82%D0%BE%D0%B2-%D0%B5%D0%B4%D0%B8%D0%BD%D1%81%D1%82%D0%B2%D0%B5%D0%BD-%D1%81%D0%BF%D1%80%D1%8F-%D0%93%D1%83%D0%BD%D0%B4%D0%B8-%D0%B4%D0%B0-%D0%B1%D0%B5%D0%BB%D0%B5%D0%B6%D0%B8/", "text": "\n                    Александър Костов или просто Сашо е една от най-емблематичните фигури в историята на \"Левски\". Неподвластен на времето, пазещ спомените за миналото, живеещ в настоящето и отправил поглед към по-доброто бъдеще на „Левски“. Със „сините“ е през целия си живот, а всеки, който мине през „Герена“, може да го види. Всеки ден! В стаичката му на ул. „Тодорини кукли“ той пази спомените си за Аспарухов, Котков, Соколов и наскоро отишлите си Павел Панов и Цветан Веселинов-Меци.Утре Сашо Костов навършва 80 години, а на въпроса как гледа той на този юбилей, с присъщото си чувство за хумор заявява „като на четири по 20“.Усмивката е на лицето му, въпреки тежко преживените загуби на приятели и трудностите, през които е преминал. Обича да се връща назад в спомените и споделя, че често си мечтае за миговете, в които е бил заобиколен от своите приятели. „Бяхме истинско семейство. Ние давахме всичко от себе си за отбора, за публиката, за футбола. Сега футболът е различен като разбирания. Най-много ми тежи, че все по-малко българи играят в родното първенство. Не трябва да е така“, споделя Костов.Бързо обаче гледа да разведри обстановката и разказва любимата си история, свързана с Георги Аспарухов. На „Герена“ и до днес с усмивка казват, че единственият, който можел да спре Гунди да вкарва голове, е съотборникът му Сашо Костов. „Случката се разиграва по време на мач в Израел. Водехме на „Апоел“ с 5:0, а аз се приближих до Гунди и му казах, че треньорът е казал да излиза. Аспарухов тръгна към скамейката, а Кръстю Чакъров се хвана за главата и го попита къде е тръгнал. След мача се смяхме много“, разказва с усмивка легендарният нападател.Като дете Костов започва в ЦСКА, защото през комунизма записванията за спорт стават по райони. \"Наложи се да напусна училище и пропуснах една година. Направих го, за да започна в любимия „Левски\". След това наваксах, записах се в ново училище и отидох на \"Герена\". И така до ден днешен\", спомня си Костов.През цялата си кариера играе само за два клуба - \"Левски\" и \"Ботев\". В пловдивския клуб отново не отива по желание, а за да отбие военната си служба. Записва участие на световните първенства в Чили и Англия. Има 331 мача и 85 гола за „Левски“. Трикратен шампион на България и петкратен носител на Купата.Сашо Костов бе от тези играчи, които не можеха да останат незабелязани. Днес пък е от основните стълбове, които крепят левскарските ценности. На 80 или четири по 20, „синята“ легенда продължава да е извор на вдъхновение за привърженици и футболисти.Честит юбилей, бате Сашо!\n\n\n                    ", "date": "2018.03.01", "title": "Сашо Костов единствен спря Гунди да бележи"}
{"url": "http://www.monitor.bg/a/view/40924-%D0%92%D1%8A%D0%B7%D0%B2%D0%B8%D1%88%D0%B5%D0%BD%D0%B8%D0%B5-%D0%BE%D1%82%D0%BD%D0%BE%D0%B2%D0%BE-%D0%BD%D0%B0-%D0%B3%D0%BE%D0%BB%D1%8F%D0%BC-%D0%B5%D0%BA%D1%80%D0%B0%D0%BD-%D0%B7%D0%B0-3-%D0%BC%D0%B0%D1%80%D1%82/", "text": "\n                    Дебютната игрална пълнометражна лента на Виктор Божинов „Възвишение“ ще се завърне в киносалоните, за да отпразнува заедно с любителите на седмото изкуство у нас националния ни празник. Филмът, проследяващ приключенията на двамата полу-революционери, полу-разбойници Гичо (Александър Алексиев) и Асенчо (Стоян Дойчев), ще бъде прожектиран от 2 до 4 март включително.\n\n„Възвишение“ е вдъхновен от едноименния роман на Милен Русков, а култовата реплика, изречена от Димитър Общи (Филип Аврамов) „От народа, за народа“, ще прозвучи и зад граница по време на турнето на лентата в САЩ, Канада и ключови локации из Европа.\n\nСлед премиерата си на 10 ноември, филмът се разписа като най-гледания филм родно производство от 2010 г. насам. До края на месец януари над 135 хиляди зрители са гледали „Възвишение“ на голям екран, като заглавието успя да натрупа печалби от билетите в размер на 1 110 282 лв.\n                    ", "date": "2018.03.01", "title": "„Възвишение“ отново на голям екран за 3 март"}
{"url": "http://www.monitor.bg/a/view/44812-%D0%9C%D0%BE%D0%BD%D0%B0-%D0%93%D0%BE%D1%87%D0%B5%D0%B2%D0%B0-%D0%BF%D1%80%D0%B5%D0%B2%D0%B7%D0%B5%D0%BC%D0%B0-%D0%9D%D0%B5-%D1%82%D0%B0%D0%BA%D0%B0-%D0%B1%D1%80%D0%B0%D1%82/", "text": "\n                    Певицата Мона Гочева, чиято звезда изгря в „Революция Z“, превзема каста на уеб сериала „Не така, брат“. Чаровната брюнетка ще се внедри в комичните ситуаци, в които изпадат главните герои Мишо, Дидо, Беа и Блага, но каква точно е ролята й - засега остава в тайна. Освен водещата на видео поредицата „Секс лафче“, в продукцията на 7Talents ще се включат и други нови лица.Новият сезон носи името „Краят на играта“ и ще стартира на 14 март в платформата на Vbox7. В актуалните серии Мишо (Мино Караджов) ще продължи да търси голямата любов, а брат му Дидо (Иван Тишев) и гаджето му Беа (бившата вокалистка на Deep Zone Надя Петрова) ще му дават неадекватни съвети, докато се готвят за абитуриентския си бал. Изненадавщи обрати очакваме и в отношенията между преподавателите по музика и физкултура в училището на героите - Велева и Дочев. \n\n\n                    ", "date": "2018.03.01", "title": "Мона Гочева превзема „Не така, брат!“"}
{"url": "http://www.monitor.bg/a/view/16676-%D0%A1%D1%82%D0%BE%D1%8F%D0%BD%D0%BA%D0%B0-%D0%9C%D1%83%D1%82%D0%B0%D1%84%D0%BE%D0%B2%D0%B0-%D0%B8%D0%B3%D1%80%D0%B0%D0%BB%D0%B0-%D1%81-%D0%9A%D0%BE%D0%BD%D1%81%D1%82%D0%B0%D0%BD%D1%82%D0%B8%D0%BD-%D0%9A%D0%B8%D1%81%D0%B8%D0%BC%D0%BE%D0%B2/", "text": "\n                    Стоянка Мутафова играла на театралната сцена с търновския актьор Константин Кисимов, а с друг велик болярин – писателя Емилиан Станев били приятели. За това разказа тя при представянето на книгата си „Добър вечер, столетие мое” в старата столица.\n\nНад два часа продължи срещута на „Госпожа стихийно бедствие” и дъщеря и Муки с търновската публика и почитатели, а голямата зала на общината се пръскаше по шевовете от желаещи да зърнат и да получат автограф от актрисата. Накрая майка и дъщеря бяха изпратени с бурни аплодисменти и много цветя. Стоянка Мутафова и Мария Грубешлиева бяха във Велико Търново по покана на Клуб 7, който редовно организира срещи с известни личности от света на културата, шоу бизнеса и спорта.\n                    ", "date": "2018.03.01", "title": "Стоянка Мутафова играла с Константин Кисимов"}
{"url": "http://www.monitor.bg/a/view/33167-%D0%9B%D0%B5%D0%BF%D0%B0-%D0%91%D1%80%D0%B5%D0%BD%D0%B0-%D0%B4%D0%B0%D0%B2%D0%B0-%D0%BF%D1%80%D1%8A%D1%81%D1%82%D0%BE%D0%B2-%D0%BE%D1%82%D0%BF%D0%B5%D1%87%D0%B0%D1%82%D1%8A%D0%BA-%D0%BD%D0%B0-%D0%91%D0%93-%D1%84%D0%B5%D0%BD%D0%BE%D0%B2%D0%B5/", "text": "Легендата на югофолка ще раздаде актуалния си албум на всички присъстващи\n                    \n\n\n                    ", "date": "2018.03.01", "title": "Лепа Брена дава пръстов отпечатък на БГ фенове"}
{"url": "http://www.monitor.bg/a/view/58607-%D0%9F%D0%B8%D0%BA%D0%B0%D1%81%D0%BE-%D0%B8-%D0%9A%D1%80%D0%B8%D1%81%D1%82%D0%BE-%D1%83-%D0%BD%D0%B0%D1%81/", "text": "Изложбата ще продължи до 9 април в Националната галерия\n                    Картини на художници от ранга на Пикасо, Миро, Барсело и Кристо могат да разгледат любителите на изкуството у нас в Националната галерия. Творбите на някои от най-ключовите художници от 20 в. насам са част от „Колекция Басат“ на световнопризнатия испански рекламист Луис Басат, който пристигна на роден терен, за да открие изложбата тази вечер от 18 ч. „Бих искал да благодаря на Слава Иванова (директора на Националната галерия – б.а.), която подбра авторите на картините, които ще видите тук. Вероятно това е най-добрата изложба, която може да се направи от цялата ни  на изкуството“, обясни пред медии Басат.Експозицията включва общо 84 творби и ще продължи до 9 април.„На тръгване от София ще взема 20 каталога на изложбата със себе си, за да ги раздам на живите днес художници, чиито картини са тук. Много от тях всъщност искаха да присъстват и на откриването, но така и не им се отвори възможност. До 9 април обаче съм убеден, че много от тях ще дойдат. Несъмнено фактът, че творбите им са подредени в това красиво пространство, за тях е привилегия“, обясни още рекламистът.В рамките на посещението си у нас Басат, чието име присъства в  през 2004 г., изнесе и лекция на тема „Животът на един колекционер“.Това не е първото посещение на специалиста у нас, а връзката му с България се засилва и от корените му – неговия дядо е роден в Шумен. Именно на него е посветена и настоящата изложба. „Ако дядо ми, Самуел Басат, можеше да види тази втора изложба на колекцията „Басат“ в Националната галерия в България, би се възгордял, че корените му са стигнали толкова далеч, толкова години, след като той напуска родната си земя, за да се премести първо в Константинопол, където се е родил баща ми, и после в Барселона, където съм се родил аз“, казва още испанецът.\n\n\n                    ", "date": "2018.03.01", "title": "Пикасо и Кристо у нас"}
{"url": "http://www.monitor.bg/a/view/41923-%D0%9E%D0%B1%D0%B8%D1%87%D0%B0%D0%B9%D0%BD%D0%B8%D1%82%D0%B5-%D0%B7%D0%B0%D0%BF%D0%BE%D0%B4%D0%BE%D0%B7%D1%80%D0%B5%D0%BD%D0%B8-%D0%B8%D0%B7%D0%BD%D0%B5%D0%BD%D0%B0%D0%B4%D0%B2%D0%B0%D1%82-%D1%81-%D0%BD%D0%B5%D0%BE%D0%B1%D0%B8%D1%87%D0%B0%D0%B5%D0%BD-%D0%BA%D0%BE%D0%BD%D1%86%D0%B5%D1%80%D1%82/", "text": "\n                    Необичаен концерт на необичайно място ще направят Обичайните заподоздрени и Стефан Вълдобрев. Музикантите ще излязат от зоната си на комфорт и ще сменят клубовете и плажа със Зала 1 на НДК, където ще забие на 11 май.\"През годините сме имали възможност да свирим на всякакви места - клубове, театри, площади, фестивали. Концертите ни са били предимно в по-късните часове на нощта. Сега решихме да стартираме в по-ранен час. Причината е, че през незабравимото лято на 2017-та направихме поредица от концерти по родните плажове - морето е място за семейството, денят е дълъг и навсякъде беше препълнено с деца, доведени от родителите си. Хлапетата бяха насядали или танцуваха покрай сцената, пееха текстовете ни, беше много вдъхновяващо. По традиция в публиката имаше хора от поне три поколения, които се забавляваха еднакво добре. Иска ми се, някак, да пренесем тази картина и в НДК. Иска ми се по някакъв начин да разтегнем лятото на 2018-та и да го започнем с два месеца по-рано“, коментира Стефан Вълдобрев.Стоян Янкулов-Стунджи, Веселин Веселинов-Еко, Иван Лечев, Мирослав Иванов обещават да забият най-любимите парчета и да раздвижат всички в залата с \"По-полека“, „Холивуд“, „Рай“, „Към“, „Едно“, „Тази песен не е за любов“, „Фойерверк“, „Аз ли съм или не съм“, „Бряг с цвят най-зелен“, „Сняг над Сахара“, „Хромозоми“, „Обичам те, мила“ . С този специален лайв групата бележи един изключително успешен период, свързан с представянето на последния й албум „10 ½“. През лятото на 2017 г. турнето \"Барът е до морето и морето е до бара\" събира над 15 000 души за десет концерта, постигайки рекордна посещаемост за част от локациите.Билетите за концерта вече са в продажба на цени между 30 и 40 лв. \n\n\n                    ", "date": "2018.03.01", "title": "Обичайните заподозрени изненадват с необичаен концерт"}
{"url": "http://www.monitor.bg/a/view/25062-%D0%96%D0%B8%D1%80%D0%B8%D0%BD%D0%BE%D0%B2%D1%81%D0%BA%D0%B8-%D0%BD%D0%B0%D1%80%D0%B5%D1%87%D0%B5-%D0%A1%D0%BE%D0%B1%D1%87%D0%B0%D0%BA-%D0%BF%D1%80%D0%BE%D1%81%D1%82%D0%B8%D1%82%D1%83%D1%82%D0%BA%D0%B0/", "text": "\n                    Разгорещен спор се развихри в ефир между кандидатите за президент на Русия Владимир Жириновски и Ксения Собчак. В словесната престрелка прозвучаха дори нецензурни думи от страна на ексцентричния лидер на либералдемократите. Предизборният дебат бе излъчен в сряда късно вечерта в ефира на тв канала „Русия 1“.\n\n          Скандалът между двамата започна, след като Жириновски грубо се намеси в изказването на третия кандидат - Сергей Бабурин. В отговор Собчак призова към спокойствие опонента си от либералдемократите. Реакцията на забележката на Ксения не закъсня. „Млъкни, глупачке!“, изстреля гневно Жириновски. Собчак пък каза, че е обезпокоена за здравето му и посочи, че дори участниците в популярното реалити шоу „Дом-2“ се държат по-прилично. Ексцентричният политик в ответ нарече конкурентката си „тъпа“, след което тя плисна в лицето му чаша с вода. Това изкара Жириновски извън нерви и той изригна: „Махнете я от тук! Проститутка! Ку..ва последна!“ Точка в спора постави водещият Владимир Соловьов. По-късно говорителката на Собчак Ксения Чудинова заяви, че щабът на кандидатката ще се консултира с адвокати и ще се обърне с жалба срещу поведението на либералдемократа, съобщи НТВ.\n                    ", "date": "2018.03.01", "title": "Жириновски нарече Собчак „проститутка“ "}
{"url": "http://www.monitor.bg/a/view/50352-%D0%A5%D0%B2%D0%B0%D0%BD%D0%B0%D1%85%D0%B0-%D0%B7%D0%B0%D0%BF%D0%BE%D0%B4%D0%BE%D0%B7%D1%80%D1%8F%D0%BD-%D0%B2-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D1%81%D0%BB%D0%BE%D0%B2%D0%B0%D1%88%D0%BA%D0%B8%D1%8F-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82-%D0%9A%D1%83%D1%86%D0%B8%D0%B0%D0%BA/", "text": "\n                    Заподозрян за убийството на словашкия журналист Ян Куциак беше задържан в Словакия, предаде ТАСС, цитирайки изявление на началника на националната полиция Тибор Гашпар пред словашкото радио.\n\nПолицията е извършила обиски в домовете на лица, отдавна заподозрени за разпространение на наркотици. Обиските са извършени близо до селището Велка Мача, където са убити журналистът и приятелката му. Задържан е заподозрян, за който се предполага, че е свързан с убийството. Конфискувани са 160 г от наркотика перветин, хладно и огнестрелно оръжие, което е изпратено за балистична експертиза.  Гашпар уточни, че е рано да се каже дали убийството е извършено с конфискуваното оръжие.\n\nОсновната версия за убийството на журналиста, работил за братиславското онлайн издание Aktuality.sk, е и остава разправа на италианската мафия Ндрангета. Куциак е подготвял материал за дейността на престъпната групировка в Словакия и връзките й с властите на страната.\n\nСлед като в сряда министърът на културата на Словакия Марек Мадярич подаде оставка заради убийството на разследващия журналист, двама високопоставени чиновници съобщиха, че се оттеглят от постовете си, тъй като са споменати в последната статия на Ян Куциак. Това са Вилиам Ясан, секретар на Съвета за национална сигурност, и Мария Трошкова, съветничка на премиера Роберт Фицо, предаде Ройтерс.\n\nЯсан и Трошкова твърдят, че нямат нищо общо с убийството на журналиста, който пише за тях, че преди да навлязат в политиката, са били свързани с италиански бизнесмен. Куциак не посочва, че те са извършили нещо нередно, но призиви за тяхната оставка отправиха правосъдният министър Луция Житнянска и представители на опозицията.\n\nДвайсет и седем годишният Ян Куциак е разследвал предполагаеми престъпления на бизнесмени, някои от които свързани с политици. В края на миналата седмица той и приятелката му бяха намерени застреляни. Полицията каза, че по всяка вероятност убийствата са свързани с професионалните занимания на младия мъж, припомни Ройтерс.\n\nЗаради кървавата разправа, разтърсила словашкото общество, хиляда хора излязоха късно в сряда на протест в столицата Братислава, свикан от опозицията, съобщи АП.\n\nЗа петък студенти са свикали шествия в памет на Куциак в редица словашки градове.\n\n \n                    ", "date": "2018.03.01", "title": "Хванаха заподозрян в убийството словашкия журналист Куциак"}
{"url": "http://www.monitor.bg/a/view/56832-%D0%9B%D0%B5%D1%82%D0%B8%D1%89%D0%B5%D1%82%D0%BE-%D0%BD%D0%B0-%D0%A1%D0%BA%D0%BE%D0%BF%D0%B8%D0%B5-%D1%81%D0%B5-%D1%81%D0%B1%D0%BE%D0%B3%D1%83%D0%B2%D0%B0-%D1%81-%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-%D0%9C%D0%B0%D0%BA%D0%B5%D0%B4%D0%BE%D0%BD%D1%81%D0%BA%D0%B8/", "text": "\n                    През нощта срещу четвъртък от скопското летище бе отстранен и паметникът на Александър Македонски, след като преди няколко дни бе премахнат надписът \"Александър Велики\", съобщи МИА.\n\nПаметникът бе поставен на летището през 2011 г., след като ТАВ стана концесионер. Решението за преименуване на летището и магистралата бе прието на заседание на правителството в началото на февруари тази година в знак на добра воля и затопляне на отношенията с Гърция.\n\nСкопското летище получи името \"Александър Велики\" през декември 2006 г. с решение на предишното правителство. Две години по-късно магистралата бе преименувана на \"Александър Македонски\". Новото име на летището е Международно летище \"Скопие\", а на магистралата - \"Приятелство\".\n                    ", "date": "2018.03.01", "title": "Летището на Скопие се сбогува с Александър Македонски"}
{"url": "http://www.monitor.bg/a/view/61893-%D0%9F%D1%83%D1%82%D0%B8%D0%BD-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B8-%D0%BD%D0%BE%D0%B2%D0%B8-%D1%8F%D0%B4%D1%80%D0%B5%D0%BD%D0%B8-%D1%81%D1%82%D1%80%D0%B0%D1%88%D0%B8%D0%BB%D0%B8%D1%89%D0%B0/", "text": "\n                     \n\n          Президентът Владимир Путин представи в четвъртък цял арсенал от нови свръхмодерни и мощни стратегически оръжия и системи, като демонстрира нагледно с видеоматериал техните почти неограничени възможности. Презентацията стана част от годишното обръщение на държавния глава към Федералното събрание, което продължи почти 2 часа.  \n\n          За първи път бяха показани кадри от изпитанията на ракетния комплекс „Сармат“, който идва на смяна на „Воевода“. „Никакви, дори най-перспективните системи за противоракетна отбрана, няма да са пречка за „Сармат“, подчерта Путин и нарече комплекса „страшилище“. По думите му, това е стратегически ракетен комплекс, снабден с тежка междуконтинентална балистична ракета /10 тона/. По различни данни обхватът на полета й е около 16 000 км. Държавният глава представи и новия авиационно-ракетен комплекс „Кинжал“. Той се похвали и с успешните изпитания на нов тип оръжие с енергийна ядрена установка. От показаното видео стана ясно, че ракетите могат без проблем да заобикалят отбранителните линии на противника. „И тъй като обхватът й на действие е почти неограничен, ракетата може да маневрира колкото е необходимо“, посочи Путин. „Никой в света не притежава такава оръжие засега. А, когато се появи, нашите момчета ще измислят нещо ново“, категоричен е президентът. Държавният глава представи и ново свръхзвуково оръжие с работното наименование „Авангард“, което според оратора, е практически неуязвимо. То може да маневрира в плътните слоеве на атмосферата. „Да, Русия разполага с такова оръжие и неговите изпитания вече са завършени. То ще е като метеорит“, похвали се първото лице на страната. В обръщението беше отделено внимание и на съвременни безпилотни апарати, които в пъти превишават скоростта на подводниците и торпедата. „Това е просто фантастика“, възхити се президентът и допълни, че се работи и върху създаването на ново лазерно оръжие. „Представените военни разработки не противоречат на международното право“, увери Путин и подчерта, че Русия не заплашва никого и няма намерение никого да напада. Страната ще използва ядрено оръжие само в случай на външна агресия, обеща държавният глава и поясни, че „всяко използване на оръжие спрямо Русия, независимо дали е ядрено или не, то ще бъде възприето като ядрено нападение и ще получи адекватен отговор“. В същото време Путин подчерта, че Москва е заинтересована в сътрудничеството си с Европа и САЩ.\n\n          Държавният глава заяви, че новите военни разработки са в отговор на решението на Вашингтон да излезе едностранно от Договора за противоракетна отбрана, посочвайки, че щатите вече имат системи за ПРО в Аляска, Калифорния, Румъния и Полша. „И какво правим ние, освен да протестираме и предупреждаваме нашите американски партньори? Ние направихме стремителна крачка в създаването на стратегическо въоръжение“, обясни Путин. Той припомни своите думи от 2004 г., когато заяви, че на Русия е нужно оръжие, което никой по света не притежава. „Но тогава никой не послуша Москва. Послушайте ни сега!“, призова държавният глава.\n\n          В частта на обръщението си към руския политически елит, посветена на вътрешните дела, Путин обеща да облекчи предоставянето на руско гражданство, като тази възможност ще се предоставя на млади и талантливи чужденци. Журналисти оцениха речта на Путин като своего рода управленска програма за следващите 6 години, колкото трае президентският мандат в Русия. Действащият държавен глава ще се бори отново за поста на насрочения за 18 март вот, припомнят медиите. В обръщението си Путин заяви още, че властите ще се стараят да привличат и повече студенти от чужбина, които не само да учат в Русия, но след това да остават да работят тук. Като най-голямо предизвикателство пред страната президентът посочи техническият прогрес, от които не бива да се изостава. През следващите 6 години основна задача на управляващите ще бъде повишаването на благосъстоянието на населението. В тази връзка Путин посочи, че в момента 20 млн. руснаци влизат в категорията социално слаби, като целта е в близко бъдеще техният брой да бъде намален 2 пъти. Държавният глава се похвали, че продължителността на живота в страната е достигнала 73 години, като амбициозната задача е до 10 години Русия да влезе в клуба на страните „80+“. Предвижда се още чувствително увеличаване на разходите за образование, медицина, за развитие на транспортната инфраструктура, нови технологии, култура.  \n                    ", "date": "2018.03.01", "title": "Путин представи цял арсенал нови ядрени страшилища  "}
{"url": "http://www.monitor.bg/a/view/43898-%D0%A4%D0%B5%D0%B9%D1%81%D0%B1%D1%83%D0%BA-%D1%86%D0%B5%D0%BD%D0%B7%D1%83%D1%80%D0%B8%D1%80%D0%B0-%D0%92%D0%B8%D0%BB%D0%B5%D0%BD%D0%B4%D0%BE%D1%80%D1%84%D1%81%D0%BA%D0%B0%D1%82%D0%B0-%D0%92%D0%B5%D0%BD%D0%B5%D1%80%D0%B0/", "text": "Шефът на Природонаучния музей във Виена негодува\n                    Изображение на Вилендорфската Венера - фигурка на близо 30 000 години, смятана за шедьовър на палеолитното изкуство, бе цензурирано във Фейсбук, оповести Природонаучният музей във Виена, където творбата е изложена, предаде АФП.Статуетката, изобразяваща гола женска фигура с пищни форми, е открита в австрийското селище Вилендорф в началото на 20-и век. Става въпрос за най-популярното в света праисторическо изображение на жена, поясниха от музея.Фейсбук обаче премахнал изображението от послание, постнато в края на декември м.г. от активистката в областта на италианското изкуство Лаура Гианда. С това бе потвърдена информация на специализираното издание \"Арт нюзпейпър\".\"Смятаме, че археологическа находка и по-специално подобна икона не трябва да бъде забранена във Фейсбук, както и което да е друго произведение на изкуството\", отбелязаха от музея. \"Няма никаква причина Природонаучният музей във Виена да покрие с нещо Вилендорфската Венера и да скрие голотата й, независимо дали в помещенията му или в социалните мрежи\", възнегодува директорът му Кристиан Кьоберл. Той увери, че не е чул някой да е бил скандализиран, когато видял творбата.Междувременно портрет, наричан \"Африканската Мона Лиза\", бе продаден за 1,2 милиона британски лири (1,36 милиона евро) на търг на аукциона къща \"Бонамс\" в Лондон, съобщи АФП. Платената сума надвишава 4 пъти първоначалната оценка на творбата.Портретът на принцеса Ифе Адетуту, наричана Туту, е нарисуван през 1974 г. от нигерийския художник Бен Енуону. Стартовата цена на картината бе 200 000 - 300 000 британски лири.\"Портретът на Туту е национална икона в Нигерия и с голямо културно значение - заяви Джайлс Пепиът, който отговаря за модерното африканско изкуство в \"Бонамс\". - Радостен съм, че картината предизвика толкова голям интерес и че за нея бе платена рекордна за творба от Енуону сума. Вълнуващо е, тъй като допринесох за откриването на творбата и излагането й на търг.\"Картината не бе показвана публично от 1975 г.\"Смятам я за африканската Мона Лиза - заяви нигерийският писател и лауреат на награда \"Букър\" Бен Окри. - Става въпрос за легендарна картина - от 40 години всички говорят за нея и се питат къде е Туту. Художникът не само е изобразил младото момиче, а е представил традиция. Това е символ на надеждата.\"Енуону нарисувал три версии на портрета, за които се смятало, че са изчезнали, докато една от тях наскоро не бе намерена.\n\n\n                    ", "date": "2018.03.01", "title": "Фейсбук цензурира Вилендорфската Венера"}
{"url": "http://www.monitor.bg/a/view/77468-%D0%91%D0%B5%D0%B7%D1%80%D0%B0%D0%B1%D0%BE%D1%82%D0%B5%D0%BD-%D0%B1%D0%B0%D1%80%D0%BE%D0%B2%D0%B5%D1%86-%D1%81%D0%BF%D0%B8%D0%BF%D0%B0%D0%BD-%D1%81-%D0%B4%D1%80%D0%BE%D0%B3%D0%B0-%D0%B2-%D1%81%D0%BA%D1%8A%D0%BF-%D0%9C%D0%B5%D1%80%D1%86%D0%B5%D0%B4%D0%B5%D1%81/", "text": "\n                    Безработен „ баровец“ от Велинград е бил задържан в септемврийското село Варвара и в суперскъпата му кола“ Мерцедес“ са намерени плик с около 50 грама суха листна маса и две пликчета с бучки от бял прах с общо тегло от 63 грама. Последвали полеви наркотестове, които реагирали положително на марихуана и амфетамин. Дилърът на наркотици е 27-годишният Венцислав Н. от курортния град, който е бил следен в продължение на 2 месеца, след като попаднал в полезрението на полицията с водения от него луксозен начин на живот. Спецакцията на служители от сектор „Противодействие на криминалната престъпност“ при пазарджишката Областна дирекция на МВР се е провела в сряда. Венцислав е бил закопчан в колата си в село Варвара. Следобед в района на селото ченгетата засекли лек автомобил „Мерцедес“, управляван от 27-годишния мъж. Няколко екипа от служители на сектора, съвместно с разследващи полицаи и експерти извършили претърсвания в жилища, обитавани от дилъра във Велинград и Пловдив. От там били иззети общо близо 540 грама амфетамин, 65 грама марихуана, 26 таблетки реагиращи на метамфетамин, две електронни везни, немалка сума пари. В хода на разследването и работата по случая пазарджишките полицаите са установили, че непопадалия до момента в обсега им Венцислав е дилър на средно ниво за региона на Пазарджик, Велинград и Пловдив. Работата на разследващите е под наблюдението на прокурор от Окръжната прокуратура в Пазарджик. Предстои срокът на задържане на младия мъж да бъде удължен със 72 часа. Продължават процесуалните действия по документиране на престъпната му дейност. От началото на годината това е осми случай на задържан дилър на наркотични вещества от служителите на ОДМВР-Пазарджик.  Експерти коментираха, че намереното в дилъра е на стойност десетки хиляди левове.\n\n\n                    ", "date": "2018.03.01", "title": "Безработен „баровец“ спипан с дрога в скъп „Мерцедес“"}
{"url": "http://www.monitor.bg/a/view/88143-%D0%92%D1%8A%D0%B7%D1%80%D0%B0%D1%81%D1%82%D0%B5%D0%BD-%D0%BC%D1%8A%D0%B6-%D1%83%D0%B1%D0%B8%D1%82-%D0%B2-%D0%B0%D0%BF%D0%B0%D1%80%D1%82%D0%B0%D0%BC%D0%B5%D0%BD%D1%82-%D0%B2-%D0%A0%D1%83%D1%81%D0%B5/", "text": "\n                    Криминалисти разследват убийството на възрастен мъж в апартамент в блок на ул. \"Родопи\" в Русе. Това съобщиха от полицията.\n\nСигнал за тежкото престъпление е подаден около 17,30 часа вчера/сряда/.\n\n68-годишният мъж живеел в апартамент на петия етаж в блок „Родина“. Изпратеният полицейски екип открива трупа му в една от стаите в жилището. По главата му имало следи от удари.\n\nДежурна оперативна група на МВР и съдебен лекар са извършили оглед на местопроизшествието.\n\nПредприети са всички необходими оперативно-издирвателни и процесуално-следствени действия за установяване на причините и обстоятелствата, довели до смъртта на мъжа, както и на убиеца. Работата по случая продължава под ръководството на Русенската окръжна прокуратура.\n\nСъседи обясниха, че мъжът работел като охранител. Жителите на блока недоумяват кой може да е убиецът. Не били чули и никакви шумове в късния следобед.\n                    ", "date": "2018.03.01", "title": "Възрастен мъж убит в апартамент в Русе"}
{"url": "http://www.monitor.bg/a/view/28420-%D0%93%D0%BE%D0%B2%D0%BE%D1%80%D0%B8%D1%82%D0%B5%D0%BB%D1%8F%D1%82-%D0%BD%D0%B0-%D0%B3%D0%BB%D0%B0%D0%B2%D0%BD%D0%B8%D1%8F-%D0%BF%D1%80%D0%BE%D0%BA%D1%83%D1%80%D0%BE%D1%80-%D0%9C%D0%BE%D0%B6%D0%B5-%D0%B4%D0%B0-%D0%B8%D0%BC%D0%B0-%D0%BE%D1%89%D0%B5-%D0%BE%D0%B1%D0%B2%D0%B8%D0%BD%D0%B5%D0%BD%D0%B8-%D0%B2-%D0%9F%D0%B5%D1%80%D0%BD%D0%B8%D0%BA/", "text": "\n                    Може да се очакват още обвинения за неизгодната сделка, ощетила община Перник за над милион лева, съобщи говорителят на главния прокурор Сотир Цацаров – Румяна Арнаудова.В сряда за схемата бяха задържани бивш кмет и изпълняващ длъжността кмет на града. „Кръгът на обвиняемите по това разследване не е изчерпан, продължаваме да събираме доказателства и е възможно да достигнем и до други обвинения. Доказателствата, с които прокуратурата разполага, са основно доклад на Агенцията за държавна финансова инспекция, множество свидетелски показания, документите, които са иззети от общината и веществени доказателства, събрани при претърсванията. В Перник е установено, че нито е имало криза, нито е имало бедствено положение. Разследването продължава, продължават да се разпитват свидетели“, каза още Арнаудова в телевизионния ефир.В сряда спецпрокуратурата повдигна обвинения на И. Иванов и И. Никифорова за извършено престъпление по служба. На Никифорова е повдигнато обвинение, че за времето от 8.09.2014 г. до 9.09.2014г. в Перник като временно изпълняваща длъжността кмет на общината е превишила правата си и без да е възникнало бедствие свикала кризисния щаб за изпълнение на Общинския план за защита при бедствия на община Перник за 2014 г. и издала заповед, с която възложила на търговско дружество, със специализирани сметосъбиращи машини, контейнеровози, работници и друга специализирана техника да извърши почистване на битови отпадъци. Това Никифорова извършила, за да набави облага за фирмата, въпреки наличието на действащ договор от 26.09.2005г. със същия предмет с друго дружество. И. Иванов е обвинен, че на 22.12.2014 г., в Перник, като кмет на общината без да е възникнало бедствие извършил плащания с три платежни нареждания в полза на търговското дружество, на което Никифорова възложила дейности за суми съответно: 430 010 лв.; 370 020лв. и 458 230лв., и от това са настъпили значителни вредни последици за бюджета на община Перник – 1 258 260 лв. Никифорова е с гаранция от 30 000 лв., а Иванов - 150 000 лв.\n\n\n                    ", "date": "2018.03.01", "title": "Говорителят на главния прокурор: Може да има още обвинени в Перник"}
{"url": "http://www.monitor.bg/a/view/37306-%D0%A4%D0%B8%D1%80%D0%BC%D0%B8%D1%82%D0%B5-%D0%BF%D0%BE%D0%B4%D0%B0%D0%B2%D0%B0%D1%82-%D0%B4%D0%B0%D0%BD%D0%BD%D0%B8-%D0%B7%D0%B0-%D0%BF%D0%BB%D0%B0%D1%82%D0%B5%D0%BD%D0%B8-%D0%B4%D0%BE%D1%85%D0%BE%D0%B4%D0%B8-%D0%BD%D0%B0-%D1%84%D0%B8%D0%B7%D0%B8%D1%87%D0%B5%D1%81%D0%BA%D0%B8-%D0%BB%D0%B8%D1%86%D0%B0-%D0%B4%D0%BE-15-%D0%BC%D0%B0%D1%80%D1%82/", "text": "\n                    До 15 март предприятията и самоосигуряващите се лица, които са изплатили през 2017 г. доходи на физически лица, посочени в чл. 73, ал. 1 от Закона за данъците върху доходите на физическите лица (ЗДДФЛ), са длъжни да представят в НАП справка по образец за тези доходи.\n\nВ справката по чл. 73, ал. 1 от ЗДДФЛ се обявяват изплатените през годината доходи на физически лица от:\n\n-         друга стопанска дейност (извънтрудови правоотношения, упражняване на свободна професия, за авторски и лицензионни възнаграждения и др. посочени в чл. 29 от ЗДДФЛ;\n\n-         наем или друго възмездно предоставяне за ползване на права или имущество;\n\n-         други доходи  като стипендии за обучения, доходи от управление и контрол и др. посочени в чл. 73, ал. 1 от ЗДДФЛ.\n\nДоходите, които следва да се включат в справката, изчерпателно са описани в номенклатурата за вид на дохода към утвърдения от министъра на финансите образец на справката.\n\nОт НАП обръщат внимание, че в тази справка предприятията подават информация към приходната агенция и за всички изплатени  парични награди, както и предметните на стойност над 30 лв., тъй като тези доходи се облагат с данък върху доходите. Тези доходи подлежат на деклариране от получателите им с годишна данъчна декларация за облагане на доходите на физическите лица в срок до 30 април на годината, следващата годината на придобиването им.\n\nИнформацията от справките, които предприятията подават, позволява на приходната администрация да извърши съпоставка на декларираните данни от платците и получателите на доходи. Така, ако някой е получил пари по граждански договор, но не ги е декларирал пред данъчните, рискува да му бъде назначена проверка или ревизия.\n\nСанкциите за непредставяне на данни за изплатени суми на физически лица, както и за посочване на неверни или непълни данни в справката са в размер до 250 лева. Глобата се налага за всяко физическо лице, за което не е подадена информация или подадената информация не е коректна.\n                    ", "date": "2018.03.01", "title": "Фирмите подават данни за платени доходи на физически лица до 15 март"}
{"url": "http://www.monitor.bg/a/view/40782-%D0%9D%D0%B8%D1%81%D0%BA%D0%BE%D1%82%D0%B0%D1%80%D0%B8%D1%84%D0%BD%D0%B0-%D0%B0%D0%B2%D0%B8%D0%BE%D0%BA%D0%BE%D0%BC%D0%BF%D0%B0%D0%BD%D0%B8%D1%8F-%D0%BF%D1%83%D1%81%D0%BA%D0%B0-20-%D0%BD%D0%B0%D0%BC%D0%B0%D0%BB%D0%B5%D0%BD%D0%B8%D0%B5-%D0%BD%D0%B0-%D0%B2%D1%81%D0%B8%D1%87%D0%BA%D0%B8-%D0%BF%D0%BE%D0%BB%D0%B5%D1%82%D0%B8/", "text": "Промоцията е валидна до полунощ\n                    Нискобюджетният превозвач Уиз Еър стартира промоция, предлагаща 20% отстъпка от цената на всички полети, резервирани днес. \n\nНамалението се прилага за цените на самолетните билети, включващи всички данъци и задължителни такси, но без административната такса. Периодът на пътуване, за който важи, е ограничен – всички пътувания трябва да бъдат осъществени до 31 май 2018 г. Цената се отнася само за резервации, направени през сайта на авиокомпанията или през мобилното приложение Уиз Еър.\n\nЦените за еднопосочен билет започват от 19.99 лв. Тези, които искат да се възползват от днешните ценови оферти, но още не са сигурни с кого ще пътуват, могат да ползват срещу такса услугата за резервиране без посочване на спътника.\n                    ", "date": "2018.03.01", "title": "Нискотарифна авиокомпания пуска 20% намаление на всички полети"}
{"url": "http://www.monitor.bg/a/view/75466-7-%D0%BE%D1%82-10-%D1%80%D0%BE%D0%B4%D0%BD%D0%B8-%D0%B1%D0%B8%D0%B7%D0%BD%D0%B5%D1%81%D0%BC%D0%B5%D0%BD%D0%B8-%D0%BE%D1%87%D0%B0%D0%BA%D0%B2%D0%B0%D1%82-%D1%80%D1%8A%D1%81%D1%82-%D0%B2-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0%D1%82%D0%B0/", "text": "Западните им колеги по-малки оптимисти\n                    7 от 10 анкетирани български предприемачи очакват икономиката през 2018 г. да продължи да нараства. Това сочат данни от 21-то ежегодно глобално проучване на консултантската компания PwC, представена днес В него са взели участие както предприемачи така и студенти.\n\n„За пореден път, както и всяка година до момента българските бизнес лидери са по-оптимистично настроени от колегите си в Европа, където ръст в икономиката очакват 57 на сто от анкетираните“, обясни Албена Маркова, съдружник в PwC. По думите й\n\n\n\nот началото на десетилетието, което стимулира оптимизма на предприемачите и за настоящата.\n\n„За следващите 3 години обаче бизнес лидерите са малко по-предпазливи, което се случва за първи първи път. Промените около нас са толкова динамични и непредсказуеми, че те не успяват да предскажат какво ще се случи“, смята тя. Според данните от изследването няколко са факторите за несигурността им. На първо място с 84% е геополитическата несигурност. Бъдещето на еврозоната, което ги притесняваше през миналата година сега отстъпва чак на седмо място със 72%, като процентът в България е най-висок, докато общо в света от нея се опасяват 6 от 10 бизнес лидери. „Най-голям скок има при киберзаплахите, наредили се на второ място, като според 80% от бизнес лидерите те могат да станат най-голям проблем през 2018 г. Не е изненадващо на базата на случилите се през миналата година кибератаки. На трето и четвърто място са\n\n\n\nа именно наличието на ключови умения и промяната на демографските характеристики. Социалните и технологичните заплахи изместват икономическите“, обясни Албена Маркова и добави, че за анкетираните студенти киберзаплахите са най-опасни, защото младите много повече използват достиженията на технологиите в ежедневието си. „На второ място с 52% те поставят липсата на доверие в бизнеса. Ако липсва доверие в бъдещите бизнес лидери то това е проблем, за който трябва да се мисли“, каза Маркова.\n\n \n                    ", "date": "2018.03.01", "title": "7 от 10 родни бизнесмени очакват ръст в икономиката"}
{"url": "http://www.monitor.bg/a/view/7839-%D0%A0%D1%8A%D0%B6%D0%B5%D0%BD-%D1%85%D0%BB%D1%8F%D0%B1-%D1%81-%D0%BC%D0%B0%D0%BB%D1%86-%D0%B8-%D1%85%D0%BB%D1%8F%D0%B1-%D1%81-%D0%BA%D0%B0%D1%80%D1%82%D0%BE%D1%84%D0%B5%D0%BD%D0%BE-%D0%BF%D1%8E%D1%80%D0%B5-%D0%B8-%D0%BB%D1%83%D0%BA-%D0%BE%D1%82-%D1%84%D1%83%D1%80%D0%BD%D0%B0%D1%82%D0%B0-%D0%BD%D0%B0-lidl/", "text": "\n                    Ръжен хляб с малц или хляб с картофено пюре и лук са едни от нестандартните и изкушаващи вкусове от фурната на Lidl. Те са част от общо 28 продукта, предлагани във фурната на веригата, които са по чиста рецепта. Това означава че не съдържат консерванти и хидрогенирани мазнини.\n\nПрясно изпечените хлебни изделия по чиста рецепта са част от постоянните усилия на компанията да осигури на клиентите все повече и разнообразни продукти, които да допринасят за балансирано хранене и здравословен начин на живот. Благодарение на прецизно разработените рецепти, хлябът от „Фурната на Lidl“ е с познатия вкус и аромат, които се доближават до тези на домашно приготвения хляб.\n\nВ продължение на тенденцията за здравословен начин на живот, Лидл България не само предлага на своите клиенти хлебни изделия по чиста рецепта, но и постоянно разнообразява и разширява своя асортимент като осигурява богат избор от малки хлебчета, багети и франзели, приготвени от различни брашна, закваски и подправки.\n\nСред постоянните предложения на веригата са бял хляб със сусамена поръска, хляб със семена - ленено семе, слънчогледово семе, сусамено семе, селски хляб с покълнали и ферментирали ръжени зърна в ръжена закваска, пълнозърнеста пита с лимец и други. Изборът на предложения е богат и гарантира изкушаваща хрупкава коричка и апетитна средичка за всеки вкус.\n\nОсвен богатото разнообразие от прясно изпечен хляб, клиентите на веригата винаги могат да разчитат и на тематични предложения по различни поводи като празнична погача или козунак за Великден.\n                    ", "date": "2018.03.01", "title": "Ръжен хляб с малц и хляб  с картофено пюре и лук от фурната на Lidl"}
{"url": "http://www.monitor.bg/a/view/4279-%D0%91%D0%94%D0%96-%D0%B8%D0%B7%D0%BF%D0%BB%D0%B0%D1%82%D0%B8-%D0%BA%D1%80%D0%B5%D0%B4%D0%B8%D1%82%D0%B0-%D1%81%D0%B8-%D0%BA%D1%8A%D0%BC-%D0%BD%D0%B5%D0%BC%D1%81%D0%BA%D0%B0%D1%82%D0%B0-%D0%B1%D0%B0%D0%BD%D0%BA%D0%B0-kfw/", "text": "С борча железницата взе най-новите си влакове през 2005 г.\n                    „Холдинг БДЖ” ЕАД приключи месец февруари с погасяване на задълженията си към още една финансова институция. След изплащане на 15,9 млн. евро, заемът към KfW IPEX Bank вече е изцяло погасен.\n\nЗаемът е предоставен през 2005 г. за финансиране доставката на 25 броя електрически мотриси по сключен договор със „Сименс” АГ Германия на стойност 123,4 млн. евро.\n\nОт БДЖ припомнят, че в края на 2009 г. държавното дружество се намира в тежко финансово състояние със задължения в размер на 849 млн. лева. В момента общите задължения на дружеството възлизат на 361 млн. лева, като изцяло изплатени са два отделни заема към „Еврофима”, първият облигационен заем и други два заема към KfW.\n                    ", "date": "2018.03.01", "title": "БДЖ изплати кредита си към немската банка KfW"}
{"url": "http://www.monitor.bg/a/view/62566-%D0%90%D0%B3%D0%B5%D0%BD%D1%86%D0%B8%D1%8F-%D0%B7%D0%B0-%D0%B8%D0%BD%D0%B2%D0%B5%D1%81%D1%82%D0%B8%D1%86%D0%B8%D0%B8-%D0%B2-%D1%81%D1%82%D1%80%D0%BE%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D1%89%D0%B5-%D0%BF%D0%BE%D0%B4%D0%BF%D0%BE%D0%BC%D0%B0%D0%B3%D0%B0-%D0%B8%D0%BD%D0%B2%D0%B5%D1%81%D1%82%D0%B8%D1%82%D0%BE%D1%80%D0%B8/", "text": "\n                    Новоучредената неправителствена организация Агенция за инвестиции в строителството ще предоставя нов тип комплексна услуга, която ще улеснява инвеститора по целия път на реализация на даден инвестиционен проект. Това каза председателят на Агенцията за инвестиции в строителството Гена Събева, която представи дейността на организацията.\n\nСпоред Събева много инвеститори се отказват още в началния етап на идеята, защото няма към кого да се обърнат, за да им каже за колко време ще върне инвестицията. Екипът на организацията, който се състои от специалисти във всички области, ще прави разчет за възвращаемостта, като ще предлага различен тип финансиране - чрез банка, фонд или частно. Идеята е инвестициите да се върнат до пет години.\n\nАгенцията се е насочила към работа с големи инвеститори от България и чужбина.Организацията ще предлага най-добрата комбинация от подходи, като ще поеме цялата отговорност в процеса и ще следи всички стъпки на строителството. Идеята е да се постигне най-доброто съотношение цена - време - качество, обясниха от организацията.\n\nНа първия етап от процеса се разглеждат проектите, преценява се доколко са изпълними, прави се бизнес план с разчети за приходи и разходи Ще се ползват различни методики за инвестиране. След одобряването на бизнес - плана, започва строеж, който ще се следи от организацията, която ще стои като мониторингов орган , допълниха от новоучредената агенция.\n                    ", "date": "2018.03.01", "title": "Агенция за инвестиции в строителството ще подпомага инвеститори"}
{"url": "http://www.monitor.bg/a/view/88643-%D0%9D%D0%BE%D0%B2%D0%B8-%D0%BA%D0%B0%D1%81%D0%BE%D0%B2%D0%B8-%D0%B0%D0%BF%D0%B0%D1%80%D0%B0%D1%82%D0%B8-%D0%B7%D0%B0-%D1%82%D1%8A%D1%80%D0%B3%D0%BE%D0%B2%D1%86%D0%B8%D1%82%D0%B5-%D0%B4%D0%BE-2019-%D0%B3/", "text": "\n                    Всички касови апарати в търговските обекти в страната трябва да бъдат подменени заради пробиви в софтуера, който отчита продажбите. За това гласуваха депутатите и окончателно приеха промените в Закона за митниците.\n\nСроковете, в който търговците трябва да приведат дейността си в съответствие с новите изисквания, ще бъдат определени с наредба на министъра на финансите, но още при обсъждане на закона в бюджетната комисия на парламента се реши това да стане до края на годината.\n\nС промените в закона се въвеждат нови изисквания към софтуера за управление на продажбите в търговските обекти и на електронните магазини, като търговците са длъжни да използват такъв софтуер, който е включен в списъка на НАП. Ако не спазят изискването глобата за физическите лица, които не са търговци, е от 1 000 до 3 000 лв., или имуществена санкция, а за юридическите лица и едноличните търговци – от 5 000 до 10 000 лв.\n\nУправляващите смятат, че в момента софтуерът в заведенията за обществено хранене и търговските обекти \"позволява манипулиране и не подаване на информацията за продажбите към касовия апарат, а от там към НАП\". От БСП са на мнение, че приетите текстове на закона нямат нищо общо с духа на приетия на първо четене законопроект за промени в Закона за митниците. Левите депутати изчислиха, че измененията ще струват над 200 млн. лева разходи на малкия и средния бизнес.\n                    ", "date": "2018.03.01", "title": "Нови касови апарати за търговците до 2019 г."}
{"url": "http://www.monitor.bg/a/view/24163-13-%D0%BF%D1%80%D0%BE%D0%B5%D0%BA%D1%82%D0%B0-%D0%BF%D0%BE%D0%BB%D1%83%D1%87%D0%B0%D0%B2%D0%B0%D1%82-%D0%BF%D0%BE%D0%B4%D0%BA%D1%80%D0%B5%D0%BF%D0%B0-%D0%BE%D1%82-%D0%92%D0%B8%D0%B2%D0%B0%D0%BA%D0%BE%D0%BC-%D0%A0%D0%B5%D0%B3%D0%B8%D0%BE%D0%BD%D0%B0%D0%BB%D0%B5%D0%BD-%D0%B3%D1%80%D0%B0%D0%BD%D1%82/", "text": "\n                    13 проекта бяха отличени от журито на програма Виваком Регионален грант, осъществявана в партньорство с Български център за нестопанско право. Допълнително двама от кандидатите бяха изненадани със специални награди от страна на Виваком.\n\nС програмата Виваком подпомага развитието на регионите в България и стимулира участието на местните общности, като предоставя грантово финансиране на граждански организации, читалища, училищни настоятелства и настоятелства на детски градини от цялата страна, за да осъществят проекти на местно ниво. Инициативата се провежда в партньорство с Български център за нестопанско право.\n\nОбщата сума, отпусната за реализацията на проектите в третото издание, е 60 хил. лв., а максималният грант за проект е 5000 лв. Освен финалистите, тази година още два проекта, кандидатствали за подкрепа в програмата, получиха специални награди от Виваком извън първоначално обявения бюджет. Инвестицията на VIVACOM Регионален грант от трите издания е общо 172 хил. лв. В третото издание на програмата кандидатстваха 329 проекта на граждански организации от 27 области в страната като 59 от тях са посветени на общности в села. Над 200 от проектите са на юридически лица с нестопанска цел в обществена полза, 80 на читалища, а 26 от училищни настоятелства и настоятелства на детски градини. Най-много са предложенията от областите София град, Пловдив, Варна, Бургас, Враца, Хасково и Стара Загора.  \n                    ", "date": "2018.03.01", "title": "13 проекта получават подкрепа от Виваком Регионален грант"}
{"url": "http://www.monitor.bg/a/view/72547-%D0%91%D0%BE%D1%80%D0%B8%D1%81%D0%BE%D0%B2-%D0%BF%D1%80%D0%BE%D0%B2%D0%B5%D0%B4%D0%B5-%D0%B2%D1%82%D0%BE%D1%80%D0%B8-%D1%80%D0%B0%D0%B7%D0%B3%D0%BE%D0%B2%D0%BE%D1%80-%D0%B7%D0%B0-%D0%A7%D0%95%D0%97-%D1%81-%D0%91%D0%B0%D0%B1%D0%B8%D1%88-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-%D0%B8%D1%81%D0%BA%D0%B0-%D0%B4%D0%B0-%D1%81%D0%B5-%D0%B2%D0%BA%D0%BB%D1%8E%D1%87%D0%B8-%D0%B2-%D1%81%D0%B4%D0%B5%D0%BB%D0%BA%D0%B0%D1%82%D0%B0/", "text": "БСП стартира подписка за разваляне на сделката\n                    \n\n\n                    ", "date": "2018.03.01", "title": "Борисов проведе втори разговор за ЧЕЗ с Бабиш, държавата иска да се включи в сделката (ОБНОВЕНА)"}
{"url": "http://www.monitor.bg/a/view/63030-%D0%A9%D0%B5%D1%80%D0%BA%D0%B0%D1%82%D0%B0-%D0%B1%D0%B5%D0%B3%D0%BB%D0%B5%D1%86-%D1%81%D0%B5-%D0%BF%D1%80%D0%B0%D0%B2%D0%B8-%D0%BD%D0%B0-%D0%BD%D0%B5%D0%B2%D0%B8%D0%BD%D0%BD%D0%B0-%D0%B4%D0%B5%D0%B2%D0%B8%D1%86%D0%B0/", "text": "\n                    Добре отгледано вече второ поколение дебелоочие и парвенющина демонстрира дъщерята на Българския Мадоф Радосвета Василева. Щерката на банкера беглец от няколко месеца се опитва, както винаги с финансовите възможности на крадливия си баща, да организира пропагандна кампания в негова полза. Докато мустакатият аферист, който се укрива в Сърбия от родното правосъдие, което му потърси отговорност за източването на КТБ , щерката беглец даде видеоинтервю в полуанонимен интернет сайт, което впечатли на първо място с нечувания си слугинаж. Иначе самата Радосвета се опита да артикулира опорните точки на платените с откраднати пари от КТБ глашатаи на баща й.Типично за парвеню без реална връзка с външния свят Щерката беглец се опита да се представи за сериозен учен, който нямал никакво отношение към делата на баща си. Не така смята прокуратурата, която й повдигна обвинение за пране на пари заради покупко-продажбата на 360 кв. м апартамент в курорта Свети Константин и Елена. Той й е продаден от един от солидните кредитополучатели от КТБ и основна брънка в схемите на банкера беглец - „Хелт енд уелнес”. За него тя брои на дружеството през 2013 година 2,194 млн. лв., „дарени“ от баща й. Само две години по-късно – през 2015 година, Василева-младша продава апартамента на друго свързано с баща й дружество, също кредитополучател от КТБ - „Агро ин 2001“, за 190 000 лв. Там по нейно нареждане са поставени златни чешми. Колко невинна девица е Василева разкриват и изтекли преди време в Блиц имейли, в които лъсва, че е колела и бесила сред подчинените във финансовата пирамида на татко й. Така например в едно от писмата, адресирано до изпълнителните директори на трезора, високопоставени служители в него и дори до баща й Цветан Василев, т.нар. научен работник много информирано обсъжда коледните възнаграждения в банката. В друг мейл открито обявява: „Заплатите ги плаща баща ми, той преценява: Всичко е делегирал на мен и на Любо“. В мейл до ръководството на мастития кредитополучател „Хелт енд уелнес“ пък открито заявява: „Решаваме единствено аз и баща ми, а на този господин вече му е казано „не“...“\n\n\n                    ", "date": "2018.03.01", "title": "Щерката беглец се прави на невинна девица"}
{"url": "http://www.monitor.bg/a/view/28412-%D0%91%D0%93-%D0%9C%D0%B0%D0%B4%D0%BE%D1%84-%D1%84%D0%B8%D0%BD%D1%82%D0%B8%D1%80%D0%B0-%D0%A2%D0%B5%D0%BC%D0%B8%D0%B4%D0%B0-%D0%BF%D1%80%D0%B0%D1%89%D0%B0-%D0%BF%D0%B8%D1%81%D0%BC%D0%B0-%D0%BD%D0%B0-%D1%81%D1%8A%D0%B4%D0%B0/", "text": "Прокуратурата: Пробва да политизира процеса за източването на КТБ\n                    \n\n\n                    ", "date": "2018.03.01", "title": "БГ Мадоф финтира Темида, праща писма на съда (ОБЗОР)"}
{"url": "http://www.monitor.bg/a/view/56181-%D0%9F%D0%BE-5-%D0%BB%D0%B5%D0%B2%D0%B0-%D0%BD%D0%B0-%D0%B4%D0%B5%D0%BD-%D0%BF%D0%BB%D0%B0%D1%89%D0%B0%D1%82-%D0%B7%D0%B0-2-%D0%BA%D0%B2%D0%BC-%D1%82%D1%8A%D1%80%D0%B3%D0%BE%D0%B2%D1%86%D0%B8-%D0%BD%D0%B0-%D0%BC%D0%B0%D1%80%D1%82%D0%B5%D0%BD%D0%B8%D1%86%D0%B8-%D0%B2-%D0%9F%D0%BB%D0%BE%D0%B2%D0%B4%D0%B8%D0%B2/", "text": "\n                    По 5 лева на ден с ДДС плащат на община Пловдив търговци на мартеници за площ от 2 кв. метра. 198 заявления с искания за издаване на разрешение за ползване на място общинска собственост за поставяне на преместваем обект с предназначение – продажба на мартенички са постъпили до 19 февруари в местната администрация, от които са издадени 173 разрешителни, съобщиха оттам. Съгласно одобрените схеми за зони за търговия с кампаниен характер одобрените места са: 98 на площад „Централен” и 31 места на площад „Стефан Стамболов”. Други 45 места са разположени пред Централни хали, а на улица „Съборна” има 21 места. На тротоара пред паркинга на хотел „Тримонциум” са 28 места, уточниха от община Пловдив. \n                    ", "date": "2018.03.01", "title": "По 5 лева на ден плащат за 2 кв.м търговци на мартеници в Пловдив"}
{"url": "http://www.monitor.bg/a/view/55307-%D0%9F%D0%BB%D0%BE%D0%B2%D0%B4%D0%B8%D0%B2-%D0%BF%D0%BE%D0%B4%D0%BC%D0%B5%D0%BD%D0%B8-466-%D0%B7%D0%BD%D0%B0%D0%BC%D0%B5%D0%BD%D0%B0-%D0%B7%D0%B0-3-%D0%BC%D0%B0%D1%80%D1%82/", "text": "\n                    Пловдив подмени всички общо 466 знамена за националния празник 3 март. Флаговете са поръчани да бъдат ушити още преди седмици в лицензирана фирма в Първомай. Шест от трибагрениците са големи, с размери 4,5 на 7,5 метра и са окачени на пилони по входно-изходните артерии на града. Останалите знамена са по 120 - с националния ни флаг, с герба на Пловдив и с логото на фондацията „Пловдив 2019”. Другите 100 от знамената в бяло, зелено и червено са поставени пред емблематични общински сгради, като тази на община Пловдив, пред туристическите центрове, в архитектурния резерват „Старинен Пловдив”, пред Колодрума и на много други места из града. На самата дата 3 март тържествата в Пловдив ще започнат в 11 часа в катедралния храм „Св. Богородица” с молебен, който ще бъде отслужен от пловдивския митрополит Николай. Час по-късно пред Паметника на руските освободители на Бунарджика ще бъдат положени венци и цветя, с участието на представителен взвод от пловдивския гарнизон, венценосци и военен духов оркестър. Слово там ще произнесе председателят на ОбС Савина Петкова, а водещ на церемонията ще бъде Христо Христов. От 13 часа пред Паметника на опълченците на Централните гробища в Пловдив ще бъде отслужена панихида за загиналите български опълченци и ще бъдат положени венци и цветя. Честванията по повод националния ни празник в Пловдив ще завърши с тържествена заря-проверка на площад „Централен” пред Гарнизонния военен клуб с участието на военни формирования от гарнизон Пловдив.\n\n\n                    ", "date": "2018.03.01", "title": "Пловдив подмени 466 знамена за 3 март"}
{"url": "http://www.monitor.bg/a/view/73615-%D0%A2%D0%BE%D0%B2%D0%B0%D1%80%D0%B5%D0%BD-%D0%B2%D0%BB%D0%B0%D0%BA-%D1%81%D0%BF%D1%80%D1%8F-%D0%B0%D0%B2%D0%B0%D1%80%D0%B8%D0%B9%D0%BD%D0%BE-%D0%B7%D0%B0%D1%80%D0%B0%D0%B4%D0%B8-%D0%BD%D0%B8%D1%81%D0%BA%D0%B8%D1%82%D0%B5-%D1%82%D0%B5%D0%BC%D0%BF%D0%B5%D1%80%D0%B0%D1%82%D1%83%D1%80%D0%B8/", "text": "\n                    Товарна композиция с въглища е спрял аварийно в района на гара Казичене. Реакцията на машиниста, дежурния ръководител движение и влаковите диспечери е осигурила безопасността на движението на влаковете в района и е предотвратила евентуална възможност за инцидент.\n\nДнес, в 05.57 ч., локомотивният на товарната композиция на БДЖ-ТП, тръгващ от гара Вакарел в 05.50 ч., уведомява дежурния ръководител движение на гара Елин Пелин, че трудно овладява скоростта на влака.\n\nНезабавно са уведомени влаковият и старшият диспечер в София. Влакът е насочен към гара Казичене по път 2,по правата, на закритото за ремонт междугарие Елин Пелин – Казичене. Своевременно са спуснати бариерите на прелез Верила в участъка, след който машинистът успява да спре влака.\n                    ", "date": "2018.03.01", "title": "Товарен влак спря аварийно заради ниските температури"}
{"url": "http://www.monitor.bg/a/view/36977-22-%D1%85%D0%B8%D0%BB-%D0%B4%D0%B5%D1%86%D0%B0-%D0%BE%D0%B1%D1%80%D0%B0%D1%82%D0%BD%D0%BE-%D0%B2-%D0%BA%D0%BB%D0%B0%D1%81/", "text": "\n                    22 хил. деца извън образователната система са влезнали в клас или в детска градина, благодарение на работа на специалните екипи, организирани от държавата.Това стана ясно след заседание на Координационния Механизъм по обхват, което се проведе в МОН. \n\nОколо началото на учебната година, беше обявено, че над 17 хил. деца са привлечени към образователната система. От есента досега обаче в клас са влезнали допълнително около 4000 подрастващи, обясни образователният министър Красимир Вълчев. Той заяви, че 1200 деца са отпаднали повторно от училище.\n\nВицепремиерът Томислав Дончев обяви, че работата на мобилните екипи по места не е кампанийно мероприятие, защото усилията им са продължили и дали резултат и след началото на учебната година.\n\n \n\n\n                    ", "date": "2018.03.01", "title": "21 195 деца обратно в клас "}
{"url": "http://www.monitor.bg/a/view/47017-%D0%92%D0%BC%D0%B5%D1%81%D1%82%D0%BE-50-%D0%BB%D0%B5%D0%B2%D0%B0-%D0%BD%D0%B0%D0%B3%D1%80%D0%B0%D0%B4%D0%B0-%D0%B3%D0%BB%D0%BE%D0%B1%D0%B0-%D0%B3%D1%80%D0%BE%D0%B7%D0%B8-%D0%BB%D0%B5%D1%82%D1%8F%D1%89%D0%B8%D1%8F-%D0%BA%D0%BE%D0%BD%D0%B4%D1%83%D0%BA%D1%82%D0%BE%D1%80/", "text": "Общината праща предписание на собственика на фирмата Димитър Чолаков да не допуска пътниците да бъдат таксувани от въздуха, опасно е\n                    Глоба вместо 50 лева награда грози 19-годишния кондуктор в пловдивския градски транспорт Андрей Праматаров. Той стана хит в социалните мрежи, след като на 27 февруари се покатери върху лостовете вътре в рейса и започна да таксува пътниците над главите им. Младият кондуктор обясни екстравагантното решение с факта, че автобусът е бил толкова препълнен, че не е имало никакъв начин да мине между хората във возилото. Затова е решил да изпълни задълженията си да им провери картите и да ги таксува отгоре им.С това обаче не е съгласен зам.-кметът по транспорта в община Пловдив Златин Велев, според когото изпълнението на младежа е забавно, но е опасно. „Ако автобусът рязко набие спирачки, то кондукторът, който е горе върху лостовете, със сигурност ще пострада. Това ще бъде трудова злополука. А може да пострадат и пътници”, каза Велев за Агенция Монитор. Той обаче уточни, че община Пловдив не е работодател на Андрей Праматаров и може само да отправи предписание към превозваческата фирма. Кондукторът работи към фирма „Автотранс Чолаков” и къса билетчета по линия 20 на градските рейсове. Ако някой трябва да наложи санкция на Праматаров, то това трябва да бъде неговият работодател, бе категоричен зам.-кметът.„Ние държим на качеството на услугата, която се предлага. Задължение на работодателя е да следи служителите си. Лично аз съм изненадан от реакцията на г-н Чолаков, че това е нормално за него да се прави от кондуктор. За мен нормалната реакция е да бъде предупреден и санкциониран този негов служител да не прави оттук нататък така. Не мога да се меся в неговото мнение, но като цяло за общината и за мен не е приемливо това да се прави в един градски автобус над главите на пътуващите ученици. Колкото и да е интересно и забавно” , коментира Златин Велев.Самият кондуктор реагира обидено на информацията, че може да бъде глобен заради уникалното си акробатично изпълнение. „В онзи ден изкарах оборот от над 350 лева, именно защото таксувах всички пътници. Можех да си седна на седалката и да ги карам те да идват при мен, но не го направих”, каза Андрей Праматаров. Оборотът наистина е бил голям, тъй като в други дни къса билетчета за между 250 и 270 лева. За самия него обещаната награда от превозвача от 50 лева не са малко пари. Андрей опровергава появилите се информации, че е студент. Той обясни, че е роден в гръцката столица Атина, където е завършил средно специално образование по електротехника. Майка му е пловдивчанка, а баща му е египтянин. Допреди няколко години е живял в Гърция, но поради лични здравословни причини се е наложило да се прибере в Пловдив. Не успял да си намери работа по специалността от средното образование и казва, че у нас заплатите никак не са високи. За да има препитание, започнал да работи като кондуктор в пловдивския градски транспорт.Превозвачът Димитър Чолаков не бе открит за коментар, за да обясни дали ще изпълни общинското предписание да глоби Андрей, или ще спази обещанието си от 28 февруари, изречено публично в община Пловдив, че ще го награди с 50 лева.\n\n\n                    ", "date": "2018.03.01", "title": "Вместо 50 лева награда, глоба грози летящия кондуктор"}
{"url": "http://www.monitor.bg/a/view/34173-%D0%97%D0%B8%D0%BC%D0%B0%D1%82%D0%B0-%D0%B7%D0%B0%D1%82%D0%B2%D0%BE%D1%80%D0%B8-%D0%B2%D1%81%D1%8F%D0%BA%D0%BE-%D0%B2%D1%82%D0%BE%D1%80%D0%BE-%D1%83%D1%87%D0%B8%D0%BB%D0%B8%D1%89%D0%B5/", "text": "\n                    В 1219 училища от общо 2380 в страната днес не се провеждат учебни занятия заради\n\nнеблагоприятните метеорологични условия и влошена пътна обстановка. Това са повече от половината учебни заведения в страната\nНай-много – 136 и 122 училища, са затворени в областите Бургас и Варна. 111 училища не учат в област Стара Загора. В област Плевен са затворени 86 училища, а в област Кърджали – 84 училища, следват област Велико Търново – 77, и област Русе – 70 училища.\nВ областите Кюстендил няма да се учи в 3 училища, в област Видин – в 5 училища и в област Ямбол - в 6 училища.\n\n \n\n\n\n \n\nОбласт Благоевград, община Якоруда – 5 училища.\n\nОбщина Бургас – 136 училища.\n\nОбласт Варна – 122 училища.\n\nОбласт Велико Търново - 77 училища.\n\nОбласт Видин – 5 училища.\n\nОбласт Враца – 33 училища.\n\nОбласт Добрич – 68 училища.\n\nОбласт Кърджали – 84 училища.\n\nОбласт Кюстендил, община Бобов дол – 3 училища.\n\nОбласт Ловеч – 15 училища.\n\nОбласт Монтана – 7 училища.\n\nОбласт Пазарджик – 2 училища.\n\nОбласт Перник – 27 училища.\n\nОбласт Плевен – 86 училища.\n\nОбласт Пловдив – 35 училища.\n\nОбласт Разград – 59 училища.\n\nОбласт Русе – 70 училища.\n\nОбласт Силистра – 45 училища.\n\nОбласт Сливен – 30 училища.\n\nОбласт Смолян –47 училища.\n\nОбласт София-регион – 18 училища.\n\nОбласт Стара Загора – 111 училища.\n\nОбласт Търговище – 51 училище.\n\nОбласт Хасково – 11 училища.\n\nОбласт Шумен – 66 училища.\n\nОбласт Ямбол – 6 училищата.\n\n \n\n \n                    ", "date": "2018.03.01", "title": "Зимата затвори всяко второ училище "}
{"url": "http://www.monitor.bg/a/view/74895-%D0%91%D0%BE%D1%80%D0%B8%D1%81%D0%BE%D0%B2-%D0%BA%D1%8A%D0%BC-%D0%AE%D0%BD%D0%BA%D0%B5%D1%80-%D0%A2%D1%80%D0%B0%D0%BD%D1%81%D0%BF%D0%BE%D1%80%D1%82%D0%BD%D0%B8%D1%82%D0%B5-%D0%BF%D1%80%D0%BE%D0%B5%D0%BA%D1%82%D0%B8-%D1%89%D0%B5-%D0%B3%D0%B0%D1%80%D0%B0%D0%BD%D1%82%D0%B8%D1%80%D0%B0%D1%82-%D0%BC%D0%B8%D1%80-%D0%BD%D0%B0-%D0%91%D0%B0%D0%BB%D0%BA%D0%B0%D0%BD%D0%B8%D1%82%D0%B5/", "text": "Никоя от страните в региона не покрива всички критерии за ЕС, обяви шефът на Еврокомисията\n                    Евроинтеграцията на Западните Балкани ще гарантира мира в региона и стабилността в ЕС. Тази теза защити премиерът Бойко Борисов по време на среща с шефа на ЕК Жан-Клод Юкер в резиденция „Бояна“, където двамата бяха домакини на работен обяд с лидерите на страните от региона. Премиерът изтъкнал пред Юнкер, че Западните Балкани са неделима част от Европа и включване им в европейското пространство е от стратегическо значение за трайната стабилност на целия ЕС. „Изграждането на стратегически инфраструктурни обекти ще повиши свободния търговски обмен, инвестициите, конкурентоспособността и движението на капитали“, каза той и допълни, че сътрудничеството в областта на образоването и културата ще гарантира помирението и добросъседството в региона.Малко по-късно Юнкер даде да се разбере, че на този етап нито една страна от Западните Балкани не отговаря на всички критерии за членство в ЕС. Въпреки това той обясни, че имат напредък, но и че ще трябва да продължи работата по борбата с организираната престъпност и корупцията, която унищожавала обществото. Според Юнкер всяка една от страните трябва да реши преди това своите двустранни спорове, защото ЕС не иска такава нестабилност вътре в съюза. „Връщам се в Брюксел с убеждението, че мястото на Западните Балкани е в ЕС“, заяви Юнкер, чиято обиколка на региона завърши със срещата в София и поясни, че не трябва да се фокусираме върху конкретните дати, а върху същността на процеса на присъединяване. На срещата на върха в София през май пък щяло да се обсъжда освен разширяването, миграцията и свързаността на региона, но и финансирането за транспортните коридори.Борисов на свой ред заяви, че Юнкер и Федерика Могерини са се уверили „колко отвратителна е свързаността в момента на Балканите“. По тази тема той получил от колегите си вчера материали с някои корекции и с допълнителни искания за свързаността между всички столици на Балканите. По думите му се разчита много на помощта на ЕК и на хибридното финансиране. Именно в тази връзка държавните лидери си поставили амбициозната задача до срещата в София през май да има готови части „лот по лот“ от тези транспортни коридори. „Да имаме лот по лот за жп линии, магистрали, дигитална инфраструктура, готови части или съответно на какъв етап са проектиране, финансиране, за да може в срокове да говорим със своите народи кога дадената отсечка ще стане готова\", каза Борисов. Той даде пример с магистралата от София до Белград, която трябва да е окончателно готова до 2-3 години. Изключително важни били и другите трасета-\"магистралата на мира\" през Косово-Белград, коридори номер 8, 10, 4.На икономическия форум в Гърция (виж карето) пък основната задача била засилване на регионалното икономическо сътрудничество, а целта-по транспортните ни коридори максимално бързо да минават товарите. За в бъдеще идеята била да има и единни тарифи на километър придвижване, които тол системите да отчитат, заяви Борисов. Премиерът каза още, че е изключително важно страните от Западните Балкани да продължат съвместната работа между спец службите, службите за борба с организираната престъпност и прокуратурите си. Той подчерта, че това, което правим под егидата изцяло на ЕС, не е насочено нито срещу Русия, нито срещу Турция.Юнкер пък похвали България за председателството на ЕС и даде пример с постигнато в сряда споразумение между ЕП и Европейския съвет за директивата за командированите работници. Имало напредък и по реформата на Дъблинската система.На срещата в София бяха президентите на Босна и Херцеговина Драган Чович, на Косово Хашим Тачи и на Сърбия Александър Вучич, както и премиерите на Черна гора Душко Маркович, на Албания Еди Рама, на Република Македония Зоран Заев. Борисов успя да проведе двустранни срещи с част от тях. На колегата си от Черна гора той призна, че страната му е добър пример за региона, на Тачи препоръча в Косово да не се обезкуражават, а с албанския премиер обсъди важността на коридор 8, като двамата се обединиха около необходимостта от логистична и дигитална свързаност на Балканите. Спорът с името на Македония да се реши до юни. Тези очаквания имал македонския премиер Зоран Заев след срещата в София.Той обясни, че този проблем продължава вече 25 години и сега шансовете да се реши са най-големи. Целта е това да стане преди срещата на върха на ЕС през юни, когато в Скопие трябва да получат дата за започване на преговори. „Това не означава, че не може да го решим и през март-колкото по-рано, толкова по-добре\", подчерта Заев относно необходимото изглаждане на позициите с Гърция.По думите му България изиграва сериозна лидерска роля в европейската интеграция на Западните Балкани. Заев обяви, че страната му е готова със своите проекти, които искат да бъдат финансирани и че в Скопие са поставили като приоритет коридор номер 8, като използват европари за отсечката от Крива Паланка до българската граница. Освен това вървели разговори и с ЕБВР за следващия транш за свързването на София и Скопие с жп линия до Черно море. Работело се и за отсечката от Кичево до Лин, Албания, което на практиката щяло да свърже Адриатическо море с Черно море. Готова била и документация за газовите връзки през Петрич, Струмица и Гевгелия. През април пък се очаквало намаление на роуминга между България и Македония. Премиерът Бойко Борисов е сред участниците в официалната церемония по откриването на Третия икономически форум \"Делфи\" в Гърция, което трябва да се състои в четвъртък вечерта. По програма премиерът е втори лектор като представител на страната-председател на Съвета на ЕС след президента на Гърция Прокопиос Павлопулос и преди еврокомисаря по миграцията Димитрис Аврамопулос.Икономическата среща е известна като \"малкия Давос\" заради изключителното й значение за перспективите в развитието на региона. В рамките на 4 дни политици, банкери, журналисти, представители на бизнеса, европейските институции, САЩ, Русия, Китай ще обсъждат в различен формат европейските граници, икономиката на ЕС, бъдещето на Европа, структурни реформи и визия за ЕС, новата дигитална революция, влиянието и отношенията с Москва, Вашингтон и Пекин. Страничната им програма включва обиколка на древните пътища на Делфи, която всеки ден е с различно ниво на трудност.\n\n\n                    ", "date": "2018.03.01", "title": "Борисов: Интеграцията на Балканите гарантира мир и стабилност в Европа (ОБНОВЕНА)"}
{"url": "http://www.monitor.bg/a/view/65525-%D0%91%D0%B5%D0%B7%D1%80%D0%B0%D0%B1%D0%BE%D1%82%D0%B8%D1%86%D0%B0%D1%82%D0%B0-%D1%83-%D0%BD%D0%B0%D1%81-%D0%BD%D0%B0%D0%B9%D0%BD%D0%B8%D1%81%D0%BA%D0%B0-%D0%BE%D1%82-2009-%D0%B3-%D0%BD%D0%B0%D1%81%D0%B0%D0%BC/", "text": "\n                    Безработицата у нас достигна най-ниските си нива от 2009 година насам, показват данни на Евростат. През януари тази година 5,9% от българите са били без препитание, което е с 0,1 на сто по-малко спрямо първия месец на 2017 г. Данните показват, че безработицата у нас е по-средното за ЕС. В края на януари 7,3% от европейците са били „клиенти“ на бюрата по труда, което е рекордно намаление за последните 9 г. Най-малко незаети в началото на годината е имало в Чехия, където безработицата е била 2,4%. На следващо място са Малта и Германия, където без работа е било 3,5 на сто на населението. На другия полюс са Гърция, в която всеки пети е бил безработен и Испания, където 16,3% от жителите са били търсели препитание в началото на годината. Статистиката отчита спад и на младежката безработица. През януари над 3,6 млн. младежи или 16,1 на сто от европейците до 25-годишна възраст са търсили реализация на трудовия пазар. Почти половината от младежите в Гърция са били безработни, докато в Чехия под 6 на сто от хората до 25 г. са търсили препитание. В нас всеки десети младеж е бил „клиент“ на бюрото по труда.\n\n\n                    ", "date": "2018.03.01", "title": "Безработицата у нас най-ниска от 2009 година насам  "}
{"url": "http://www.monitor.bg/a/view/12035-%D0%9D%D0%90%D0%9F-%D0%BF%D1%80%D0%BE%D0%B2%D0%B5%D1%80%D1%8F%D0%B2%D0%B0-%D0%B7%D0%B0-%D0%B4%D1%8A%D0%BB%D0%B3%D0%BE%D0%B2%D0%B5-%D0%BA%D1%83%D0%BF%D1%83%D0%B2%D0%B0%D1%87%D0%B0-%D0%BD%D0%B0-%D0%B0%D0%BA%D1%82%D0%B8%D0%B2%D0%B8%D1%82%D0%B5-%D0%BD%D0%B0-%D0%A7%D0%95%D0%97/", "text": "\n                    НАП проверява „Инерком България“ за задължения. Това заяви изпълнителният директор на приходната агенция Галя Димитрова на съвместното заседание на парламентарните комисии за енергетиката и за контрол на специализираните служби, на което се провежда изслушване във връзка със сделката за закупуването на българските активи на ЧЕЗ. „Проверяваме „Интерком България“ в рамките на правомощията си на базата на информацията за приходи, разходи, начислени и платени разходи“, уточни Димитрова.\nСобственикът на фирмата купувач Гинка Върбакова от своя страна влезе на няколко пъти в пререкания с депутати от БСП и предизвика смут. „От лидера на една политическа партия бе зададен въпросът как Гинка на 43 години от Пазарджик може да си купи ЧЕЗ. Мога ли да си върна въпроса-а как може млада дама от село Крушовица на 28 години да си купи „Техноимпекс“. Не можем да си позволим да водим дискусия на подобно ниво\", заяви Върбакова. „Вземете се в ръце, иначе ще стане страхотен скандал“, скочи след тези думи Румен Гечев от БСП с упрек към шефа на енергийната комисия от ГЕРБ Делян Добрев. Той от своя страна се обърна към Върбакова със забележка, заради визирането от нейна страна на соцлидера Корнелия Нинова „Моля Ви да не влизате в разправии с народни представители“, призова я бившият енергиен министър. Тя обаче бе категорична, че покрай сделката с ЧЕЗ различни институции и партии видели единствено възможност за повишаване на политически рейтинги и раздухване на страхове. „Няма да допуснем да ни превръщат в марионетка, да пускат слухове, че сме подставени лица. Който твърди подобни неща, ще трябва да ги доказва в съда“, предупреди Върбакова, която . Тя предизвика коментари, че трябвало да се съобразява, че се намира в българския парламент. Бизнесдамата взриви мира и когато се опита тя да даде думата на изпълнителната директорка на фирмата си. В този момент соцдепутатът Славчо Велков протестира, че тя няма право да дава думата. „Ако искате да ставате депутат, кандидатирайте се следващия път“, скастри я народният избраник, а Добрев се намеси като потвърди, че думата дава само той като водещ заседанието.\nПререканията между управляващите и опозицията пък накараха по-късно Нинова да напусне заседанието. Преди това шефът на ПГ на ГЕРБ Цветан Цветанов нажежи обстановката, като обяви, че БСП се опитва да предизвика политически хаос и разиграва цирк и припомни на социалистите какви каши са забъркали в енергетиката самите те. „Никой не си даде отговор на въпроса, защо 2004 година-2005 година, когато е извършена приватизацията на ЕРП-тата БСП не са взели никакво отношение. Това е умишлено бездействие или умисъл срещу държавния интерес“, хвърли ръкавицата Цветанов, който предположи, че червените бранят нечии интереси. \"Чий интерес защитаваме? Ще ви осъдим! Ще ви съдим в Страсбург! Искаме поименно кои са гадовете, които искат да свалят правителството? Иначе няма да останем повече в тази зала. Няма да търпим\", скочи в отговор на думите му Нинова, преди да излезе от залата.\n\n\n                    ", "date": "2018.03.01", "title": "НАП проверява за дългове купувача на активите на ЧЕЗ"}
{"url": "http://www.monitor.bg/a/view/33312-%D0%A7%D0%B0%D0%BA%D0%B0%D0%BC%D0%B5-%D0%9F%D1%83%D1%82%D0%B8%D0%BD-%D1%83-%D0%BD%D0%B0%D1%81-%D0%B4%D0%BE-%D0%BA%D1%80%D0%B0%D1%8F-%D0%BD%D0%B0-%D0%B3%D0%BE%D0%B4%D0%B8%D0%BD%D0%B0%D1%82%D0%B0/", "text": "\n                    Държавният глава Румен Радев обяви, че очаква посещение у нас от страна на руския си колега Владимир Путин до края на годината.\n\nВ интервю на президента пред руската агенция ТАСС Радев напомни, че за отбелязването на 140-годишнината от Освобождението при честванията на връх Шипка се очаква да присъства руския патриарх Кирил. Държавният глава изрази удовлетвореност, че все повече млади хора участват в отбелязването на годишнината от Освобождението и така „поемат щафетата на нашата историческа памет“.\n\nРадев напомни пред ТАСС също така, че България е дала на славянските народи писменост. По думите му най-силните връзки между българския и руския народ били духовните и затова \"те ще преживеят всяка политическа зима\". Във връзка с отношенията между България и Русия, той отбеляза, че трябвало да се развиват и да вървят напред. Според Радев връзките между двата народа са живи на културно, религиозно и чисто човешко ниво. Но в политически и икономически план тези отношения били подкопани по време на т.нар. преход.\n\nВ интервюто си държавният глава подчерта още, че опитите за политическа изолация на Русия не носят изгоди за нито една от страните.\n                    ", "date": "2018.03.01", "title": "Чакаме Путин у нас до края на годината"}
{"url": "http://www.monitor.bg/a/view/62098-%D0%9A%D1%80%D0%B8%D0%BC%D0%B8%D0%BD%D0%B0%D0%BB%D0%B8%D0%B7%D0%B8%D1%80%D0%B0%D1%82-%D1%81%D1%8A%D0%B2%D0%BC%D0%B5%D1%81%D1%82%D0%BD%D0%BE%D1%82%D0%BE-%D1%81%D1%8A%D0%B6%D0%B8%D1%82%D0%B5%D0%BB%D1%81%D1%82%D0%B2%D0%BE-%D0%BD%D0%B0-%D0%BC%D0%B0%D0%BB%D0%BE%D0%BB%D0%B5%D1%82%D0%BD%D0%B8-%D0%9E%D0%91%D0%97%D0%9E%D0%A0/", "text": "Наказателната отговорност ще е за родителите\n                    Съжителството на семейни начала между малолетни деца да подлежи на наказателна отговорност от страна на родителите. Тази идея представиха вицепремиерът Томислав Дончев и образователният министър Красимир Вълчев след заседание на Координационното звено в Министерството на образованието и науката (МОН).Дончев обясни, че има консенсус между различните ведомства за по-ясни разпоредби в Наказателния кодекс, насочени към превенция към т.нар. ранни бракове-съжителство на семейни начала между малолетни. Той добави, че е неефективно да се търси наказателна отговорност от страна на самите деца, затова трябва да се търси правен способ тя да бъде наложена на родителите им.Именно ранното съжителство на семейни начала и ранните раждания са една от причините за преждевременното отпадане на учениците от училище. Вълчев обясни, че стои въпросът и за налагане на наказателна отговорност за родителите, чиито деца не посещават училище. 21 195 деца са включени в образователната система от началото на учебната година. Това е резултат от работата на специалните екипи, организирани от държавата, чиято задача е да включат необхванатите в училище или детска градина. Около началото на учебната година в системата бяха включени над 17 хил. деца, а от есента до края на март – допълнително още близо 4700 деца. 1221 от подрастващите обаче повторно са отпаднали от системата. Те са основно от областите Пловдив, Бургас, Сливен, София и Стара Загора, обясни Вълчев. Приблизително една трета от тях – 35%, са напуснали класните стаи, защото са заминали в чужбина, разказа образователният министър. 18% от децата пък са отпаднали, защото родителите им неглижирали и не уважавали образованието, а други 10% - заради ранни бракове и здравословни проблеми. През настоящата учебна година от училище са отпаднали 4556 ученици. Предстои публикуването за обществено обсъждане на проект на Постановление на Министерския съвет, с което дейността на екипите ще стане постоянна и ще се регламентират ангажиментите на всички институции. Изготвен е и проект на Национална програма „Заедно за всяко дете“ за съвместната работа по обхват и задържане в образователната система. Тя е на стойност 450 000 лв. и ще съдържа два модула, посочи министърът на образованието и науката Красимир Вълчев. По първия с общо 300 000 лв. ще бъдат напълно или частично финансирани командировъчните разходи на членовете на екипите за транспорт, дневни пари и комуникационните разходи. Бенефициенти могат да са детските градини и училищата чрез регионалните управления на образованието. По втория модул ще се предоставят средства за работа в образователни институции в областите, в които има най-голям брой отпаднали ученици. За целта са предвидени 150 000 лв., добави Вълчев.\n\n\n                    ", "date": "2018.03.01", "title": "Криминализират съвместното съжителство на малолетни (ОБЗОР)"}
{"url": "http://www.monitor.bg/a/view/45116-%D0%A0%D0%B5%D1%84%D0%B5%D1%80%D0%B5%D0%BD%D0%B4%D1%83%D0%BC%D1%8A%D1%82-%D0%B7%D0%B0-%D0%98%D1%81%D1%82%D0%B0%D0%BD%D0%B1%D1%83%D0%BB%D1%81%D0%BA%D0%B0%D1%82%D0%B0-%D0%BA%D0%BE%D0%BD%D0%B2%D0%B5%D0%BD%D1%86%D0%B8%D1%8F-%D1%81%D0%B5-%D0%BF%D1%80%D0%B5%D0%BF%D1%8A%D0%BD%D0%B0-%D0%B2-%D0%9D%D0%A1/", "text": "\n                    Парламентарната комисия по взаимодействие с неправителствени организации и жалбите на гражданите отхвърли предложението на БСП за произвеждане на национален референдум с въпрос: \"Против ли сте Народното събрание да ратифицира Истанбулската конвенция.\n\nОт ГЕРБ припомниха, че те няма да бързат с ратификацията на конвенцията, свързвана с т.нар. трети пол преди КС да се е произнесъл дали не противоречи на българската конституция.\n\nКакто писа „Монитор“, заради появилото се напрежение в обществото, управляващите решиха да отложат ратификацията в парламента и да бъде организиран дебат по темата.\n                    ", "date": "2018.03.01", "title": "Референдумът за Истанбулската конвенция се препъна в НС"}
{"url": "http://www.monitor.bg/a/view/53314-%D0%94%D1%8A%D1%80%D0%B6%D0%B0%D0%B2%D0%B0%D1%82%D0%B0-%D0%B8%D1%81%D0%BA%D0%B0-%D0%B4%D0%B0-%D0%B2%D0%BB%D0%B5%D0%B7%D0%B5-%D0%B2-%D1%81%D0%B4%D0%B5%D0%BB%D0%BA%D0%B0%D1%82%D0%B0-%D0%B7%D0%B0-%D0%A7%D0%95%D0%97/", "text": "На закрито заседание парламентарни комисии нищиха кой финансира покупката\n                    \n\n\n                    ", "date": "2018.03.01", "title": "Държавата иска да влезе в сделката за ЧЕЗ (ОБЗОР)"}
{"url": "http://www.monitor.bg/a/view/53967-%D0%A1%D1%82%D1%83%D0%B4%D1%8A%D1%82-%D1%83%D0%B4%D0%B0%D1%80%D0%B8-53%D0%B3%D0%BE%D0%B4%D0%B8%D1%88%D0%B5%D0%BD-%D1%80%D0%B5%D0%BA%D0%BE%D1%80%D0%B4-%D0%B6%D1%8A%D0%BB%D1%82-%D0%BA%D0%BE%D0%B4-%D0%B2-23-%D0%BE%D0%B1%D0%BB%D0%B0%D1%81%D1%82%D0%B8-%D1%83%D1%82%D1%80%D0%B5/", "text": "\n                    Първомартенският студ счупи 53-годишен рекорд в София. Днес столичани се събудиха при минус 16,6 градуса, което е с градус по-малко от рекордно ниската температура, измерена в столицата през 1965 г. Това показват данни на Националния институт по метеорология и хидрология (НИМХ) към БАН. Студът в първия ден на март удари още два рекорда. В силистренските градове Алфатар и Главиница са били измерени минус 16,4 и минус 19 градуса. За последно живакът там е падал до такива стойности през 1986 г.\n\nНай-ниската температура в първия ден на март обаче беше измерена в Севлиево, където термометрите показваха 24 градуса под нулата. В Стара Загора пък бяха отчетени минус 22 градуса, в Кнежа с градус повече, а в Кюстендил, Казанлък и Чирпан – 19 под нулата.\n\nЗаради неблагоприятните метеорологични условия и влошена пътна обстановка в 1219 училища от общо 2380 в страната вчера не се провеждаха учебни занятия.\n\nСнежната блокада в Бургаско, която скова за две денонощия областта, падна и всички пътища в региона бяха отворени за движение. Десетки пътници обаче прекараха близо 3 часа блокирани в студените вагони на влака от София за Бургас в една от най-мразовитите сутрини. Композицията спряла в полето край Айтос към 5 ч. От БДЖ обясниха, че заради липса на захранване в контактната мрежа влакът и отоплението във вагоните спрели. От гарата в Бургас изпратили дизелов локомотив, който да извози пътниците до крайната им точка.\n\nИ утре в 23 области в страната е обявен жълт код за ниски температури, предупредиха от НИМХ. Само в Благоевград, Смолян, Кърджали, Ямбол и Бургас не се очаква мразовит петък. Сутрешните температури ще са между 0 и минус 9 градуса, а в следобедните часове градусите ще се движат между минус 3 и 9 над нулата.\n\nНа празничния 3 март студът ще продължи да властва в цяла Северна България, където живакът ще остане под нулата. В останалата част от страната дневните температури ще са положителни.\n\nЧувствително затопляне предстои от вторник, когато и в сутрешните часове температурите ще са над нулата.\n                    ", "date": "2018.03.01", "title": "Студът удари 53-годишен рекорд, жълт код в 23 области утре"}
