{"url": "http://www.monitor.bg/a/view/13189-9-%D0%BE%D1%82-10-%D0%B6%D0%B8%D0%BB%D0%B8%D1%89%D0%B0-%D1%83-%D0%BD%D0%B0%D1%81-%D0%B1%D0%B5%D0%B7-%D0%B7%D0%B0%D1%81%D1%82%D1%80%D0%B0%D1%85%D0%BE%D0%B2%D0%BA%D0%B0-%D0%B7%D0%B0-%D0%B1%D0%B5%D0%B4%D1%81%D1%82%D0%B2%D0%B8%D0%B5/", "text": "Полицата струва между 25 до 250 лв., защита срещу природни катаклизми се доплаща\n                    Около една десета от българите са сключили имуществените полици, въпреки че почти всички живеят в собствено жилище. В това число са включени и застрахованите по изискване на банка кредитор ипотекирани жилища, коментираха от застрахователните дружества пред „Монитор“.В зависимост от избраните рискове на покритие и сумата, на която се застрахова даден имот, цената може да варира от 20-30 до 250 лева. У нас все още имуществената застраховка се сключва основно по задължение, например, когато имаме ипотечен кредит и банката изисква имуществена полица. Всяка застраховка има базови рискове – „Пожар“ и природни бедствия, земетресението и други рискове се добавят към основното покритие. „Движимото имущество се застрахова отделно от недвижимото. Предмет на специална полица са ценни картини, предмети, бижута, машини и работно оборудване“, уточниха от Асоциацията на българските застрахователи (АБЗ). Щетите от природните стихии през последните години за кратко увеличават интереса към застраховките на дома, показват разчетите.В България няма задължително застраховане на дома. При бедствие държавата изплаща с приоритет на обществените сгради и инфраструктура, а за частните имоти се заделят доста по-малки суми. Застрахователната сума е максималният размер на обезщетение, който можете да получите. Завишаването при оценката на имота води до излишно плащане на по-скъпи премии, тъй като при инцидент няма как да се надцени стойността на повреденото. Занижаването означава по-малки обезщетения. Компаниите имат разделения на имотите по райони, като всеки от тях е с минимална цена, приблизително на стойността, нужда за възстановяването му.В условията за застраховането премиите могат да се разсрочат на две или повече плащания през годината, но за получаване на обезщетение обичайно застрахователите искат да платите цялата премия. Задължително проверявайте може ли да ползвате пълно обезщетение и при какви условия повече от веднъж в рамките на срока.Междувременно стана ясно, че близо 500 000 лв. дава правителството за справяне с , които минаха през Враца в последните седмици. Премиерът Бойко Борисов покани кмета Калин Каменов на заседанието на Министерския съвет в понеделник, където градоначалникът лично го запозна с текущата ситуация в града и най-големите поражения от стихията. Средствата ще бъдат използвани за възстановяване на обществени сгради училища и детски градини. Ще бъдат ремонтирани и двете футболни игрища, които бяха унищожени от вятъра. Всички инфраструктурни съоръжения, които са засегнати от стихията, ще бъдат поправени с помощта на държавата.Кметът Калин Каменов благодари на правителството за бързата реакция в този труден момент и увери, че средствата ще бъдат изразходвани максимално отговорно.Премиерът съобщи новината и по време на връчването на наградите \"Достойните българи\". При награждаването на трима млади програмисти от града министър-председателят уточни, че парите ще се отпуснат в четвъртък и с тях ще се ремонтират претърпелите щети училища, детски градини, електрически стълбовете и т.н.\"Искам да благодаря, че сте в България и че сте останали във Враца. Искам да благодаря и на кмета, че е създал тези условия\", каза още Борисов при награждаването на младежите.През изминалите почивни дни вятър отнесе покриви на къщи, събори дървета, изпочупи стъкла и повреди електрически стълбове. Сериозни поражения на къщи има във врачанския квартал Кулата.През уикенда столичните аварийни екипи са се отзовали на над 80 сигнала за паднали клони и дървета на пътни знаци. Дейностите по отстраняване на клоните и поправянето на знаците са за сметка на общината. Отново се активира свлачището нa пътя Cмoлян – Maдaн. След проливните дъждове в неделя на пътното платно са се свлекли кaмъни и дъpвeтa. Предстои eĸcпepти oĸoнчaтeлнo дa peшaт ĸaĸ да бъде укрепено гoлямoтo свлачище, ĸoeтo прекъсна достъпа до 11 нaceлeни мecтa.„Свлачището е активно. Снощи е паднало и от старото свлачище отгоре”, каза кметът на с. Търън Явор Говедаров. По думите на кмета на с. Тикале Юри Кацаров притесненията у хората са, че все още няма обходен път.„Това продължава да пада, а всяка сутрин хората минават. Не можем да ги спрем, защото тук е по-близо, през Рудозем разстоянието е дълго – около 50 км”, обясни той. Почти всички преминават пеш през свлачището. Направена е дори организация за детската кухня. От общината са организирали транспорт за хората в откъснатите селища. Всички надежди са свързани с новото обходно трасе, което при добро време ще бъде готово до няколко дни. Дотогава обходният път си остава през Рудозем.„По новия обходен маршрут се работи сериозно. Днес при добро стечение на обстоятелствата ще бъде пробит и се надяваме до 2 дни да започнат настилка”, посочи кметът на с. Подвис Радослав Чаушев. Кметът на видинската община Брегово Милчо Лалов издаде заповед за удължаване на срока на бедственото положение в града. Бедственото положение в Брегово се удължава с още една седмица - до 24 март. Причината - високото ниво на река Тимок и продължаващата опасност от нови наводнения. По думите на Лалов проблем за населението на общината остават и високите подпочвени води.\n\"Бедственото положение продължава, прииждат води, но не се задържат. Но подпочвените са голям проблем и сега ще продължим вътре в населеното място и с техника на ВиК, там едни канали да разширим. Изпомпването продължава по дигите. Там е пожарната, служителите са там, държим нещата под контрол\", заяви пред БНР кметът.Междувременно от 16 часа в неделя е отменено бедственото положение в друга видинска община – Иново. Със заповед на кмета на Видин бедственото положение в Иново е отменено поради отпадане на обстоятелствата, послужили като основание за обявяването на положението. Кметското нареждане е достигнало до всички длъжностни лица и членове на щаба за изпълнение на общинския план за защита при бедствия на територията на общината.\n\n\n                    ", "date": "2018.03.19", "title": "9 от 10 жилища у нас без застраховка за бедствие"}
{"url": "http://www.monitor.bg/a/view/67535-%D0%9C%D0%B8%D0%BD%D0%B8%D1%81%D1%82%D1%8A%D1%80%D1%8A%D1%82-%D0%BD%D0%B0-%D0%BE%D1%82%D0%B1%D1%80%D0%B0%D0%BD%D0%B0%D1%82%D0%B0-%D0%92-%D0%B4%D0%BE%D0%B1%D1%80%D0%B0-%D1%84%D0%BE%D1%80%D0%BC%D0%B0-%D0%B5-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%B3%D0%BE-%D1%81%D0%BB%D0%B5%D0%B4%D0%B2%D0%B0%D1%82-%D0%B2%D1%81%D0%B8%D1%87%D0%BA%D0%B8-%D0%BE%D1%84%D0%B8%D1%86%D0%B5%D1%80%D0%B8/", "text": "До края на 2018 година назначават още 1300 в армията, отделят 30 милиона за заплатите им\n                    Едва седмица, след като президентът Румен Радев най-неочаквано направи „коремно възлизане” при посещението си в 68-ма бригада „Специални сили” в Пловдив, това му физическо упражнение бе коментирано на същото място от военния министър Красимир Каракачанов и от председателя на НС Цвета Караянчева. Според министъра на отбраната въпреки коментарите на някои, че е направил „възлизането” с лека засилка, така изпълнявали това физическо упражнение и повечето офицери.\n\n„В добра форма е президентът и трябва да го следват всички офицери. Това показва добра физическа форма. Аз съм виждал много от тях, които го правят със засилка. Тук в специалните сили съм виждал много по-добри умения, но те както се казва, са по-специални”, каза Красимир Каракачанов. Председателят на парламента Цвета Караянчева, която прие строя на бригадата, няма нищо лошо да се спортува. „И самата аз спортувам. Когато политиците са здрави, могат да си изпълняват добре задълженията. Ние, като парламентаристи гледаме да работим максимално активно за гражданите”, заяви тя.\n\n1300 щата в БА са свободни и трябва да бъдат запълнени до края на тази година, каза Каракачанов. За заплатите на хората, които ще бъдат назначени, са отделени 30 милиона лева. „Специалните сили са най-добрите. Казвам го неслучайно, за да стимулирам и другите бригади да се стремят да ги настигат, да се ползват със същото уважение и да имат същия авторитет като тях в гарнизоните, в които живеят”, бе категоричен той. Военният министър коментира и проекта за полигон за спец.силите в Црънча, като уточни, че предходният за 5 милиона лева трябва да се преправи. „Вътре бяха направени проекти за сладкарски цехове. Ние правим полигон за специалните сили, а не търговия за сладкиши, торти и пасти. Когато проектът им е готов, парите – 3 милиона лева, са им на разположение. Те са целево гласувани”, заяви той.\n\nПо думите му за закупуването на нов многоцелеви изтребител за военната ни авиация ще бъдат събирани оферти от всички. „Моята идея  да поканим всички, които могат да ни предоставят и нови, и стари изтребители, и да си направим сметката. Ще поканим не само трите фирми, които са участвали досега – F-16, Грипен и Юрофайтер”, каза военният министър. Той уточни, че има и писмо, изпратено от „Боинг” след проведени разговори. „Има и други предложения. Както знаете, хърватите закупиха почти цяла ескадрила от Израел. При моето посещение там видях добри възможности. Ще поискаме и от тях оферта. Но искам хората да са спокойни, че за разлика от други скъпи покупки в армията и стоящи в хангарите или по земята, тези пари няма да отидат на вятъра”, каза Красимир Каракачанов. Друг приоритет, но във военноморските ни сили, е да се реализира проектът за модернизация на фрегатата ни.\n\nПоводът за посещението в 68-ма бригада на военния министър и на председателя на НС бе 75-тата годишнина от сформирането на парашутната дружина и сформирането на Българските сили за специални операции. По време на церемонията Негово високопреосвещенство Пловдивския митрополит Николай отслужи заупокойна молитва в памет на загиналите военни парашутисти, които бяха почетени и с едноминутно мълчание от присъстващите. Пред паметника, издигнат в тяхна чест, бяха поднесени венци и цветя.\n\nПо-късно официално бе открит Тактически оперативен център и крило за настаняване. По случай 75-та годишнина на Българските сили за специални операции бяха наградени ветерани, военнослужещи и цивилни служители за проявения от тях професионализъм и дълг.\n                    ", "date": "2018.03.19", "title": "Министърът на отбраната: В добра форма е президентът, трябва да го следват всички офицери"}
{"url": "http://www.monitor.bg/a/view/36534-1200-%D0%BB%D0%B5%D0%B2%D0%B0-%D1%81%D1%80%D0%B5%D0%B4%D0%BD%D0%B0%D1%82%D0%B0-%D1%83%D1%87%D0%B8%D1%82%D0%B5%D0%BB%D1%81%D0%BA%D0%B0-%D0%B7%D0%B0%D0%BF%D0%BB%D0%B0%D1%82%D0%B0-%D1%81%D0%BA%D0%B0%D1%87%D0%B0-%D0%BE%D1%89%D0%B5/", "text": "След 15 години в системата ще има недостиг на преподаватели, искат да привлекат към професията образовани млади хора\n                    До над 1200 лева ще достигне основната заплата за новоназначените учители без стаж в края на 4-годишния мандат на кабинета „Борисов”. През миналия май възнаграждението на младшите преподаватели е било 660 лева. Нарастването ще е двойно и ще продължи да расте, като може да достигне и 1300 лева. Това заяви в Пловдив министърът на образованието Красимир Вълчев. Той уточни, че увеличението на учителските заплати е един от начините за привличане към образователната система на млади преподаватели.„Няма по-важен фактор от възнагражденията на учителите. Поели сме ангажимента към двойно увеличаване на възнагражденията и това трябва да увеличи склонността на повече млади хора за включване в педагогическата професия”, каза просветният министър. По думите му след около 10-15 г. в образователната система се очаква да има недостиг на учители. „Това е тема, към която сме заострили вниманието и сме предприели действия. Важно е не само да обезпечим системата с педагогически специалисти, но и във всички населени места, дори най-малките, да има достатъчно учители”, каза той. Затова и моделът на разпределение на средствата е бил променен, като се стъпва на политиката, че водещият разход е именно за учителите. И финансирането на системата трябва да бъде настроено за това предизвикателство, уточни министър Вълчев.Той бе в Пловдив, за да участва в национална конференция „Ресурсният учител - значим фактор за приобщаващото образование“, която се проведе в Пловдивския университет „Паисий Хилендарски“. В конференцията взеха участие ректорът на университета проф. Запрян Козлуджов, председателят на бюджетната комисия в парламента Менда Стоянова, шефката на РУО-Пловдив Иванка Киркова, на „Социално подпомагане” под тепетата Надя Танева и др.„Близо 2 % от децата са със специални образователни потребности (СОП) и те имат нужда от ресурсни учители. Ние ревизираме концепцията за приобщаващо образование, която е заложена в Закона за предучилищното и училищното възпитание. По отношение на децата със СОП това включва възможност да се предостави подкрепа за тези деца във всяка една образователна институция. Тоест, те да се обучават интегрирано заедно с другите деца”, обясни просветният министър. Той бе категоричен, че в сърцевината на тази концепция е всяко едно дете да има възможност да се обучава интегрирано, заедно с другите деца, като получава специфична подкрепа.\n\n\n                    ", "date": "2018.03.19", "title": "1200 лева заплата за учителите"}
{"url": "http://www.monitor.bg/a/view/35158-%D0%92%D0%B0%D1%80%D0%BD%D0%B0-%D1%87%D0%B0%D0%BA%D0%B0-%D1%87%D1%83%D0%B4%D0%BE%D1%82%D0%B2%D0%BE%D1%80%D0%BD%D0%B0%D1%82%D0%B0-%D0%B8%D0%BA%D0%BE%D0%BD%D0%B0-%D0%BD%D0%B0-%D0%91%D0%BE%D0%B3%D0%BE%D0%B3%D0%BE%D0%B4%D0%B8%D1%86%D0%B0-%D0%A1%D0%BA%D0%BE%D1%80%D0%BE%D0%BF%D0%BE%D1%81%D0%BB%D1%83%D1%88%D0%BD%D0%B8%D1%86%D0%B0/", "text": "\n                    Варна очаква пристигането от украинския град Ананиев, Одеска област на иконата Пресвета Богородица „Скоропослушница“. Очаква се тя да пристигне на 24 март, събота в 16,30 часа в катедралния храм „Успение Богородично“ във Варна с благословението на Негово Високопреосвещенство Варненския и Великопреславски митрополит Йоан и да остане за поклонение до Възкресение Христово.\n\nВ навечерието на Благовещение, жителите и гостите на Варна ще имат възможност да се поклонят пред честния образ на Приснодевата и да помолят за нейното застъпничество пред Бога. Светинята е била изписана в Света Гора, Атон през 1893 г. в манастира „Св. вмчк Пантелеймон“ и е била осветена в Дохиарската света обител, където още през X век се е прославил оригиналния чудотворен образ на „Скоропослушница“. През 1915 г. иконата е дарена на съборния храм, посветен на Св. Александър Невски в град Ананиев. В този знаменит ден хиляди вярващи се стичат, за да посрещнат великата икона от Света Гора. Множество хора са намерили утеха, решение на житейски трудности и изцеление от тежки болести. За всичко това свиделстват и даровете на благодарност, окачени пред светинята. Нека по молитвите на Пресвета Богородица, Бог да помага на всички нас и да ни подкрепя в нашите телесни и духовни немощи, посочват от Варненската и Великопреславска митрополия.\n                    ", "date": "2018.03.19", "title": "Варна чака чудотворната икона на Богогодица Скоропослушница"}
{"url": "http://www.monitor.bg/a/view/69978-%D0%92%D0%BE%D0%B4%D0%B0%D1%82%D0%B0-%D0%B2-%D0%A1%D1%82%D1%80%D0%B5%D0%BB%D1%87%D0%B0-%D0%BD%D0%B5-%D0%B5-%D0%B7%D0%B0%D0%BC%D1%8A%D1%80%D1%81%D0%B5%D0%BD%D0%B0-%D0%BE%D1%82-%D0%B8%D0%B7%D1%85%D0%B2%D1%8A%D1%80%D0%BB%D0%B5%D0%BD%D0%B8%D1%82%D0%B5-%D1%81%D1%82%D1%80%D0%BE%D0%B8%D1%82%D0%B5%D0%BB%D0%BD%D0%B8-%D0%BE%D1%82%D0%BF%D0%B0%D0%B4%D1%8A%D1%86%D0%B8/", "text": "\n                    Водата в Стрелча е годна за пиене и няма отклонения от нормите.Това показаха извършените изследвания на пробите води, взети от здравни инспектори от вътрешната водоснабдителна мрежа на града. Въпросните проби бяха наложителни, тъй като преди дни в района на водоснабдителната зона на средногорското градче бяха засечени два камиона да изхвърлят строителни отпадъци от рудник на частна фирма. Полицията иззе товарните возила и задържа шофьорите им за денонощие в панагюрското Районно управление на МВР. Последва проверка на екипи от Регионалната инспекция по околната среда и водите и Регионалната здравна инспекция, които взеха проби от водата в близост до нерегламентираното сметище от преработени скални материали, по-конкретно от тласкателя при водохващането, както и от два пункта от вътрешната водоснабдителна мрежа на гр.Стрелча. ﻿Микробиологичните показатели и съдържанието на тежки метали в питейната вода на Стрелча съответстват на изискванията на Наредба № 9 на МЗ за качеството на водата, предназначена за питейно-битови цели. Химичният състав на водата също няма отклонения от нормативите.Микробиологичните и химичните изследвания бяха извършени в лабораторията на РЗИ Пазарджик, а  анализът за съдържанието на тежки метали – в РЗИ Пловдив.\n                    ", "date": "2018.03.19", "title": "Водата в Стрелча не е замърсена от изхвърлените строителни отпадъци"}
{"url": "http://www.monitor.bg/a/view/35528-%D0%98%D0%B7%D0%BA%D1%8A%D1%80%D0%BF%D0%B2%D0%B0%D1%82-%D1%83%D0%BB%D0%B8%D1%86%D0%B8-%D0%B2-%D0%9F%D0%B0%D0%B7%D0%B0%D1%80%D0%B4%D0%B6%D0%B8%D0%BA-%D0%BF%D1%80%D0%B5%D0%B4%D0%B8-%D0%92%D0%B5%D0%BB%D0%B8%D0%BA%D0%B4%D0%B5%D0%BD/", "text": "\n                    Няколко улици в Пазарджик и населените места в общината ще бъдат преасфалтирани, като на места ремонтните дейности са предвидени да приключат преди Великденските празници. Изготвени са  графиците за изкърпване на уличната мрежа и пролетното миене на Пазарджик, като изпълнител на пътно-ремонтно строителните дейности е “Еко-Хидро-90” ООД, по договор с общината от 28 юни 2016 година.\nПърви по график са булевардите \"Цар Освободител, \"К. Честименски\", Г. Бенковски\", „Ген. Гурко“, \"България\" и ул. \"Княгиня Мария Луиза\". Изкърпването ще започне още от началото на седмицата,  за да може до Великден поне главните улични трасета да са изкърпени, заяви кметът Тодор Попов. Едновременно с подобряване на асфалтовата настилка на улиците върви и почистване и миене на уличната мрежа. То започна веднага след топенето на снега, като последни в дните преди Великден ще бъдат измити улиците \"Никола Ламбрев, \"Мильо Войвода\" и комплекс \"Зора\".\n\n\n \n                    ", "date": "2018.03.19", "title": "Изкърпват улици в Пазарджик преди Великден"}
{"url": "http://www.monitor.bg/a/view/60234-%D0%95%D0%BA%D0%BE%D0%B8%D0%BD%D1%81%D0%BF%D0%B5%D0%BA%D1%82%D0%BE%D1%80%D0%B8-%D0%BD%D0%B5-%D1%83%D1%81%D1%82%D0%B0%D0%BD%D0%BE%D0%B2%D0%B8%D0%BB%D0%B8-%D1%89%D1%8A%D1%80%D0%BA%D0%B5%D0%BB%D0%B8-%D0%B2-%D0%B1%D0%B5%D0%B7%D0%BF%D0%BE%D0%BC%D0%BE%D1%89%D0%BD%D0%BE-%D1%81%D1%8A%D1%81%D1%82%D0%BE%D1%8F%D0%BD%D0%B8%D0%B5/", "text": "Не било желателно хората да помагат на бедстващи животни\n                    Няма установени птици от вида бял щъркел в безпомощно състояние в землището на община Дулово. Това съобщават от Регионалната инспекция по околната среда и водите (РИОСВ) в Русе след извършената проверка по повод на множество  в региона.Най-голямото ято – от около 180 птици, е установено край Дулово. Те са били с частично обледени крила, но можели да летят. Екоинспекторите са се свързали със Сафед Халид от силистренското село Зарица, чиято милосърдна постъпка трогна хиляди хора. Мъжът приюти в дома си няколко щъркела, за да не замръзнат навън. Ако се нуждаят от специализирана ветеринарна помощ, птиците ще бъдат изпратени в Спасителния център за диви животни в Стара Загора.От РИОСВ казват, че не е желателно гражданите да се опитват сами да оказват помощ в случай на намерено животно в безпомощно състояние с оглед на личната им безопасност. Препоръчват да се подаде сигнал до съответната екоинспекция, горските стопанства или общината.\n\n\n                    ", "date": "2018.03.19", "title": "Екоинспекторите не откриха в Дулово щъркели в безпомощно състояние"}
{"url": "http://www.monitor.bg/a/view/11550-%D0%A1%D0%BD%D1%8F%D0%B3-%D0%B8-%D0%B4%D1%8A%D0%B6%D0%B4-%D0%B2-%D0%BF%D1%8A%D1%80%D0%B2%D0%B8%D1%82%D0%B5-%D0%B4%D0%BD%D0%B8-%D0%BD%D0%B0-%D0%BF%D1%80%D0%BE%D0%BB%D0%B5%D1%82%D1%82%D0%B0/", "text": "\n                    Сняг в Северозападна България и дъжд в южната половина от страната, прогнозират от НИМХ към БАН.Валежи от дъжд главно в южната половина от страната, а през нощта срещу вторник в югозападните райони ще вали още по интензивно, според прогнозата на института по по метеорология към БАН.Привечер в Северозападна България също ще има валежи, които с понижението на температурите ще преминават в сняг. Максималните температури ще са от 3 – 5° на места в Северна до 10 – 13° в Югозападна България. По Черноморието ще бъде предимно облачно, ветровито и с валежи от дъжд. Привечер по северното крайбрежие дъждът ще премине в сняг. В планините ще бъде предимно облачно, ветровито и с валежи от сняг, под около 1700 метра - от дъжд.През нощта срещу вторник валежите от запад ще се активизират. С понижението на температурите на много места в Северна България и по високите котловинни полета на Западна, ще завали сняг, в останалата част от страната – дъжд. По-късно във вторник от юг-югозапад валежите ще спират и облачността за кратко ще се разкъса до слънчево. Дневните температури ще са в много широки граници: от 2°-5° в Северна до 9°-14° - в Южна България.В сряда облачността отново ще се увеличи. Малко ще се затопли, но привечер и през нощта срещу четвъртък, отначало от северозапад, впоследствие и от североизток, ще нахлува студен въздух. Ще започнат валежи, които бързо ще обхванат цялата страна и има повишена вероятност да бъдат значителни, и в много райони да преминат в сняг.Студеното време ще продължи до края на седмицата. В събота се очакват минимални температури от минус 5° в София до минус 8° в Северозападна България. Максималните ще са от 2° в Смолян, до 9° в Ямбол и Благоевград.„Вятърът стана много силен наистина, той е така нареченият фьон - сух, топъл и много силен, идващ от планините. Фьонът е непостоянен, с много резки пориви, които могат да надминат и 40 метра в секунда. Преди доста години така беше отнесен покривът на \"Пирогов\" например. Покривите са отнесени заради стрехите. Вятърът влиза отдолу и ги отнася“, заяви в ефира на Нова ТВ климатологът Георги Рачев. \"Има природа, няма как да е по друг начин. Трябва да се мисли за малко по-различни инженерни норми\", смята климатологът. \"Утре посрещаме и астрономическата пролет. Времето ще е много динамично и валежно. Тези хора, които останаха без покрив, ще имат нов проблем. Започват нови валежи чак до петък. Лошо време ни чака - ще има сняг, ще има и дъжд и вятър. Огромна долина на студ се спуска над цяла Европа. Навсякъде в континента ще има отрицателни температури\", каза още Рачев. И добави: \"В България ще има голямо метеорологично разнообразие. Ще вали сняг в района на Видин, довечера може да видим сняг и в района на София. Българинът нали знаете, че е казал, че има щъркелов сняг. В четвъртък ще е най-студено. Тогава ще е около минус 7 градуса. Средиземноморието буквално бълва циклон след циклон. \"Анабет\" още следобед ще даде отражение в страната. В четвъртък студеният въздух ще се настани в България\", каза Рачев. \"Валежите ще бъдат между 30 и 50 литра на места. Със сигурност ще има разливи, не искам да казвам наводнения.\".\n\n\n                    ", "date": "2018.03.19", "title": "Сняг и дъжд в първите дни на пролетта, нахлува циклонът \"Анабет\" (ОБНОВЕНА)"}
{"url": "http://www.monitor.bg/a/view/4725-%D0%95%D0%B4%D0%BD%D0%B0%D0%BA%D0%B2%D0%B8-%D1%81%D1%82%D0%B0%D0%BD%D0%B4%D0%B0%D1%80%D1%82%D0%B8-%D0%B7%D0%B0-%D0%B0%D0%B2%D1%82%D0%BE%D0%BF%D1%80%D0%B5%D0%B3%D0%BB%D0%B5%D0%B4%D0%B8%D1%82%D0%B5-%D0%B2-%D1%86%D0%B5%D0%BB%D0%B8%D1%8F-%D1%81%D0%B2%D1%8F%D1%82/", "text": "Возило одобрено у нас ще се продава в САЩ без допълнителна бюрокрация\n                    Превозно средство, което е одобрено в България ще се продава без допълнителна бюрокрация в още 87 държави и обратното, а също и ще се признава тапията му за периодичен технически преглед. Това обсъдиха на международна среща в Женева представители на страните-членки на Организацията на обединените нации (ООН), научи „Монитор“.От 2000 г. насам страната ни е договаряща страна по спогодбата на ООН от 1958 г. за отстраняване техническите пречки пред търговията с моторни превозни средства между договарящите страни На срещата в Женева, на която от България представител е шефът на ИА „Автомобилна администрация“ (ИААА) Красимир Сребров, е придвижена процедурата за международно одобряване на типа за превозно средство (IWVTA).„Това ще доведе до намаляване на административната и финансовата тежест за производителите, тъй като когато даден производител притежава международно одобряване на типа за превозно средство той ще може да го пуска на пазара и продава във всички договарящи страни без да е необходимо издавено на отделно одобряване на типа във всяка държава“, коментира Сребров.По време на заседанията се разглеждат предложения за изменение на различни правила от спогодбата, която регламентира техническите предписания, оборудването и частите, които могат да бъдат монтирани в превозните средства. „Обсъждат се идеи за приемане на еднакви предписания за периодичните технически прегледи и за взаимното им признаване, както и промяна на изискванията към оборудването, обучението на техническите специалисти и контрола на пунктовете“, допълни шефът на ИААА.До четири месеца се очаква да бъде разработена и въведена система електронната база с данни за обмен на документация за одобряване на типа. Достъп до системата ще бъде предоставен на всички договарящи страни, като тя ще може да се използва освен от органите по одобряването на типа и по регистрация, за надзор на пазара, производителите, техническите служби, доставчиците и др. Към настоящия момент остава отворен въпросът с начините за финансиране на разработването на системата от вътрешния бюджет на ООН, от вноски от страните или с помощта на автомобилната индустрия.По думите на Сребров един от основните приоритети в бъдеще ще бъде въвеждането на изисквания към автоматизираните и автономните превозни средства.\n\n\n                    ", "date": "2018.03.19", "title": "Еднакви стандарти за автопрегледите в целия свят"}
{"url": "http://www.monitor.bg/a/view/83638-%D0%93%D0%B0%D1%80%D0%B4%D0%BE%D0%B2%D0%B5-%D1%80%D0%B0%D0%B7%D1%82%D1%8A%D1%80%D0%B2%D0%B0%D1%85%D0%B0-%D0%BF%D0%BE%D0%B1%D0%B5%D1%81%D0%BD%D0%B5%D0%BB%D0%B8-%D1%88%D0%BE%D1%84%D1%8C%D0%BE%D1%80%D0%B8-%D0%BD%D0%B0-%D0%BF%D0%B0%D1%80%D0%BA%D0%B8%D0%BD%D0%B3-%D0%B2-%D0%9C%D0%9E%D0%9B/", "text": "\n                    Охранителите са прекратили конфликт на паркинга в търговския център \"Гранд МОЛ Варна\" на 8 март, а не са взели страна, нанасяйки побой на единия участник. За случая имаше коментари и публикации в медийното пространство и социалните мрежи, че това става 3 години след убийството на Нягол, пребит от гардовете в комплекса.\n\nСпоред официалната позиция на ръководството, разпространено от пресцентъра на МОЛ-а, към 16,30 часа на Информационен щанд в търговския комплекс е постъпил сигнал за конфликт между двама посетители. Той е по повод маневра в подземния паркинг на единия, при която автомобилът му удря колата на другия. Нито един от двамата мъже, участници в конфликта, не работи в търговския комплекс, като и двамата са били посетители, се акцентира в съобщението. Охраната на комплекса е реагирала веднага, като е разтървала двамата клиенти и е осигурила безопасното преминаване на останалите посетители и техните автомобили. За инцидента е информирана полицията. Екип на Трето районно управление на МВР-Варна се е отзовал на мястото на инцидента и е предприел необходимите законови мерки.\n                    ", "date": "2018.03.19", "title": "Гардове разтърваха побеснели шофьори на паркинг в МОЛ"}
{"url": "http://www.monitor.bg/a/view/67167-%D0%A1%D1%83%D0%BF%D0%B5%D1%80%D0%B3%D0%B5%D1%80%D0%BE%D0%B8-%D0%B2-%D0%B1%D0%B0%D1%80%D0%B0/", "text": "\n                    Дори най-великите супергерои имат нужда от почивка. В случая на защитата на авторските и сродните им права в публичното изпълнение на музика, беше крайно време петимата инспектори от Министерство на културата да прехвърлят червените си наметала на достатъчен брой свои заместници, които от своя страна да започнат проверки в повече търговски обекти от заветните 5% годишно. Нищо чудно, че до този момент 85% от клубове, барове, кръчми, фризьорски салони и т.н. не заплащат за песните, които звучат на територията им - както става ясно, шансовете за негативни последствия от неизпълнението на Закона за авторското право и сродните му права са сведени до абсолютен минимум. Няма начин да ни глобят, ако не ни проверят, все пак.Светлина в тунела има с приетите промени в закона, според които контролните функции ще бъдат делегирани на общински инспектори. Защо отне пет години на държавата да одобри предложението, дадено за първи път от организацията за колективно управление на авторски права Музикаутор през 2013 г., така и няма да разберем. Важното е, че с промените в закона, които предприехме набързо поради приближаващия нож към гърлото, ще избегнем санкцията от Европейската комисия в размер на над 19 000 евро на ден. Или иначе казано – с един удар, два заека – хем няма да бъдем глобени, хем току-виж и сивият сектор в публичното изпълнение на музика наистина намалял. В допълнение общините биха получили сериозна финансова инжекция за културни проекти за всяка наложена глоба.„Това, че в България само 15 % от бизнеса плаща права за музика, значи, че правоносителите са лишени от един основен източник на приходи.“, казва директорът на отдел \"Лицензиране и правни политики\" на IFPI (Международната федерация на звукозаписната индустрия) Лаури Рехард. В този смисъл отново е редно да си зададем въпроса как очакваме текстописци, композитори, аранжори, изпълнители и продуценти да произвеждат качествено съдържание, което ние да използваме, ако те не получават нищо в замяна на труда си. А сред основните проблеми в сферата остава нехайството на ползвателите като собствениците на ресторанти, хотели, клубове и т.н., където музиката е сред основните фактори, водещи до печалба. Затова и досега ще чуете някой да тръби: „Аз пускам радио в обекта, не дължа отчисления за авторски и сродни права на музика“. И ако до този момент подобен отговор минаваше между капките заради ниския капацитет на Министерство на културата да осъществява контрол, то надеждата е, че с влизането в сила на промяната - 9 месеца след обнародването й в Държавен вестник – въпросните собственици най-накрая ще влязат в час със задълженията си към музикантите.\n                    ", "date": "2018.03.19", "title": "Супергерои в бара  "}
{"url": "http://www.monitor.bg/a/view/82105-%D0%9A%D0%B8%D0%BC-%D0%BE%D0%B1%D0%B5%D1%89%D0%B0-%D0%9A%D0%BE%D1%80%D0%B5%D0%B9%D1%81%D0%BA%D0%B8%D1%8F%D1%82-%D0%BF%D0%BE%D0%BB%D1%83%D0%BE%D1%81%D1%82%D1%80%D0%BE%D0%B2-%D0%B4%D0%B0-%D0%B5-%D0%B1%D0%B5%D0%B7-%D1%8F%D0%B4%D1%80%D0%B5%D0%BD%D0%B8-%D0%BE%D1%80%D1%8A%D0%B6%D0%B8%D1%8F/", "text": "\n                    Севернокорейският лидер Ким Чен Ун \"даде думата си\", че е ангажиран с превръщането на Корейския полуостров в зона, свободна от ядрени оръжия, заяви южнокорейският министър на външните работи Кан Кьон Ха, цитирана от АП.\nАгенцията припомня, че това е главното условие, поставено от президента на САЩ Доналд Тръмп, за да се срещне с Ким. Преди две седмици Тръмп се съгласи на такава среща, която би била историческа, ако се състои. Условието беше Северна Корея да прекрати ядрените и ракетните си опити.\nЗатворената комунистическа страна до момента не е потвърдила публично плановете за среща на върха. Мястото, където тя може да се състои също не е известно.\nЮжна Корея е поискала от Севера да покаже ясен ангажимент към превръщането на полуострова в зона,и Ким Чен Ун го е направил, каза Кан пред американската телевизия Си Би Ес.\nКан подчерта, че за първи път Ким се ангажира лично с подобно ограничение.\nКим Чен Ун се е съгласил да обсъди денуклеаризацията на полуострова на среща с президента на Южна Корея Мун Дже Ин през април, пише „Таймс“. Срещата между лидера на Северна Корея и Тръмп ще се състои до края на май.Ако преговорите обаче не доведат до прогрес, то ядреният въпрос ще остане неразрешен дори с използваните дипломатически средства.\nСъветникът по национална сигурност на САЩ Хърбърт МакМастър се срещна с южнокорейските и японските си колеги в Сан Франциско през уикенда, за да обсъдят темата за премахването на ядрените оръжия от полуострова, съобщи президентството на Северна Корея в съобщение до медиите. Трите страни се съгласили да поддържат близко сътрудничество през близките седмици. Допълнили, че е от изключителна важност да не повтарят стари грешки.\nМеждувременно севернокорейският министър на външните работи И Йон Хо се срещна в Стокхолм с шведския премиер Стефан Льовен в края на миналата седмица. Това стана в рамките на визитата насъстояла се след нееднократно отправените от Стокхолм предложения за съдействие за евентуални преговори между САЩ и Северна Корея.\nОсвен това висш севернокорейски дипломат ще пристигне във Финландия за разговори с висши американски и южнокорейски представители, предаде Ройтерс, като се позова на южнокорейската агенция Йонхап.\nЗаместник-генералният директор по северноамериканските въпроси във външното министерство на Северна Корея Чо Кан Ир планира да участва в разговори за уреждане на конфронтацията заради севернокорейските оръжейни програми.\n\n\n                    ", "date": "2018.03.19", "title": "Ким обеща Корейският полуостров да е без ядрени оръжия"}
{"url": "http://www.monitor.bg/a/view/25923-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-19-%D0%BC%D0%B0%D1%80%D1%82-%D0%BF%D0%BE%D0%BD%D0%B5%D0%B4%D0%B5%D0%BB%D0%BD%D0%B8%D0%BA/", "text": "\n                    От днес е добре да се включите в активна конкурентна битка за място под слънцето. Препоръчително е да отворите новото си заведение, да рекламирате новата си дейност, да започнете нова бизнес инициатива и да се включите в съвместен проект с проверени в годините хора. Пасивността е нежелателна, но нищо не бива да се прави на всяка цена и без нужните предпазни мерки. Внимателно обмислете клаузите по договорите, които сключвате. От днешната ви работа ще зависи и бъдещето на децата.Работа-5Пари-6Любов-6Късмет-5Здраве-4 Ден за активни действия в посока на новите ви начинания и бизнес интереси. Чудесно е да се отвори и рекламира нов търговски обект, да се търсят майстори и обслужващ персонал, да са участва в панаири и тържища. Всеки старт ще е успешен и ще помогне да се внедрите в перспективна среда. Печелят хората, които мислят и действат активно. Посивността разболява и вреди повече отколкото предполагаме. Не позволявайте на конкурент да заеме близката до вас ниша. Ще ви хрумнат нестандартни и печеливши идеи.Работа-6Пари-5Любов-5Късмет-5Здраве-5 Концентирайте се над най-печелившата си идея. Този ден ви осигурява база за бъдещите инициативи. Чудесно е да отворите ново заведение. Рекламата е от първостепенно значение. Ще се водят тежки битки за оцеляване, няма да се подбират средствата. Няма друго положение, или си хищникът, или си неговата жертва. Който изчака и се колебае, ще даде шанс на конкуренцията, а тя няма да се колебае и ще го елиминира от пазара. Участвайте в търгове. Осигурете не само базата, но и нужното финансиране на новата си дейност.Работа-5Пари-5Любов-5Късмет-5Здраве-5 Опасен и критичен ден. Трудно пробивате в нова среда, правите грешни ходове и позволявате да ви изтикват от трапезата, на която се разпределя общата баница. Насторйте се на самозащита, ако не искате да сте жертвата на нечии интерси и амбиции. Конкурентите ви се обединяват и претендират за вашата пазарна ниша. Може да се наложи да отстъпите територии на влияние. Едно отсъствие ще ви коства много и в любовта. Вечерта се приберете навреме, не замръквайте на чуждо или непознато място. Здравето е нестабилно.Работа-4Пари-4Любов-4Късмет-4Здраве-4 Днес имате шанс да постигнете максималното в ситуацията, да направите силен и изпреварващ ход и да се настаните в нова пазарна ниша. Сега е момента да отворите новия си търговски обект, да направите промоция на новата си дейност и да се рекламирате по всички възможни начини. Някой ще направи и нововъведние, което ще се окаже особено печелившо. Само, който не опита няма да успее. Днес пасивността е вредна и губеща тактика. Излезте от храстите на изчакването, действайте активно и агресивно. Не се давайте без бой.Работа-6Пари-6Любов-6Късмет-5Здраве-5 Ако днес умело си изиграете козовете в следващите дни ще печелите предимства и ще извлечете ползи от всяка своя дейност. От значение в момента е да се окопаете на нов терен и в нова пазарна ниша. Сключете нов договор, обезпечете средства и материали, прегледайте машините, с които ще се работи. Ще ви хрумнат блестящи идеи. Опитайте да осъществите всичко сами. За утре не планирайте съвместни инициативи и работа в екип. Не е изключено да ви откраднат идеята. Натоварете се физически, енергията ви търси поле за изява.Работа-6Пари-5Любов-5Късмет-4Здраве-5 Не е изключено да подложите гръб и да обслужвате чужди интереси. Родните в третата декада са в рискова позиция не само в работата и пряката си дейност, но и в здравословен план. По някакъв неведом начин избирате да сте жертвата, да работите на ниско заплащане за хора, които нямат и представа за личната ви интелигентност, знания и умения. В момента или си хищникът или си жертвата. Дайте си сметка от коя порода сте и не повтаряйте поне старите грашки. Пазете се от изпадане в зависимости, не теглете кредити.Работа-5Пари-4Любов-4Късмет-4Здраве-4 Всичко предприето днес ще ви се отплаща във времето напред. И не помисляйте да изчаквате по-добри времена. Сега е момента да отворите и ракламирате бизнеса си, да направите крачка в нова посока и да хвърлите въдицата в морето на търговската инициатива. Пасивният човек днес ще претърпи поражание, ще остане на сухо и в любовта. Всеки жест ще се помни. Всяка идея е от значение, побързайте да я рализирате. Ще се раждат деца с нестандартна ориентация, с дарби и таланти, които ще прославят рода ви.Работа-6Пари-6Любов-6Късмет-6Здраве-6 Ако искате да спечелите войната с бедноста днес трябва да положите усилия да спечелите поредната битка. Започнете нов бизнес, отворете нов магазин, търговски обект или личен офис. Дайте шанс на дарбите и възможностите ви да работят за вас и семейството ви. Само, който не опита няма да успее. Важното днес е да започнеш, да отлепиш от дъното и да дадеш шанс на децата си за един по-добър живот. Вътрешната ви енергия напира и търси поле за изява. И сънищата ви са своеобразна проверка на силите и възможностите ви.Работа-6Пари-6Любов-6Късмет-5Здраве-5 Тежък ден на избор за родените в третата декада. Трудно тръгвате, трудно променяте стереотипите, още по трудно се решавате на крачка в новата посока, която животът ви отваря. Вероятно е да останете пасивни в момент, когато всеки хваща шансовете в движение. Вътрешната ви енергия търси поле за изява, не я оставайте да се вкисне в някой орган и да ви разболее. В следващите два дни имате шанс да спечелите и да се наложите в седата и в дейноста, която упражнявате или се каните да започнете. Стимулирайте и децата.Работа-5Пари-4Любов-4Късмет-4Здраве-4 Ден на големия шанс за хората, които си гонят интереса, които знаят какво и от кого го искат. Може да намерите база за новите си бизнес интереси и да осигурите финансиране на пряката си дейност. Чудесно е да започнете нова работа, да сключите нов договор и да дадете отпор на конкуренцията. Не си позволявайте изчакване. Обединете семейните сили и интереси. В следващите два дни поне един от вариантите ви за бъдещето ще се затвори. Прегледайте техниката, с която работите. Препоръчва се интензивно физическо натоварване.Работа-5Пари-6Любов-6Късмет-5Здраве-5 Днес лесно може да се излъжете в преценката или да попаднете на нелоялна конкуренция. Пасивността е нежелателна, но във всичко трябва да се внимава. Може да стъпите накриво, да се предоверите и позволите да ви използват. Ще спечелят добре информираните и тези, които имат на кого да се опрат не само физически, но и финансово. Утре слънцето ще напусне вашия знак. Пазете се от обсебване, не давайте възможност на странични хора да се „прикачат” към личните ви амбиции и семеен бизнес.Работа-5Пари-5Любов-5Късмет-5Здраве-5 Личната ви година е шестица. Чакайте придобивки и повишение. В края на октомври ще има с какво да се похвалите. Тази есен ще ви донесе богата реколта и вероятно нови членове в семейството. Ще решите наследствен проблем и ще разделите неделимото до момента.Родените днес притежават дарби и таланти, които може да ги направят богати и известни. Проблемът е, че вечно ще водят битка за личната си назависимост. Има опасност да изпаднат под чуждо влияние и въздействие. Трудно ще се справят с вредните навици от детството, гледайте да не им ги създадете.Днес ще се зачеват преимуществено момчета, бойци, биткаджии или просто хулигани. Тези деца първо ще действат, а после ще мислят.\n\n\n                    ", "date": "2018.03.19", "title": "Хороскоп за 19 март, понеделник"}
{"url": "http://www.monitor.bg/a/view/21568-%D0%91%D0%B0%D1%89%D0%B0%D1%82%D0%B0-%D0%BD%D0%B0-%D0%9B%D0%B5%D0%BE-%D1%83%D1%87%D0%B8-%D0%BD%D0%B0-%D0%B8%D1%82%D0%B0%D0%BB%D0%B8%D0%B0%D0%BD%D1%81%D0%BA%D0%B0-%D0%BA%D1%83%D1%85%D0%BD%D1%8F-%D0%B2-masterchef/", "text": "\n                    Бащата на Лео Бианки – Адалберто, ще даде безценен урок по италианска кухня на участниците в MasterChef утре вечер. 80-годишният готвач, предал всички знания на наследника си, ще предизвика вълнение сред хоби-кулинарите, а впечатляващият рекорд от 750 пици на ден, който баща и син са приготвяли в ресторанта си в Бургас, ще мотивира допълнително състезателите. Междувременно те ще се впуснат в напрегната отборна битка, а журито в лицето на Андре Токев, Петър Михалчев и Лео ще предизвикат кулинарите да разкрият артистичната си страна, за да посрещнат специални гости в най-големия ресторант в страната - едни от най-талантливите български художници. Капитанът, който не успее да отведе екипа си до победата, ще отиде директно на финала на елиминационния стрес тест, в който участниците ще имат за задача да измайсторят тристепенно здравословно меню, съдържащо едва 600 калории. За целта, те ще бъдат под вещото наблюдение на диетолога Ипократис Пападимитракос.\n\nРазпределението на отборите ще предизвика бурни реакции, сред които предизвестен край, усещане за подценяване и омаловажаване на качествата или искрена радост и отдаденост на каузата.\n                    ", "date": "2018.03.19", "title": "Бащата на Лео учи на италианска кухня в MasterChef"}
{"url": "http://www.monitor.bg/a/view/76841-28-338-%D0%BB%D0%B5%D0%B2%D0%B0-%D0%BE%D1%82-5-%D0%BE%D1%82-35-%D1%81%D1%80%D0%B5%D1%89%D1%83-%D1%84%D0%B8%D1%88-%D0%B7%D0%B0-126-%D0%BB%D0%B2/", "text": "\n                    28 338,10 лева е най-голямата парична печалба в тираж №22 на БСТ. Тя е от единствената петица във II теглене на \"5 от 35\" за 26 838,10 лева плюс 20 четворки по 65,10 и 60 тройки по 3,30 лева. Улучени са с фиш с 9 числа пълно комбиниране (ПК) в 2 области за 126 лева. В I теглене на същата игра има две петици по 13 419,50 лева. Едната е за четворен фиш на стойност 2 лв.\n\nВ \"6 от 49\" паднаха 4 шестици по 6735,40 лв. Една от тях - заедно с четворка за 77,20 лв., са уцелени с фиш с 4 комбинации и 4 за \"Тото Джокер\", абонаментен за 2 тиража за 8,40 лв.\n\nДжакпотът в \"6 от 49\" порасна с нови 80 825,19 лева и достигна 2 578 323,47 лева. Очаква се до тираж №23 в четвъртък към него да се прибавят поне 70 000. В \"6 от 42\" скокът е със 17 628,73 лв., с които се събраха 416 783,01 лева, а се чакат още към 20 000. В \"5/50 - 1/12 Зодиак\" си стоят непроменящите се 3 млн. лева, а в \"Рожден ден\" ще има над 10 000. Така сумата във всички джакпоти ще мине 6 милиона лева за четвъртъчния тираж.\n\n \n\nТото печалби\n\nТираж №22\n\n \n\n\"6 от 49\": Числа - (11, 20, 21, 35, 39, 44); 6 - няма, 5 - 4 по 6735,40 лв., 4 - по 77,20 лв., 3 - по 4,80 лв.; ДЖАКПОТ: 2 578 323,47 лв.\n\n \n\n\"6 от 42\": Числа - (5, 6, 7, 9, 10, 15); 6 - няма, 5 - 20 по 514,20 лв., 4 - по 19,90 лв., 3 - по 2,20 лв.; ДЖАКПОТ: 416 783,01 лв.\n\n \n\n\"5 от 35\": I теглене - (10, 12, 23, 24, 27); 5 - 2 по 13 419,10 лв., 4 - по 79,60 лв., 3 - по 3,40 лв.; II теглене - (6, 16, 19, 21, 23); 5 - 1 от 26 838,10 лв., 4 - по 65,10 лв., 3 - по 3,30 лв.\n\n \n\n\"5/50 - 1/12 Зодиак\": Числа - (2, 18, 23, 28, 31); Зодия 11 - Водолей; 5+1 - няма, 5 - няма, 4+1 - няма, 4 - 4 по 500,00 лв., 3+1 - 26 по 100,00 лв., 3 - 256 по 100,00 лв., 2+1 - по 5,00 лв., 1+1 - по 1,50 лв., 2 - по 0,80 лв., 0+1 - по 1,00 лв., ДЖАКПОТ: 3 000 000,00 лв.\n\n \n\n\"Тото Джокер\": Позиции - (2, 5, 7); Цифри – (0, 4, 1); 3 - няма, 2 - 867 по 29,70 лв.; ДЖАКПОТ: 25 748,30 лв.\n\n \n\n\"Рожден ден\": Година 53, месец 06, дата 19, ден 7; I група - няма, II - няма, III - няма, IV - 1 от 268,10 лв., V - 8 по 33,50 лв., VI - 9 по 23,80 лв., VII - 11 по 24,40 лв., VIII - 43 по 5,00 лв., IX - 59 по 5,50 лв., X - по 4,30 лв., XI - по 1,90 лв., XII - по 2,60 лв., XIII - по 1,80 лв., XIV - по 1,30 лв., XV - по 1,20 лв.; ДЖАКПОТ: 9488,03 лв.\n                    ", "date": "2018.03.19", "title": "28 338 лева от \"5 от 35\" срещу фиш за 126 лв."}
{"url": "http://www.monitor.bg/a/view/39972-12-%D0%BD%D0%B0%D1%88%D0%B8-%D0%B1%D0%BE%D0%BA%D1%81%D1%8C%D0%BE%D1%80%D0%B8-%D1%89%D0%B5-%D1%81%D0%BF%D0%BE%D1%80%D1%8F%D1%82-%D0%B7%D0%B0-%D0%B5%D0%B2%D1%80%D0%BE%D1%82%D0%B8%D1%82%D0%BB%D0%B8%D1%82%D0%B5-%D0%B2-%D0%A0%D1%83%D0%BC%D1%8A%D0%BD%D0%B8%D1%8F/", "text": "\n                    12 български състезатели ще участват на европейското първенство по бокс за мъже и жени до 22 г., което започна на 24 март в румънския град Търгу Юй.\nТреньорите при мъжете Жоел-Солер Арате и Валентин Поптолев ще разчитат на 7 боксьори, сред които са двамата братя Асенови – Даниел и Боян, както и дебютиралите преди няколко дни в WSB сериите Кирил Русинов и Благой Найденов.\nДаниел Асенов ще защитава титлата си до 22 г., спечелена миналата година в Браила (Рум), след като се възстанови от контузията в ръката, заради която не участва на „Странджа“. Ако стигне до златото, той ще прибави 5-а европейска титла в кариерата си. През 2013 г. Тайсъна за пръв път стана шампион на Стария континент, но при юношите в кат. до 49 кг в Анапа (Рус). През 2015 г. той за пръв път триумфира при мъжете в кат. до 52 кг от първенството в Самоков. През 2017 г. освен титлата от Браила, Асенов спечели и тази при мъжете от шампионата в Харков (Укр) през юни.\nПърви титла при жените пък ще търси 3-кратната ни европейска шампионка при девойките Еми-Мари Тодорова. След като направи опит да качи категорията и боксира при 51-килограмовите на турнира „Странджа“, сега тя се завръща в обичайната си теглова група – до 48 кг.\nВсички наши участници са в Румъния още от 15 март, където участват в международен лагер и провеждат спаринги с чужди отбори.\n52 кг – Даниел Асенов\n56 кг – Боян Асенов\n60 кг – Кирил Русинов\n69 кг – Роберт Чамасанян\n81 кг – Благой Найденов\n91 кг – Иван Мечков\n+91 кг – Александър ГеоргиевТреньори: Жоел-Солер Арате и Валентин Поптолев\n48 кг - Еми-Мари Тодорова\n54 кг – Розалия Пайчева\n57 кг – Пламена Иванова\n60 кг – Аслъхан Мехмедова\n64 кг – Мелис ЙонузоваТреньори: Фикрет Ереджебов и Веселин Тодоров \n\n\n                    ", "date": "2018.03.19", "title": "12 наши боксьори ще спорят за евротитлите в Румъния"}
{"url": "http://www.monitor.bg/a/view/78074-%D0%AE%D0%B2%D0%B5-%D1%81%D0%B5-%D0%B7%D0%B0%D0%BA%D0%B0%D0%BD%D0%B8-%D0%BD%D0%B0-%D0%A0%D0%B5%D0%B0%D0%BB-%D0%9C/", "text": "„Старата госпожа“ демонстрира самочувствие, „белите“ чупят рекорди\n                    Италианският гранд „Ювентус“ демонстрира самочувствие и заяви категорична позиция, че е готов за здравите сблъсъци с „Реал“ (Мадрид) в Шампионската лига. „Бианконерите“ набраха скорост с блестящи изяви в евротурнирите и Серия А, като вече се подготвят за атака на трофеите на няколко фронта. „Ние сме отбор, който исторически всяка година се бори във всички надпревари. Това е записано в ДНК-то на клуба, което се предава на играчи и служители в клуба. Тази година ние продължаваме да сме в битката за титлата, за купата, а също така и в Шампионска лига. Сега ни предстои поредното препятствие, което е „Реал“ (Мадрид). Може би този съперник идва по-рано, отколкото очаквахме, но рано или късно трябваше да се изправим един срещу друг“, заяви генералният директор на „бианконерите“ Джузепе Марота. „Ювентус“ посреща „Реал“ в четвъртфиналите на Шампионската лига на 3 април, като в лагера на испанския гранд се подгряха за предстоящата битка с пореден рекорд. „Белият балет“ срази у дома устремилия се към местата за евротурнирите „Жирона“ с 6:3, като четири гола и асистенция за домакините записа Кристиано Роналдо, а Васкес и Бейл добавиха по едно попадение. Това е седмият случай в кариерата на Роналдо като играч на „Реал“, в който той вкарва четири попадения в един мач от Примера дивисион. С новата си серия от голове португалецът постигна и 50-ия си хеттрик. От тях 44 са с екипа на испанския гранд, пет са за националния отбор на Португалия и един за „Манчестър Юнайтед“. Португалецът е и рекордьор на Примера дивисион по вкарани хеттрици, като те са общо 33. Четирите гола във вратата на „Жирона“ са не само седмият случай, в който Роналдо се разписва четири път в един мач от Примера дивисион, но и деветият в кариерата му. По един път е реализирал четворки в Шампионската лига и в квалификации за европейско първенство.\n\n\n                    ", "date": "2018.03.19", "title": "„Юве“ се закани на „Реал“ (М)"}
{"url": "http://www.monitor.bg/a/view/28637-%D0%92-%D0%9B%D0%B0%D1%86%D0%B8%D0%BE-%D0%B1%D0%B5%D1%81%D0%BD%D0%B8-%D0%BD%D0%B0-%D0%B2%D0%B8%D0%B4%D0%B5%D0%BE%D0%BF%D0%BE%D0%B2%D1%82%D0%BE%D1%80%D0%B5%D0%BD%D0%B8%D1%8F%D1%82%D0%B0/", "text": "\n                    Стотици фенове на „Лацио“ се стекоха пред централата на Италианската футболна федерация в Рим преди двубоя срещу „Болоня“ (1:1), за да протестират срещу системата за видеоарбитраж (ВАР). От известно време „лациалите” претендират, че срещу тях целенасочено се допускат съдийски грешки въпреки наличието на технологията, като по-рано през кампанията привържениците на римския гранд настояваха дори за оттегляне от първенството. Треньорът Симоне Индзаги също имаше забележки към нововъведението след равенството срещу „хрътките”. „Щяхме да имаме много повече точки, ако ВАР го нямаше. Трябваше да получим дузпа, но никой дори не пожела да разгледа ситуацията. Гледах другите мачове и видях как някои рефери прекарват повече време пред екраните на терена. Футболът не трябва да бъде това, независимо от броя точки, който загубихме, а те не бяха малко. Нашите фенове протестираха мирно, защото такъв е стилът на „Лацио“. Но определено нещо не е наред. Като гледам мачовете този сезон, не им се наслаждавам толкова както преди. Може би някой ден ще свикнем, но трябва да признаем, че ползваме ВАР вече 7-8 месеца и резултатът не е добър”, коментира Индзаги.\n\n\n                    ", "date": "2018.03.19", "title": "В „Лацио“ бесни на видеоповторенията"}
{"url": "http://www.monitor.bg/a/view/26494-%D0%9C%D0%B5%D1%81%D0%B8-%D0%A2%D0%BE%D0%B2%D0%B0-%D1%89%D0%B5-%D0%B5-%D0%BF%D0%BE%D1%81%D0%BB%D0%B5%D0%B4%D0%BD%D0%BE%D1%82%D0%BE-%D0%BC%D0%B8-%D1%81%D0%B2%D0%B5%D1%82%D0%BE%D0%B2%D0%BD%D0%BE/", "text": "\n                    Звездата на аржентинския национален отбор Лионел Меси призна, че мислите му вече са все по-обсебени от световното първенство, като най-вероятно то ще е последното в кариерата му. „Това, което имам като усещане, е, че световното първенство в Русия ще бъде моят последен голям форум с Аржентина. Ако не станем шампиони, смятам, че няма да продължа да играя за националния отбор. Една от най-големите ми мечти е да спечеля световната титла. Ето защо разочарованието ми през 2014 година бе много голямо, след като загубихме финала от Германия. Знам какво ни струваше да се класираме до финала и загубата толкова близо до световната титла бе много болезнена. Всички искаме да спечелим световната титла. Цялата нация иска това. Има много хора, които говорят зле за националния отбор на Аржентина, но в отбора настроението е много добро. Надявам се, че ще продължим да се наслаждаваме“, заяви Меси, като уточни, че не е мислил какво ще прави след края на кариерата си.\n\n„Страдам и съжалявам, че днес Аржентина е толкова несигурна страна. Искам да се върна един ден в Росарио и да се наслаждавам на моя град, в който съм роден“, допълни звездата на „Барселона“.\n                    ", "date": "2018.03.19", "title": "Меси: Това ще е последното ми световно "}
{"url": "http://www.monitor.bg/a/view/9666-%D0%94%D0%B5%D0%BB-%D0%9F%D0%BE%D1%82%D1%80%D0%BE-%D1%81%D0%BF%D1%80%D1%8F-%D1%83%D1%81%D1%82%D1%80%D0%B5%D0%BC%D0%B0-%D0%BD%D0%B0-%D0%9C%D0%B0%D0%B5%D1%81%D1%82%D1%80%D0%BE-%D0%A4%D0%B5%D0%B4%D0%B5%D1%80%D0%B5%D1%80/", "text": "Гришо остана номер 4 в света, чака жребия за Маями\n                    Аржентинецът Хуан Мартин дел Потро детронира миналогодишния шампион Роже Федерер във финала на „Мастърс 1000“ турнира в Индиън Уелс. В много драматичен мач, продължил близо 3 часа, той победи с 6:4, 6:7(8), 7:6(2).Дел Потро пропусна мачбол в тайбрека на втория сет, а след това във финалната част беше пробит за 4:5, като Федерер имаше сервис на своя страна, за да приключи срещата. Аржентинецът обаче отказа да се предаде, отрази 3 мачбола и върна пробива за 5:5. В крайна сметка отново се стигна до тайбрек, където Дел Потро беше безупречен.За Федерер това беше първа загуба за сезона (17-1). Дел Потро пък спечели най-голямата си титла след US Open 2009, където на финала отново се наложи над Федерер.„Не мога да повярвам, че спечелих. Много ми е трудно да опиша какво чувствам. Да победя Федерер точно на този корт… невероятно е“, каза щастливият шампион.Швейцарецът призна, че е разочарован от пропуснатите шансове да защити титлата си. „Нормално е да ме боли за известно време. Въпросът е колко ще продължи? Няма да бъде дълго, но е тъжно, че трябва да коментирам, след като съм загубил толкова страхотен мач, още повече, след като съм бил толкова близо до победата\", коментира 36-годишният Федерер, който не пропусна да поздрави съперника си за невероятния тенис. През тази седмица той ще стартира защита и на трофея си от другия американски мастърс турнир – в Маями, където ще играе и Григор Димитров.Въпреки че отпадна още във втория кръг в Индиън Уелс Гришо запази 4-ата си позиция в световната ранглиста, където шампионът Дел Потро се изкачи с две места и вече е 6-и. С достигането си до финала пък Федерер си гарантира оставането начело на АТР класацията.Първата ракета на България при жените Виктория Томова запази позициите си в ранглистата на WTA. Макар да не участва в турнири през миналата седмица тя остана 142-ра в света, където начело остава румънката Симона Халеп.Тази нощ 23-годишната софиянка ще изиграе първия си мач от квалификациите в Маями срещу Яна Чепелова (Слвк), която е 102-ра в ранглистата.\n\n\n                    ", "date": "2018.03.19", "title": "Дел Потро спря устрема на Маестро Федерер"}
{"url": "http://www.monitor.bg/a/view/2790-%D0%A6%D0%B5%D1%86%D0%BE-%D0%A1%D0%BE%D0%BA%D0%BE%D0%BB%D0%BE%D0%B2-%D0%BA%D0%BB%D0%B0%D1%81%D0%B8%D1%80%D0%B0-%D1%81-30-%D1%82%D0%BE%D1%87%D0%BA%D0%B8-%D0%9B%D1%83%D0%B1%D0%B5-%D0%B7%D0%B0-%D0%BF%D0%BE%D0%BB%D1%83%D1%84%D0%B8%D0%BD%D0%B0%D0%BB%D0%B8%D1%82%D0%B5/", "text": "\n                    Италианският шампион \"Кучина Лубе\" (Чивитанова) се класира за полуфиналите на първенството този сезон след трудна победа. Във втория мач от 1/4-финалните плейофи той надигра трудно LPR (Пиаченца) като гост с 3:2 (-16, 22, 11,-22, 13) за час и 49 минути. Двубоят се игра пред 3024 зрители в Пиаченца от домакините отчетоха 21 231 евро приходи от него. Решаващата роля за успеха беше на Цветан Соколов, който стана отново топреализатор с 30 точки. Той отбеляза 2 аса и 4 блока - от общо 9-те за отбора му. Османи Хуанторена добави 22 т. (2 ас, 2 блока).\n\nЗа тима на LPR капитанът на националите ни Виктор Йосифов направи също силен мач и завърши с 10 точки (1 ас, 1 блок). Тревор Клевент направи 16 (2 блока), а Лионел Маршал - 14 (1 блок). В първия мач в Чивитанова \"Лубе\" спечели с 3:1 и това го прати в четворката.\n\nНа полуфинала \"Лубе\" среща водения от треньора Радостин Стойчев \"Азимут\" (Модена), който би с 3:1 (-25, 21, 19, 19) във втория мач \"Ревивре\" (Милано). Ървит Нгапет беше отличникът на тима на Модена с 22 т. (2 аса, 2 блока), а резервният разпределител Чоно Пенчев не влезе в игра. В първия двубой \"Азимут\" спечели с 3:2.\n\nВ друг 1/4-финал \"Бундже\" (Равена) доведе до трети мач интригата, след като победи с 3:2 (-20, 23, 25,-29, 12) лидера в редовния сезон \"Сър Сейфти\" (Перуджа). В първия резултатът беше 3:1 за перуджанци. За тима на Равена Красимир Георгиев направи 6 точки (2 блока). \"Трентино\" и \"Калцедония\" (Верона) също отиват на трети мач след 3:2 за тима на Тренто в първия и 3:2 (23,-21,-23, 24, 13) за този на Верона във втория.\n                    ", "date": "2018.03.19", "title": "Цецо Соколов класира с 30 точки \"Лубе\" за полуфиналите"}
{"url": "http://www.monitor.bg/a/view/17653-%D0%91%D0%B0%D1%81%D0%BA%D0%B5%D1%82%D0%B1%D0%BE%D0%BB%D0%BD%D0%B8%D1%8F%D1%82-%D0%9C%D0%BE%D0%BD%D1%82%D0%B0%D0%BD%D0%B0-%D1%82%D1%80%D1%8A%D0%B3%D0%B2%D0%B0-%D0%B7%D0%B0-%D0%BD%D0%BE%D0%B2-%D1%83%D1%81%D0%BF%D0%B5%D1%85/", "text": "\n                    Баскетболистките на „Монтана 2003“ ще излязат окрилени във финалите на Адриатическата лига, след като в неделя спечелиха Купата на България. Момичетата на Стефан Михайлов срещат черногорския „Будучност“ в единия полуфинал от финалната четворка, на която Монтана ще е домакин през уикенда. Другият финалист ще бъде определен в сблъсъка между „Цинкарна Целе“ (Слвн) и „Цървена звезда“ (Сър).„Монтана 2003“ стигна до втория си трофей за сезона след спечелената по-рано Суперкупа с победа над „Берое“ във финала в Перущица със 76:65. Това е общо седма купа в историята на клуба. По-опитният състав на Стефан Михайлов водеше през повечето време на срещата, но до последните минути съперникът му бе близо в резултата и имаше шанс да направи обрат.С основен принос за успеха на „Монтана“ бе Цветомира Шаренкапова, която отбеляза 26 точки и бе определена за най-полезен играч във финала. С 19 точки се отчете Христина Иванова, а Виктория Стойчева добави 11.За „Берое“ силно от пейката се включи Теодора Динева с 18 точки. По 14 отбелязаха Габриела Костова и Гергана Иванова.\"Щастлив съм. Много добре тръгнахме в мача, след това имаше спад и се игра доста равностойно. Опитът успя да си каже думата и ни помогна да спечелим този трофей“, коментира след двубоя Михайлов.\"Не ни достигна опит. Във важните моменти на мача момичетата не успяха да изпълнят тактическите указания, може би от напрежение\", сподели и треньорът на старозагорки Таня Гатева.\n\n\n                    ", "date": "2018.03.19", "title": "Баскетболният „Монтана“ тръгва за нов успех"}
{"url": "http://www.monitor.bg/a/view/15913-%D0%97%D0%BB%D0%B0%D1%82%D0%BD%D0%B0%D1%82%D0%B0-%D0%BB%D0%B8%D0%B3%D0%B0-%D0%B2-%D0%B7%D0%B0%D0%BB%D0%B0-%D0%A5%D1%80%D0%B8%D1%81%D1%82%D0%BE-%D0%91%D0%BE%D1%82%D0%B5%D0%B2/", "text": "\n                    Женският национален отбор по волейбол на България, воден от новия си треньор Иван Петков, ще играе домакинските си мачове от Златната Европейска лига в софийската зала \"Христо Ботев\"Волейболистките ни са в група А със съперници Азербайджан, Португалия и Украйна. Играе се всеки срещу всеки на разменено гостуване. Българките започват в Лигата с три поредни мача на свой терен, след което предстоят три гостувания. Първият двубой е срещу Португалия на 19 май, вторият - с Украйна на 23 май, а с Азербайджан - на 26 май.\n\nПолуфиналната плейофна серия в Суперлигата при мъжете пък стартира с домакинство на \"Монтана\" в зала \"Младост\" на ЦСКА на 22 март от 18,30 ч. Вторият също е там на 23-и. Двата тима играят 3-та и 4-та среща в зала \"Христо Ботев\" в София на 29-и и 30-и март, а ако се стигне до 5-а, тя ще е пак в Монтана. Последният полуфиналист, който среща \"Пирин\" (Разлог), трябва да бъде определен тази вечер в третия двубой между \"Нефтохимик 2010\" и \"Марек Юнион Ивкони\".\n                    ", "date": "2018.03.19", "title": "Златната лига - в зала \"Христо Ботев\""}
{"url": "http://www.monitor.bg/a/view/36009-%D0%A5%D1%83%D0%B1%D1%87%D0%B5%D0%B2-%D0%B8-%D0%97%D0%B4%D1%80%D0%B0%D0%B2%D0%BA%D0%BE%D0%B2-%D1%81%D0%B8-%D0%B4%D0%B5%D0%BB%D1%8F%D1%82-%D0%BD%D0%B0%D0%BF%D0%B0%D0%B4%D0%B0%D1%82%D0%B5%D0%BB/", "text": "Французин свири на България в Разград\n                    Селекционерът на младежкия национален отбор до 21 години Антони Здравков е постигнал договорка с колегата си от първия отбор Петър Хубчев за нападателя на ЦСКА-София Кирил Десподов. Младият футболист ще се присъедини към младежите след първата контрола на „А“ отбора срещу Босна и Херцеговина, която ще се проведе на 23 март от 19:00 часа в Разград. Четири дни по-късно отборът на Тони Здравков се изправя в европейска квалификация срещу Словения на „Трейс Арена“, а от днес отборът е на лагер в Стара Загора. „Предвид това, че играем едновременно с мъжкия национален отбор и юношеския национален отбор, мисля че разполагам с най-добрата възможна група. Надявам се да създадем положения както в мача с Черна гора, но този път да ги реализираме и да спечелим. Словения е сериозен отбор и резултатите им го показват. Загубиха единствено в домакинството на Франция, но те са с класа над всички останали тимове в групата. Борбата за второ място ще бъде много сериозна. Пред мен няма поставена цел. Не съм поставял и на отбора такава. Всички заедно си казахме, че искаме да станем добър отбор, който да се развива, така че играчите да станат част от първия отбор на България“, заяви Здравков преди важния мач със Словения. В групата на младежите са още тимовете на Франция, Черна гора, Казахстан и Люксембург.В същото време стана ясно, че френският рефер Франсоа Летексие ще ръководи приятелската среща между България и Босна и Херцеговина на стадион „Лудогорец Арена“. Неговите сънародници Хишам Закрани и Сирил Муние ще бъдат асистент съдии, а четвърти рефер ще е Станислав Тодоров. Томаш Богнар от Унгария пък ще бъде главен рефер на контролата между България и Казахстан. Мачът ще се състои на 26 март от 19:00 часа в Унгария. Помощници на Богнар ще бъдат Балаш Бузаш и Теодорос Георгиу, а четвърти съдия е Ференц Карако. Лагерът на националния отбор започна днес в Разград.\n\n\n                    ", "date": "2018.03.19", "title": "Хубчев и Здравков си делят нападател"}
{"url": "http://www.monitor.bg/a/view/2471-%D0%9F%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%B4%D0%B6%D0%B5%D0%B4%D0%B0%D0%B8-%D0%B7%D0%B0%D0%B2%D0%BB%D0%B0%D0%B4%D1%8F%D1%85%D0%B0-%D0%BD%D0%B0%D0%B3%D1%80%D0%B0%D0%B4%D0%B8%D1%82%D0%B5-%D0%BD%D0%B0-%D0%95%D0%BC%D0%BF%D0%B0%D0%B9%D1%8A%D1%80/", "text": "\n                    Филмът \"Междузвездни войни: Последните джедаи\" триумфира на наградите на списание „Емпайър“ с цели шест приза. Осмият епизод от сагата е отличен за най-добър филм, за режисьор (Райън Джонсън), най-добра актриса (Дейзи Ридли), както и за категориите визуални ефекти и костюми. Актьорът Марк Хамил, прочул се с ролята на Люк Скайуокър, беше удостоен с почетното отличие „Икона“. 66-годишната звезда посвети победата си на „легиона“ си от фенове.Като лауреат на събитието блесна и режисьорът Стивън Спилбърг, който си тръгна с приза „Легенда“. В негова чест беше показан видео трибют с коментари от киновеличия от калибъра на Мерил Стрийп и Джей Джей Ейбрамс. Наградата за най-добър актьор отиде при Хю Джакман за ролята му в „Логан: Върколакът“. Сред останалите отличници на церемонията се наредиха Джош О'Конър и Дафни Кийн (дебют на актьор и актриса), \"Бягай!\" (най-добър хорър и най-добър сценарий), \"Тайната на Коко\" (най-добра анимация), \" \"Красавицата и Звяра (грим), \"Короната\" (най-добра телевизионна поредица) и други.     \n\n\n                    ", "date": "2018.03.19", "title": "\"Последните джедаи“ завладяха наградите на „Емпайър“"}
{"url": "http://www.monitor.bg/a/view/64529-%D0%9D%D0%B8%D0%BD%D0%B0-%D0%9D%D0%B8%D0%BA%D0%BE%D0%BB%D0%B8%D0%BD%D0%B0-%D0%BF%D1%80%D0%B5%D0%BD%D0%B0%D1%81%D1%8F-%D0%9C%D0%B0%D0%B3%D0%B8%D1%87%D0%B5%D1%81%D0%BA%D0%B8%D1%82%D0%B5-%D0%B3%D0%BB%D0%B0%D1%81%D0%BE%D0%B2%D0%B5-%D0%BD%D0%B0-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D0%B2-%D0%91%D0%B5%D1%80%D0%BB%D0%B8%D0%BD/", "text": "\n                    Нина Николина ще демонстрира богатата палитра от мелодии, залегнали в основата на родния фолклор, навръх 24 май в Берлин. Певицата ще представи нов вариант на спектакъла си „Женските гласове на България“, малко повече от месец, след като той направи премиерата си в престижната зала Cité de la musique в Страсбург, посветен на Българското председателство.\n\n“Не очаквахме такъв възторжен прием, защото публиката беше предимно от чужденци – дипломати, хора, изкушени от музика, доста претенциозна и взискателна аудитория”, разкри Николина, която в проекта дебютира като музикален продуцент. Тя е подбрала изцяло репертоара на “Магическите гласове на България”, а заедно с Ема Константинова, Любомира Костова и Георги Тошев участва в създаването на музикалния спектакъл.\n\nТой има за цел да покаже вокалното и музикално разнообразие на страната ни в различни жанрове – традиционно пеене, хорово, църковно –славянски песнопения, опера и смесването на народна музика с модерен бийт. Сред народните певици, които се включват във формацията “Магическите гласове на България”, са Александра Борисова, Бисерка Пиларска, Атанаска Бонева, Таня Първанова и Еличка Кръстанова.\n\nНина Николина се представя и с друг свой популярен проект - “Пендара етно проджект”, в който народната музика се среща със съвременната електронна сцена. Там певицата си партнира с известния перкусионист и композитор Калин Вельов. “Ще заложим много повече на ритмичните песни, ще има вокално разнообразие, ще представим различни фолклорни области на България”, разказва изпълнителката на „Ти“.\n\nСъс специални видеообръщения на концерта в Берлин ще се включат отново и световноизвестното българско сопрано Соня Йончева и Силви Вартан.\n                    ", "date": "2018.03.19", "title": "Нина Николина пренася „Магическите гласове на България“ в Берлин"}
{"url": "http://www.monitor.bg/a/view/3830-%D0%94%D0%B0%D1%80%D0%B8%D0%BB-%D0%A5%D0%B0%D0%BD%D0%B0-%D0%BE%D1%87%D0%B0%D1%80%D0%BE%D0%B2%D0%B0-%D1%81-%D1%80%D0%B5%D0%B6%D0%B8%D1%81%D1%8C%D0%BE%D1%80%D1%81%D0%BA%D0%B8-%D0%B4%D0%B5%D0%B1%D1%8E%D1%82/", "text": "\n                    \n                                        Актрисата Дарил Хана се разписа с режисьорски дебют. Музата на Уди Алън представи фентъзи уестърна „Парадокс“ в рамките на тазгодишното издание на фестивала South by Southwest в Остин, Тексас. Звездата от „Убий Бил“ намигна, че лентата е издържана в „духа на забавното“. В продукцията участие взимат музикални знаменитости от ранга на Нийл Йънг и Уили Нелсън. Сюжетните нишки преплитат актуалните проблеми, които разбуниха духовете в Холивуд, като темата за сексуалното насилие. „Добре е, че хората поне започнаха да говорят за този проблем, който трябва да бъде разрешен“, заяви по време на кино феста тя.Припомняме, че 57-годишната звезда е сред жените, които се определиха като жертви на продуцента Харви Уайнстийн. Хана дори настоява, че застоят в кариерата й е заради негова намеса, след като няколко пъти му е откзала еротични преживявания. Дарил обаче вярва, че Холивуд е изправен пред светло бъдеще. „Филмовата индустрия напомня за патриархална система, но вече се усеща разклащане на основите й“, сподели още тя.\n                    \n                                    ", "date": "2018.03.19", "title": "Дарил Хана очарова с режисьорски дебют"}
{"url": "http://www.monitor.bg/a/view/68051-%D0%92%D0%B7%D1%80%D0%B8%D0%B2%D1%8F%D0%B2%D0%B0%D1%89%D0%B8%D1%82%D0%B5-hollywood-undead-%D1%89%D0%B5-%D1%80%D0%B0%D0%B7%D1%82%D1%8A%D1%80%D1%81%D1%8F%D1%82-%D0%A3%D0%BD%D0%B8%D0%B2%D0%B5%D1%80%D1%81%D0%B8%D0%B0%D0%B4%D0%B0/", "text": "\n                    Набиращата все по-голяма популярност метъл сензация Hollywood Undead пристигат у нас за първи си концерт на 26 юни в столичната зала Универсиада. Петорката от Лос Анджелис са на световно турне, което ще обиколи много дати в Европа. Взривяващите им изпълнения на живо разпродават концерти от Атланта и Сейнт Луис, до Москва и Манчестър.\n\n \n\n„Много сме щастливи да имаме концерти в Европа. Обичаме да свирим там, публиката е страхотна и много харесваме културата“, заявяват музикантите.\n\n \n\nОще с излизането на техния платинен първи албум през 2008 г. Swan Songs, и с уникалното съчетаване на рок, хип-хоп, индъстриъл и електронна музика, Hollywood Undead печелят огромен брой фенове по целия свят. Последвалият втори албум American Tragedy (2011) става златен и се изкачва на номер 4 в Billboards Top 200, а Notes From The Underground (2013) се изстрелва на второто място в класацията. През 2015 г. пускат песента „Day of the Dead”, която е слушана повече от 21 милиона пъти в Spotify и има над 17 милиона гледания в YouTube. Първият сингъл от новия им албум „California Dreaming” събра над 1,8 милиона гледания в само за три седмици.\n\nБилетите за концерта влизат в продажба от петък, 23 март, и ще са на цени от 50 до 70 лв. Първите 200 пропуска ще са с 10% от цената.\n                    ", "date": "2018.03.19", "title": "Взривяващите Hollywood Undead  ще разтърсят „Универсиада“"}
{"url": "http://www.monitor.bg/a/view/75310-%D0%98%D0%BC%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%92%D0%B8%D0%BA%D1%82%D0%BE%D1%80%D0%B8%D1%8F-%D0%B8-%D0%94%D0%B5%D0%B9%D0%B2%D0%B8%D0%B4-%D0%91%D0%B5%D0%BA%D1%8A%D0%BC-%D1%81%D0%B5-%D0%BD%D0%B0%D0%B2%D0%BE%D0%B4%D0%BD%D0%B8/", "text": "\n                    Домът на звездното семейство на Виктория и Дейвид Бекъм в британското графство Оксфордшър е наводнено с отпадни води. До това се стигнало, след като е преляла яма на канализацията на имота в град Чипинг Нортън. За да се отстранят щетите, дизайнерката и спортистът ще трябва да се разделят с 35 хиляди долара.\n\nСемейство Бекъм закупи провинциалната къща с девет спални миналата година, като тогава отказа да я реновира. В нея има още и гараж за три автомобила, два широки двора и прилежаща земя с площ от 8094 квадратни метра.\n\nПо думите на съседи на звездите, цитирани от The Daily Star, бившото попълнение на Spice Girls ще бърза да ремонтира имението и градините към него преди лятото. Причината – в най-горещите дни тя искала да се събира с приятели и семейството си в своя „дом на мечтите“.\n                    ", "date": "2018.03.19", "title": "Имението на Виктория и Дейвид Бекъм се наводни"}
{"url": "http://www.monitor.bg/a/view/81404-%D0%90%D0%BA%D1%80%D0%BE%D0%B1%D0%B0%D1%82-%D0%BE%D1%82-%D0%A6%D0%B8%D1%80%D0%BA-%D0%B4%D1%8E-%D0%A1%D0%BE%D0%BB%D0%B5%D0%B9-%D0%BF%D0%BE%D1%87%D0%B8%D0%BD%D0%B0-%D0%BD%D0%B0-%D1%81%D1%86%D0%B5%D0%BD%D0%B0%D1%82%D0%B0-%D0%B2%D1%8A%D0%B2-%D0%A4%D0%BB%D0%BE%D1%80%D0%B8%D0%B4%D0%B0/", "text": "\n                    Акробатът от „Цирк дю Солей“ Ян Арно почина, след като падна на сцената по време на представление в Тампа, Флорида в събота вечерта. Инцидентът се случи докато 38-годишният артист изпълнява въздушен номер, част от спектакъла Volta. Веднага след падането, Арно е откаран и настанен в местна болница, но няколко часа по-късно издъхнал вследствие на тежките си рани. \"Голямото семейство на \"Цирк дю Солей\" е шокирано и съкрушено от тази трагедия. Ян бе с нас от повече от 15 години и бе обичан от всички, които го познаваха.\", заяви ръководителят на компанията Даниел Ламар, като уточни, че въпросният номер е смятан за един от най-безопасните в спектакъла. „Предлагаме изцяло сътрудничеството си на институциите в разкриването на подробностите около инцидента“, допълни още той.\n                    ", "date": "2018.03.19", "title": "Акробат от \"Цирк дю Солей\" почина на сцената във Флорида"}
{"url": "http://www.monitor.bg/a/view/69148-%D0%A5%D0%BE%D0%B4%D0%BE%D1%80-%D0%BE%D1%82-%D0%98%D0%B3%D1%80%D0%B0-%D0%BD%D0%B0-%D1%82%D1%80%D0%BE%D0%BD%D0%BE%D0%B2%D0%B5-%D0%B4%D1%8A%D1%80%D0%B6%D0%B8-%D0%B2%D1%80%D0%B0%D1%82%D0%B0%D1%82%D0%B0-%D0%B7%D0%B0-%D1%84%D0%B5%D0%BD%D0%BE%D0%B2%D0%B5%D1%82%D0%B5-%D1%83-%D0%BD%D0%B0%D1%81/", "text": "Кралят на нощта и Яра Грейджой от кървавата сага също разписват автографи в София\n                    Актьорът Крисчън Найрн, познат на телеманиаците като Ходор от „Игра на тронове“, ще се завърне в армията на живите, за да зарадва българските фенове на Aniventure Comic Con 2018. Смъртта е постоянен спътник в сюжета на кървавата сага и след първия сезон трудно се трогваш от масовото клане. Изключение от правилото ще остане гигантът с малък умствен капацитет и голямо сърце, който със своята саможертва спаси Триоката врана Бран и компания. Минути преди да го видим за последно в хитовата продукция стана ясно, че единствената дума в речника му „Ходор“ не е името му, а идва от изречението „Дръж вратата“ ( б. а. - Hold the door) – точно тази развръзка тръпнат в очакване да разберат родните почитатели лично от него. Освен Найрн, на фестивала, събиращ в едно атракции за косплейъри, геймъри и фенове на азиатската култура и сериалите, в София ще пристигнат още двама герои от „Игра на тронове“. Наскоро стана ясно, че един от най-емблематичните злодеи - Кралят на нощта, в кожата на който скача словашкият актьор Владимир Фурдик, ще търси бели бродници у нас.Третият герой от сериала на HBO, който ще разписва автографи и ще позира за селфита в Интер Експо Център на 15 и 16 септември, е Джема Уелън. Чаровната актриса е позната като Яра Грейджой, която се бори със стереотипите, ставайки първата жена лидер на Железните острови.Специално за събитието у нас ще пристигне иактрисата Анджела Сарафян от „Западен свят“. За втора поредна година израелският художник Йехуда Девир ще зарадва любителите на комикси със специален мастър клас, а помощ ще му окаже съпругата му Мая, вдъхновила популярната му серия „Животът с моята жена“. За изкуството на комиксите ще говорят и създателите на култовата поредица Cyanide & Happiness. Що се отнася до ентусиастите, които искат да се включат в надпревара за най-оригинален костюм, може да се преориентират към тематиката на аниметата Kamui и Reika. Предстои афишът за събитието да се напомпа с още личности, които засега остават в тайна. Тази година Aniventure Comic Con ще посрещне гостите си в още една зала, за да отговори на огромния интерес – над 21 000 отчетени посещения за 2017-та.Билети за фестивала от 15 до 40 лв за двудневно посещение и „ултра“ пропуски от 250 лв може да намерите в мрежата на Eventim.\n\n\n                    ", "date": "2018.03.19", "title": "Ходор от „Игра на тронове“ държи вратата за феновете у нас "}
{"url": "http://www.monitor.bg/a/view/87185-%D0%9D%D0%BE%D0%B2%D0%B0%D1%82%D0%B0-%D0%90%D0%BB%D0%B1%D0%B5%D0%BD%D0%B0-%D0%B5%D0%B4%D0%BD%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D0%BA%D0%B0-%D0%B2-%D0%B5%D1%81%D0%BD%D0%B0%D1%84%D1%81%D0%BA%D0%B0-%D0%91%D1%8A%D0%BB%D0%B3%D0%B0%D1%80%D0%B8%D1%8F/", "text": "Актрисата Гергана Данданова дава плът на магнетичната героиня на Йовков\n                    Дали красотата ще спаси света, или ще го погуби? Ще постави ли на изпитание нейната дръзка различност устоите на еснафското битие, ще събуди ли толерантност и разбиране към онази любов, която не търпи ограничения и условности? Или ще се прекърши, ще загърби зрителските погледи и с наведена глава ще се отправи към собствената си Голгота? Това са някои от въпросите, които се забиват в крехката снага на една от най-магнетичните героини в българската драматургия – Йовковата Албена, която проф. Красимир Спасов възражда на сцената на Театър „Българска армия“. А когато „светът“ е България, правилният или по-скоро реалистичният отговор е вторият. Така поне е в неговата постановка.В тази „Албена“, родена 90 години след първата публикация на едноименния разказ във вестник „Зора“, действието е изтеглено малко по-напред във времето – през 30-те, и осезаемо се усеща характерният за епохата, но навярно позакъснял у нас сблъсък на здравия патриархален морал и християнската нравственост, от една страна, и надигащата се еманципация, абсолютизирането на импулсите на свободната личност, от друга. Има ги погражданяването, европеизацията, активизирането на капитала в Златна Добруджа... Албена на очарователната Гергана Данданова езаседнала в колективното съзнание на поколения публики. Тя се появява кръшна и звънка, с чадърче на японска гейша и стилен ретро тоалет, а селската клюка мълви, че всички мъжки погледи, явни или скрити, са насочени към нея. Тази Албена не се свени да хвърли ризата, да прегръща страстно и да си дръпне от цигарата на любовника си Нягул, полегнала върху голия му торс след акта. Експлозивният Нягул на Веселин Анчев е обсебен от нейния сексапил, но и от идеята за властта, която парите в близко бъдеще ще му дадат. От кое повече?! Кое ще го доведе до престъпление в Страстната седмица преди Великден, олицетворяваща мъките Христови в името на грешното човечество? Щедра душа, Албена (се мъчи да) обича и жали и своя съпруг, „юродивия“ добряк Куцар (също нелошо превъплъщение на съвсем младия Асен Кобиларов). Но режисьорът сякаш някак с лека ръка я смазва: точно когато обществената нагласа а-ха да помръдне – „Не я давайте! Какво е селото ни без Албена?!“ – грешницата се свлича на колене и моли за прошка, без да запази достойнството на виталната си красота... И ако за убийството милост не може да има, днес някак ни се иска да сме по-снизходителни поне към любовта...Извън централния любовен триъгълник останалите персонажи, включително пияният и отчаян Сенебирски на Иван Радоев и „консенсусният“ кмет на Стойко Пеев са разработени стандартно и с изпълненията си част от младите актьори, обсебени от тазисе размиват неотличими един от друг. Разминава им се май само на Тигран Торосян и младия селянин Йордан Алексиев, а Сашо Дойнов като дядо Власьо пак играе себе си... Повече аплодисменти за харпиите и завистници в рокли Радосвета Василева, Мимоза Базова, Луизабел Николова, Евелин Костова. Иначе точно в този театър традицията на Йовковата „Албена“ е изключително силна – още има зрители, които помнят спектакъла от 70-те с Елена Райнова, Васил Михайлов и Кирил Янев, Стефан Данаилов (Сенебирски) и други, от който неизтриваеми остават дори най-епизодичните превъплъщения, като на Йосиф Сърчаджиев като младия селянин...Сценичната среда за спектакъла е създадена от Красимир Вълканов, а костюмите са на Мария Диманова.\n\n\n                    ", "date": "2018.03.19", "title": "Новата „Албена“ - една европейка в еснафска България"}
{"url": "http://www.monitor.bg/a/view/2452-8-%D0%BC%D0%B8%D0%BD%D1%83%D1%82%D0%B8-%D0%B8-19-%D1%81%D0%B5%D0%BA%D1%83%D0%BD%D0%B4%D0%B8-%D1%88%D0%B5%D1%81%D1%82-%D0%BB%D0%B8%D1%86%D0%B0-%D0%BD%D0%B0-%D1%81%D0%B0%D0%BC%D0%BE%D1%82%D0%B0%D1%82%D0%B0/", "text": "\n                    Световна премиера в рамките на „София филм фест“ в края на миналата седмица направи филмът омнибус „8 минути и 19 секунди“, който може да се смята за пълнометражен дебют на Георги Господинов в седмото изкуство, тъй като е композиран от 6 късометражни новели по негови разкази. Червената нишка в калейдоскопичната творба е усещането за вселенска самота, за тих личен апокалипсис на всеки от водещите персонажи в тях. За което подсказва и тълкуването на заглавието – 8` 19`` е времето, което ни е отпуснато, ако слънцето угасне завинаги: толкова е пътят на светлината от там до тук, после ще настане мрак. Освен ако апокалипсисът за пореден път не бъде отложен с някой неочакван жест на емпатия, с приятелска ръка, подадена от някой непознат... Обединяващ елемент в новелите на различните режисьори е и фотографът, безстрастен наблюдател на оскъдните външно събития, случващи се в нечия душа, в чийто образ влиза майсторът на обектива Симон Варсано.В първата късометражна новела „Обащиняване“ (реж. Петър Вълчантов) момченце от дом за сираци припознава за свой баща и се опитва да спаси високо дърво, набелязано за отсичане. В чернобялата „Лицата от последните дни“ (реж. Любомир Младенов) експресивната Светлана Янчева е болна от самота жена на средна възраст, която пътува с метрото за среща с непозната, на която ще плати, за да й се обажда другата по телефона и да й разказва всекидневието си. В „Кристин, която маха от влака“ (игралния дебют на Тео Ушев) героите на Ирмена Чичикова и Китодар Тодоров са в едно купе и си говорят, без да говорят, с мислите си – за теорията на хаоса, за размаха на крилете на пеперудата, които могат да предизвикат катаклизъм в другия край на света и за това какво може да направи едно случайно помахване от прозореца, нахлувайки в семплото чуждо битие. В „Старецът и морето“ (реж. Надежда Косева) възрастен човек символично се прощава с бащиния си дом, значи и с всичко в живота си. Своеобразна кулминация е миниатюрата „Закъснелият дар“ - великолепен монолог на чудака самотник Иван Бърнев под режисурата на Влади Люцканов. В последната новела „Дъщеря“ (реж. Кристина Грозева) актьорът Цветан Алексиев пътува с парцалена кукла, към която се отнася като към свое дете. Преживял е катастрофа, която е разбъркала мозъка му, а може би му е отнела и най-скъпото. Не е изненада, че групата развеселени тийнейджъри го вземат на подбив, но един от тях накрая ще изненада и самия себе, и зрителя. Може би човещината все още не е безвъзвратно изгубена...Новелите във филма са по разкази от сборниците „И всичко стана луна“ и „И други истории“. Някои са смешни през сълзи, други са покъртителни, но всички са тъжни.22-рото издание на фестивала „София филм фест“ присъди своите отличия. Ето някои от тях. Голямата награда „София – град на киното“ за най-добър филм в международния конкурс за първи и втори игрални филми, в размер на 7000 евро, осигурени от Столична община, е за „3/4” (България-Германия) на режисьора Илиян Метев. „3/4“ (със „Златен леопард“ от Локарно) бе обявен и за най-добър български игрален филм. Специалната награда на журито е за филма „Генезис” (Унгария) на режисьора Арпад Богдан. Призът за режисура е за Бану Саваджъ за филма „Гълъбът” (Турция). Наградата Jameson бг късометражен филм в размер на 6000 евро, бе присъдена на „Преображение” на режисьора Стефан Ганов. Наградата на публиката, определена от вота на зрителите за най-добър филм от международния и балканския конкурси на фестивала бе връчена на филма „Радиограмофон” (България-Полша), режисьорски дебют на Рузие Хасанова. Наградата „Домейн Бойар“ за най-добър балкански филм е за „Възвишение” (България-Македония) на Виктор Божинов. „Вездесъщият“ на Илиян Джевелеков, който обра отличията на фестивала „Златна роза“ във Варна, сега бе удостоен с наградата на гилдията на българските кинокритици за балкански филм, както и с наградата на ФИПРЕССИ от международната общност на киножурналистите. \n\n\n                    ", "date": "2018.03.19", "title": "„8 минути и 19 секунди“ - шест лица на самотата"}
{"url": "http://www.monitor.bg/a/view/54419-%D0%9E%D0%BA%D0%BE%D0%BD%D1%87%D0%B0%D1%82%D0%B5%D0%BB%D0%BD%D0%BE-%D0%9F%D1%83%D1%82%D0%B8%D0%BD-%D0%BF%D0%B5%D1%87%D0%B5%D0%BB%D0%B8-%D0%B2%D0%BE%D1%82%D0%B0-%D1%81%D1%8A%D1%81-7667/", "text": "\n                    Действащият руски държавен глава Владимир Путин печели изборите за президент на страната със 76,67%. Това показват резултатите след обработване на 99,81% от подадените в неделя бюлетини. По предварителни данни избирателната активност е била 67,47%.\n\nЦИК посочва, че на този вот Путин е установил два исторически рекорда – по процент получени гласове и по абсолютното им количество. На 18 март т.г. за действащия президент са гласували 56 179 035 души. За сравнение на предишните избори през 2012 г. поддръжниците на Путин са били 45 602 075. Второ място в надпреварата за Кремъл зае кандидатът от комунистическата партия Павел Грудинин, който получи 11,79 на сто от гласовете. Трети е лидерът на либералдемократите Владимир Жириновски с 5,66%. За единствената дама в битката за президентския пост Ксения Собчак гласуваха едва 1,67% от избирателите. В изборите участваха общо осем кандидата, припомнят агенциите. ЦИК регистрира рекордна избирателна активност в секциите в чужбина, където пред урните са застанали 98% от руснаците. Там действащият държавен глава печели близо 85% от гласовете срещу 73,24% през 2012 г.\n\nВ Русия най-голяма поддръжка Путин получи в Кабардино-Балкарската Република, където за него са гласували 93,38% от отишлите до урните. В Чеченската република този процент е 91,44. Безпрецедентно висока подкрепа действащият президент получава и в Крим, чиито жители за първи път гласуваха за държавен глава на Русия. На полуострова, по предварителни данни, за Путин са гласували 92,14% или близо 1 млн. души, информират агенциите. Анализатори коментират, че високият резултат в Крим е своеобразна повторна верификация на резултатите от референдума от 16 март 2014 г. за присъединяване на полуострова към Русия. Денят на изборите  съвпадна с 4-та годишнина от присъединяването. По този повод на Манежния площад в центъра на Москва в неделя вечерта се проведе тържествен концерт-митинг под надслов „Русия. Севастопол. Крим“. В късните часове към гостите на концерта се обърна Путин, който произнесе реч, посветена на преизбирането му до 2024 г. Той благодари за подкрепата и заяви, че „Русия безусловно е обречена на успех“. „Аз виждам в тези резултати признание, за това което беше направено през последните години в много сложни условия. Виждам доверие и надежда“, каза преизбраният президент пред събралото се множество. На импровизираната пресконференция в щаба си след вота Путин заяви, че на този етап няма планове за реформа на конституцията на страната. За кадровите решения в правителството държавният глава обеща да обяви след като официално поеме поста на седми президент на Русия. Той отговори и на въпрос дали ще участва в изборите през 2030 г. „Това, което говорите, е малко смешно. Нека да сметнем – какво до 100 г. ли ще стоя тук? Не“, каза държавният глава.  \n\nПърви с победата на изборите поздравиха Путин президентите на Сърбия Александър Вучич и на Венецуела Николас Мадуро, председателят на КНР Си Дзинпин, лидерът на Куба Раул Кастро, както и ръководителите на страни от ОНД. Коментирайки резултатите от вота, The New York Times констатира, че „това гласуване е било по-скоро референдум за доверие, отколкото избори“.  \n                    ", "date": "2018.03.19", "title": "Окончателно: Путин печели вота със 76,67%"}
{"url": "http://www.monitor.bg/a/view/12281-%D0%9F%D0%BE%D0%B2%D1%80%D0%B5%D0%B4%D0%B0-%D0%BF%D1%80%D0%B8%D0%B7%D0%B5%D0%BC%D0%B8-%D1%85%D0%B5%D0%BB%D0%B8%D0%BA%D0%BE%D0%BF%D1%82%D0%B5%D1%80%D0%B0-%D0%BD%D0%B0-%D0%98%D0%B2%D0%B0%D0%BD%D0%BA%D0%B0-%D0%A2%D1%80%D1%8A%D0%BC%D0%BF/", "text": "\n                    Хеликоптерът с дъщерята и зетя на президента на САЩ Доналд Тръмп се върнал извънредно на летището във Вашингтон, след като отказал един от двигателите му, предаде телевизия Си Ен Ен в неделя.\n\nИнцидентът е станал преди няколко дни. Според източници на телевизията Иванка Тръмп и съпругът й Джаред Къшнър, които са съветници на президента, са тръгнали от федералната столица към Ню Йорк, но след излитането на машината отказал единият от двигателите. Според процедурата пилотът се върнал на летище \"Роналд Рейгън\" във Вашингтон.\n\nКацането е преминало успешно, никой не е пострадал. Причините за отказа на двигателя са неизвестни, няма официален коментар.\n\nСпоред Си Ен Ен не е известно с каква цел двамата са използвали хеликоптера за пътуването, но след инцидента двойката е решила да стигне до Ню Йорк с полет на редовните линии.\n                    ", "date": "2018.03.19", "title": "Повреда приземи хеликоптера на Иванка Тръмп"}
{"url": "http://www.monitor.bg/a/view/88330-%D0%98%D1%82%D0%B0%D0%BB%D0%B8%D1%8F-%D0%BA%D0%BE%D0%BD%D1%84%D0%B8%D1%81%D0%BA%D1%83%D0%B2%D0%B0-%D0%BA%D0%BE%D1%80%D0%B0%D0%B1-%D1%81-%D0%BD%D0%B5%D0%BB%D0%B5%D0%B3%D0%B0%D0%BB%D0%BD%D0%B8-%D0%BC%D0%B8%D0%B3%D1%80%D0%B0%D0%BD%D1%82%D0%B8/", "text": "\n                    Прокурорът от сицилианския град Катания Кармело Дзукаро издаде заповед за конфискация на кораба на испанската неправителствена организация “ProActiva Open Arms”. В края на миналата седмица плавателният съд стовари в намиращото се на юг от Катания пристанище Поцало 218 нелегални имигранти, като преди това не се подчини на искането на бреговата охрана на Либия да се върне в нейното най-близко пристанище и буквално забегна в открито море. Испанската неправителствена организация и екипажът на краба са обвинени в престъпно сдружение с цел поощряване на нелегалната имиграция, както и в нарушение на италианските закони и на международните споразумения.\n\nИмето на прокурора Кармело Дзукаро нашумя през миналата пролет след като той обвини в прав текст действащите в Средиземно море неправителствени организации, че превозвали нелегални имигранти от Африка към Италия и Европа срещу баснословни суми пари. Нещо повече – магистратът намекна тогава, че някои от плавателните съдове за транспорт на пришълците действали с благословията на американския филантроп и борсов спекулант Джордж Сорос, чиято цел била чрез мигрантите да постави на колене италианската икономика и да извлече лична полза от това. Но след като твърденията му обиколиха за нула време целия свят, самият Дзукаро обяви, че те били само плод на негови лични размисли и че нямал никакви конкретни доказателства в тяхна подкрепа.\n\nВ коментарите си на заповедта на поркурора от Катания италианските медии поодчертават, че най-после той е получил сериозно потвърждение на тезите си от миналото лято и за това е наредил кораба на „ProActiva Open Arms“ да бъде конфискуван. В подкрепа на това становище наблюдателите посочват и вписването в регистъра на последствените на капитана на плавателния съд Марк Рейг, на шефа на направителствената организация Оскар Кампс и на шефката на мисията по транспорта до Италия на 218-те мигранти Анабел Монтес.\n                    ", "date": "2018.03.19", "title": "Италия конфискува кораб с нелегални мигранти "}
{"url": "http://www.monitor.bg/a/view/67279-%D0%A4%D0%B5%D0%B9%D1%81%D0%B1%D1%83%D0%BA-%D1%86%D0%B5%D0%BD%D0%B7%D1%83%D1%80%D0%B8%D1%80%D0%B0-%D1%81%D0%B2%D0%BE%D0%B1%D0%BE%D0%B4%D0%B0%D1%82%D0%B0-%D0%BD%D0%B0-%D0%94%D1%8C%D0%BE%D0%BB%D0%B0%D0%BA%D1%80%D0%BE%D0%B0/", "text": "\n                    Изображението на жена с гола гръд от култовата картината \"Свободата води народа\", нарисувана през 19-и век от художника Йожен Дьолакроа, бе временно цензурирано от Фейсбук, предаде АФП. Впоследствие социалната мрежа призна, че е допуснала грешка.\"Творбата \"Свободата води народа\" има своето място във Фейсбук и не нарушава правилата за реклама - оповести социалната мрежа. - Всяка седмица проверяваме милиони рекламни изображения и понякога допускаме грешки. Поднасяме извиненията си за въпросната грешка.\"Режисьорът Жослен Фиорина бе използвал известната картина от Дьолакроа, за да промотира в интернет театралната си постановка \"Изстрели на улица Сен Рош\" в Париж. \"Четвърт час след пускането на рекламата, тя бе блокирана, като ни бе обяснено, че е невъзможно да се разпространяват голи изображения\", заяви Фиорина.Малко по-късно режисьорът качил в интернет нова реклама, за която била използвана същата картина, но с надписа \"цензурирано от Фейсбук\" върху бюста на жената. Това изображение не било цензурирано.Както е известно Фейсбук вече има сериозна история с цензурирани изображения на художествени произведения. Преди месец изображението на Вилендорфската Венера - фигурка на близо 30 000 години, смятана за шедьовър на палеолитното изкуство, бе цензурирано във Фейсбук. Това тогава бе съобщено от Природонаучния музей във Виена, където творбата е изложена.Статуетката, изобразяваща гола женска фигура с пищни форми, е открита в австрийското селище Вилендорф в началото на 20-и век. Става въпрос за най-популярното в света праисторическо изображение на жена, поясниха от музея.Преди година пък френският писател Фредерик Бегбеде обяви, че напуска социалната мрежа Фейсбук заради голямата си любов към женските гърди. „Не желая да допринасям за цензурата на тази машина. Твърде много ме е грижа за женските гърди. Мога да се изразявам на по-свободни места от тук.“, гласи част от сбогуването на скандалния публицист със 130-те хиляди негови последователи. Реалната причина е публикуван портрет на Мирей Дарк, дело на Франсис Джакобети. Бегбеде решил да почете легендата на френското кино с фотографията, но тя била свалена заради неприлично съдържание.\n\n\n\n\n\n\n                    ", "date": "2018.03.19", "title": "Фейсбук цензурира свободата на Дьолакроа"}
{"url": "http://www.monitor.bg/a/view/4756-%D0%A3%D0%BA%D1%80%D0%B0%D0%B9%D0%BD%D0%B0-%D0%B8%D1%81%D0%BA%D0%B0-%D0%95%D0%A1-%D0%B4%D0%B0-%D0%BD%D0%B0%D0%BB%D0%BE%D0%B6%D0%B8-%D1%81%D0%B0%D0%BD%D0%BA%D1%86%D0%B8%D0%B8-%D1%81%D1%80%D0%B5%D1%89%D1%83-%D0%A8%D1%80%D1%8C%D0%BE%D0%B4%D0%B5%D1%80/", "text": "\n                    ЕС трябва да приеме санкции и срещу неруски граждани, които работят за Владимир Путин, по-специално бившия германски канцлер Герхард Шрьодер, заяви украинският външен министър Павло Климкин в интервю за в. \"Билд\", цитирано от Франс прес.\n\"Важно е да се санкционират тези, които рекламират проектите на Путин в чужбина. Герхард Шрьодер е най-големият лобист на Путин в света. Ето защо ЕС трябва да види какво може да направи по въпроса\", каза Климкин.\nГерхард Шрьодер бе канцлер на Германия от 1998 до 2005 г. След изборното си поражение от 2005 г. срещу Ангела Меркел Шрьодер, който е в приятелски отношения с руския президент, зае няколко длъжности, на които представлява и защитава стратегически интереси на Русия.\nМиналата есен той бе избран за председател на управителния съвет на руския петролен гигант с преобладаващо държавно участие \"Роснефт\". Западът е наложил санкции на тази компания заради конфликта в Украйна.\nШрьодер работи и за газовия гигант \"Газпром\" като председател на надзорния съвет на компанията \"Норд стрийм\", която управлява газопровода \"Северен поток\".\nГерманската министърка на отбраната Урсула фон дер Лайен реагира предпазливо на мнението на Климкин за санкции срещу Шрьодер.\nНа въпрос на в. \"Билд\" тя заяви, че въпросът за санкции срещу Шрьодер трябва \"да се обмисли много внимателно и след съответна проверка\".\n                    ", "date": "2018.03.19", "title": "Украйна иска ЕС да наложи санкции срещу Шрьодер "}
{"url": "http://www.monitor.bg/a/view/77219-%D0%95%D0%A1-%D1%81%D0%BE%D0%BB%D0%B8%D0%B4%D0%B0%D1%80%D0%B5%D0%BD-%D1%81-%D0%9B%D0%BE%D0%BD%D0%B4%D0%BE%D0%BD-%D0%B7%D0%B0-%D0%A1%D0%BA%D1%80%D0%B8%D0%BF%D0%B0%D0%BB/", "text": "\n                    На среща в Брюксел външните министри на ЕС призоваха Русия да отговори на въпросите за използването на токсично вещество срещу бивш неин шпионин във Великобритания и изразиха безусловна солидарност с Лондон, предаде Ройтерс. Изявлението на министрите гласи, че ЕС остро осъжда нападението, извършено срещу Сергей и Юлия Скрипал в Солсбъри, Великобритания, на 4 март 2018 г., в което сериозно пострада и един полицай. Животът на много граждани бе застрашен от тази безразсъдна и незаконна проява. ЕС приема изключително сериозно преценката на правителството на Великобритания, че е много вероятно отговорността да е на Руската федерация.\n\nЕС е шокиран от нападателното използване на невротоксично вещество от военен клас, от разработен от Русия вид, на европейска земя за пръв път от над 70 години. Употребата на химически оръжия от когото и да било при каквито и да било обстоятелства е напълно недопустима и представлява заплаха за сигурността на всички ни. Всяка подобна употреба е явно нарушение на Конвенцията за химическите оръжия, нарушение на международното право и подкопава опиращия се на закони международен ред. ЕС приветства ангажимента на Великобритания да работи в тясно сътрудничество с Организацията за забрана на химическите оръжия (ОЗХО) в разследването на нападението. ЕС призовава Русия спешно да отговори на зададените от Великобритания и международната общност въпроси и да предостави на ОЗХО незабавни и пълни данни за програмата си \"Новичок\".\n\nЕС изразява безусловната си солидарност с Великобритания и подкрепата си, включително за усилията на Великобритания да изправи пред съда отговорните за това престъпление.\n\nСамият британски външен министър Борис Джонсън заяви, че твърденията на Русия, че не е отговорна за отравянето на бивш руски шпионин са абсурдни. Кремъл обаче отново подчерта, че Великобритания би трябвало или да подкрепи с доказателства твърденията си, или да се извини. Според говорителят на Кремъл Дмитрий Песков, обвиненията на Великобритания срещу Русия като \"трудно обясними . . . безпочвени и клеветнически\".\n\nПреди ден се появи информацията, че дъщерята на отровения Сергей Скрипал – Юлия е излизала с руски таен агент. Това съобщи британският в. „Сън“, без да спомене името на агента, но допълни, че той и майка му са работят за руския президент Владимир Путин. Ей Би Си пък съобщи, че Скрипал вероятно е бил отровен чрез вентилацията ан автомобила си. Отровата „Новичок“ е било пуснато в системата на автомобила BMW, с който Скрипал и дъщеря му са пътували.\n                    ", "date": "2018.03.19", "title": "ЕС солидарен с Лондон за Скрипал "}
{"url": "http://www.monitor.bg/a/view/66896-%D0%A1%D1%82%D0%B8%D0%B2%D1%8A%D0%BD-%D0%A5%D0%BE%D0%BA%D0%B8%D0%BD%D0%B3-%D1%81%D0%B8-%D0%BF%D0%BE%D0%B6%D0%B5%D0%BB%D0%B0-%D1%84%D0%BE%D1%80%D0%BC%D1%83%D0%BB%D0%B0-%D0%B7%D0%B0-%D0%B5%D0%BD%D1%82%D1%80%D0%BE%D0%BF%D0%B8%D1%8F%D1%82%D0%B0-%D0%B2%D0%BC%D0%B5%D1%81%D1%82%D0%BE-%D0%B5%D0%BF%D0%B8%D1%82%D0%B0%D1%84%D0%B8%D1%8F/", "text": "\n                    Астрофизикът Стивън Хокинг е оставил своеобразно завещание, преди да почине миналата седмица на 14 март.\n\nВ текста той описва как Вселената ще потъне в тъмнина, тъй като всичките й звезди ще изчерпат енергийните си запаси.\n\nОсвен това трудът разкрива как човечеството може да получи експериментални доказателства за съществуването на паралелни вселени, като предоставя математическите изчисления, които ще бъдат необходими за космическо изследване в тази посока.\n\nВидният британски учен проф. Стивън Хокинг почина мирно в съня си в дома си в Кембридж, Великобритания, миналата седмица. Той беше на 76-годишна възраст. Когато заболява от амиотрофична латерална склероза още на 21 години, лекарите му дават едва две години живот.\n\nАнглийският физик-теоретик Стивън Хокинг така и не беше удостоен приживе с Нобелова награда, независимо от многобройните предложения тя да му бъде присъдена за научния му принос. \"Той често беше номиниран за Нобелова награда и трябваше да я получи. Сега никога няма да може\", каза проф. Томас Хертог, който е съавтор на теорията, която Хокинг завършва дни преди кончината си.\n\n\"Фактът, че тези открития не са били потвърдени с наблюдения, е било и главното препятствие\", отбеляза в интервю пред Шведското радио професорът от Стокхолмския университет Едуард Мьортсел, който се занимава с проблематиката, свързана с тъмната материя и разширението на Вселената.\n\nСпециалистът също така поясни, че Нобеловата награда се присъжда не за цялостен принос в науката, а за конкретни открития. Професорът от Стокхолмския университет Едуард Мьортсел коментира, че \"Фактът, че тези открития не са били потвърдени с наблюдения е било и главното препятствие\".\n\nОсновна известност британският учен получи с тъй нареченото излъчване на Хокинг - теория, според която черните дупки не са напълно черни, а имат свое излъчване, въпреки че е много слабо. Но досега никой не можа да потвърди на практика тази теория.\n\n\"Проблемът с особеността на излъчването на Хокинг се състои в това, че колкото по-масивен е един обект, толкова се очаква и неговото излъчване да бъде по-голямо. С излъчването на Хокинг всичко е обратно - колкото е по-малък обектът, толкова по-голяма е енергията, която той притежава. Съответно и неговото светлинно излъчване е по-значимо\", заключава Мьортсел.\n\nОще през 2002 г. в интервю за „Ню Йорк Таймс“, той е заявил, че иска на надгробната му плоча да бъде изписана формулата за ентропията на черната дупка, или по-известна като формулата на Бекенщайн-Хокинг.\n\nСветовноизвестният учен работеше върху формулата заедно със своя колега Джейкъб Бекенщайн и затова официално тя носи името Бекенщайн-Хокинг. Формулата е централният елемент от познанията ни за черните дупки във Вселената.\n\nХокинг е автор на множество прозрения, които ще останат в историята. Може би най-важното за вселената е това, че Вселената няма особен смисъл, ако в нея не живееха любимите ти хора.\n\n \n\n\n\nИзкуственият интелект може да погуби човечеството, машините се превръщат в нова форма на живот и търсейки ефективност може да се опитат да се отърват от хората. Това бе сред последните предупреждения, които Стивън Хокинг отправи към жителите на Земята. В последните си коментари известният британски физик предупреди и че планетата ни може да се превърне в огнено кълбо заради климатичните промени. Заради това той призова хората скоро да направят своя база на Луната и да я колонизират заедно с Марс.\n                    ", "date": "2018.03.19", "title": "Стивън Хокинг си пожела формула за ентропията вместо епитафия"}
{"url": "http://www.monitor.bg/a/view/29886-%D0%9D%D0%BE%D0%B2%D0%B0-%D0%BE%D0%BF%D0%B0%D1%81%D0%BD%D0%BE%D1%81%D1%82-%D0%BF%D1%80%D0%B8-%D0%BF%D0%BE%D0%BB%D0%B5%D1%82%D0%B0-%D0%B4%D0%BE-%D0%9C%D0%B0%D1%80%D1%81/", "text": "\n                    Учени от университета на Ню Хемпшър в САЩ установиха, че ефектът от радиацията върху астронавтите, извършващи междупланетно пътешествие, ще е по-голям, отколкото се смяташе досега.\nПричината за това се крие в намаляването на слънчевата активност. В резултат слънчевият вятър отразява по-неефикасно космическите лъчи.\nБили изследвани данни, събрани от уреда CRaTER, който се намира на борда на космическия апарат \"Лунар рикънисънс орбитър\" и има за цел да прецени въздействието на космическите лъчи и слънчевата радиация. Оказало се, че излъчването, чиито източници са обекти извън Слънчевата система, става по-интензивно. Причината за това е анормално дългият период на понижена слънчева активност.\nПо мнението на учените, дозата на възможното облъчване, което ще получат отправилите се към Марс астронавти, ще се увеличи с 30 процента.\nОпасност идва също от Слънцето. През септември 2017 г. астрономи регистрираха изхвърляне на коронарна маса, довело до разпространение на високоенергийни частици.\n\n \n                    ", "date": "2018.03.19", "title": "Нова опасност при полета до Марс"}
{"url": "http://www.monitor.bg/a/view/73726-%D0%A2%D1%80%D1%8A%D0%BC%D0%BF-%D0%B8%D1%81%D0%BA%D0%B0-%D1%81%D0%BC%D1%8A%D1%80%D1%82-%D0%B7%D0%B0-%D0%BD%D0%B0%D1%80%D0%BA%D0%BE%D0%B4%D0%B8%D0%BB%D1%8A%D1%80%D0%B8%D1%82%D0%B5/", "text": "\n                    План на Доналд Тръмп за борба с наркотичната зависимост предвижда по-строги санкции за трафикантите на наркотици, включително смъртно наказание, когато това е уместно съгласно действащия закон, съобщи АП.\n\nОфициални представители на администрацията твърдят, че Тръмп също така иска Конгресът да приеме законодателство, което да намали минималното количество наркотици, нужно за присъди на трафиканти, които съзнателно и незаконно разпространяват дрога.\n\nТръмп представи плана си в Ню Хемпшир, щат, тежко засегнат от проблема. Той бе придружен от Мелания Тръмп, която проявява интерес към проблема, особено що се отнася до децата.\n\nДоналд Тръмп няколко пъти през последните седмици спомена за \"крайна санкция\" срещу наркодилъри. Планът му от три части включва множество стъпки за повишаване на осведомеността, намаляване на незаконния поток на наркотици и разширяване на доказаните възможности за лечение.\n\nМеждувременно стана известно, че Тръмп е накарал висши служители на Белия дом да подпишат споразумения за неразгласяване на информация след няколко изтичания на информация в първите месеци на управлението му, пише в. \"Вашингтон пост\".\n\nВ споразуменията се казва, че подписалите ги може да бъдат наказани с финансови санкции ако разкрият поверителна информация от Белия дом на медии или други лица. Срокът на тези споразумения продължава и след изтичането на мандата на Тръмп.\n\nНякои участници в предизборния екип на Тръмп са подписали подобни споразумения, но юридически експерти са изразили съмнение, че подобен документ е законово обвързващ за високопоставени правителствени служители поради конституционните гаранции за защита на свободата на словото.\n\nВ крайна сметка служителите на Белия дом са се съгласили да подпишат споразуменията, отчасти защото са преценили, че те вероятно са без законова стойност.\n                    ", "date": "2018.03.19", "title": "Тръмп иска смърт за наркодилърите"}
{"url": "http://www.monitor.bg/a/view/36489-%D0%9F%D0%B0%D1%80%D0%BB%D0%B0%D0%BC%D0%B5%D0%BD%D1%82%D1%8A%D1%82-%D0%BD%D0%B0-%D0%9A%D0%B8%D1%82%D0%B0%D0%B9-%D0%BF%D0%BE%D1%81%D0%BE%D1%87%D0%B8-%D1%81%D1%82%D0%B0%D1%80%D0%B8%D0%BD%D0%BE%D0%B2%D0%B8-%D0%BC%D0%B8%D0%BD%D0%B8%D1%81%D1%82%D1%80%D0%B8/", "text": "\n                    Общокитайското събрание на народните представители (китайският парламент) продължава да заседава след като в събото преизбра за президент Си Дзинпин и в неделя за премиер Ли Къциан. В понеделник парламентът гласува още един мандат за Ван И като министър на външните работи, предадоха световните агенции.\n\nЗа Ван И гласуваха 2966 депутати, а двама бяха против. Освен, че запазва поста си, той става и член на Държавния съвет, отговарящ за външните работи. Така той ще съчетава и двата висши дипломатически поста в Китай, което свидетелства за засилване на политическото му влияние в партийно-държавния апарат, отбелязва Ройтерс. Китайският Си Цзинпин\n\nШейсет и четири годишният Ван И е познат в чужбина с участието си в решаването на севернокорейския въпрос и работата си в областта на китайско-американските отношения.\n\nЗа министър на финансите бе утвърден досегашният заместник-министър Лю Кун. Кандидатурата му бе подкрепена от 2968 депутати, един се въздържа.\n\nМинистър на отбраната стана 64-годишният бивш командващ ракетните войски генерал Въй Фънхъ. От 2012 г. генералът, изградил почти цялата си кариера в сухопътните войски.\n\nПостът си запазва и министърът на търговията Чжон Шен. Той ще има задачата да продължи дискусиите със САЩ за избягване на търговска война, с каквато американският президент Доналд Тръмп често заплашва.\n\nЗа председател на Народната банка на Китай беше утвърден досегашният й заместник-председател И Ган.\n\nПо-рано китайският парламент одобри значителна реформа в Държавния съвет. Новото правителство се състои от 26 ведомства на министерско равнище, включително седем нови министерства.\n                    ", "date": "2018.03.19", "title": "Парламентът на Китай посочи стари-нови министри"}
{"url": "http://www.monitor.bg/a/view/85994-%D0%A4%D1%80%D0%B0%D0%BD%D1%86%D1%83%D0%B7%D0%B8%D0%BD-%D0%BF%D1%80%D0%B5%D0%BD%D0%B0%D1%81%D1%8F%D0%BB-%D0%BE%D1%80%D1%8A%D0%B6%D0%B8%D0%B5-%D0%B7%D0%B0-%D0%BF%D0%B0%D0%BB%D0%B5%D1%81%D1%82%D0%B8%D0%BD%D1%86%D0%B8-%D0%B2-%D0%95%D1%80%D1%83%D1%81%D0%B0%D0%BB%D0%B8%D0%BC/", "text": "\n                    Израел съобщи, че френски гражданин, който работи във френското консулство в Ерусалим, е бил арестуван по подозрение, че се занимава с трафик на оръжие за палестинците, предаде Ройтерс. Службата за сигурност \"Шин Бет\" заяви, че французинът използвал най-малко пет пъти консулска кола, за да избегне израелските проверки и така е пренесъл 70 пистолета и два автомата през граничния пункт Ерец.\n\nСпоред \"Шин Бет\" 23-годишният Ромен Франк бил част от по-голяма палестинска мрежа за трафик. Той се присъединил към нея заради финансова изгода, а работодателят му не е знаел за неговите действия. Арестуваният през февруари французин е направил самопризнания.\n\nОсвен Франк по случая са арестувани още осем души. Сред тях има и охранител във френското консулство в Ерусалим.\n\nНа Франк и на още петима от задържаните, които са палестинци, бяха предявени обвинения, че са участвали в трафик на оръжия в палестинските територии.\n                    ", "date": "2018.03.19", "title": "Французин пренасял оръжие за палестинци в Ерусалим"}
{"url": "http://www.monitor.bg/a/view/13519-%D0%9F%D1%80%D0%B5%D1%85%D0%BE%D0%B4%D0%BD%D0%B8%D1%8F%D1%82-%D0%BF%D0%B5%D1%80%D0%B8%D0%BE%D0%B4-%D0%B7%D0%B0-%D0%91%D1%80%D0%B5%D0%BA%D0%B7%D0%B8%D1%82-%D0%B8%D0%B7%D1%82%D0%B8%D1%87%D0%B0-%D0%BD%D0%B0-31-%D0%B4%D0%B5%D0%BA%D0%B5%D0%BC%D0%B2%D1%80%D0%B8-2020-%D0%B3/", "text": "\n                    Мишел Барние и Дейвид Дейвис - главните преговарящи за Брекзит от името на Европейската комисия и британското правителство, обявиха в Брюксел, че са постигнали споразумение за преходния период, след като Обединеното кралство напусне съюза на 31 март 2019 г. Съгласно проектодоговора преходният период трябва да приключи на 31 декември 2020 г.\n\nБарние каза, че ЕС и Великобритания са се споразумели по голяма част от договора, който ще уреди излизането на страната от общността догодина, но още не са постигнали окончателна договореност за границата с Ирландия.\nДейвис приветства напредъка в преговорите за Брекзит като \"значителна стъпка\" към окончателно споразумение.\nТой изрази увереност, че напредъкът ще бъде подкрепен от лидерите от ЕС на срещата им в четвъртък и петък.\nПо думите му преговарящите на ЕС и Великобритания са съгласни, че международните споразумения би трябвало да продължат да се прилагат за Великобритания като сега по време на преходния период след излизането й от ЕС на 29 март 2019 г.\n\nКомисията за Брекзит към британския парламент намекна, че официалното излизане на Великобритания от ЕС може да бъде отложено, тъй като много ключови въпроси все още не са разрешени.\n\n \n\n \n                    ", "date": "2018.03.19", "title": "Преходният период за Брекзит изтича на 31 декември 2020 г."}
{"url": "http://www.monitor.bg/a/view/35982-%D0%9D%D0%B5-%D0%B3%D0%BB%D0%B5%D0%B4%D0%B0%D0%B9%D1%82%D0%B5-%D0%B7%D0%B0%D0%BF%D0%B8%D1%81%D0%B8%D1%82%D0%B5-%D0%B3%D0%BB%D0%B5%D0%B4%D0%B0%D0%B9%D1%82%D0%B5-%D1%80%D0%B5%D0%B7%D1%83%D0%BB%D1%82%D0%B0%D1%82%D0%B0/", "text": "\n                    Преди повече от 25 години ядях бой почти всеки ден от учителката в детската градина. Все нещо бях сгрешил. Или се хранех малко, или изобщо. Сигурни за хапване бяха само шамарите. А те бяха за закуска, обед и следобедна закуска. Преди лягане и след ставане. По време на игра и по време на почивка. И нито една телевизия не застана пред детската градина. Нямаше протести. Нямаше подписки. Имаше само доволни физиономии (включително и на моите родилите), че ме възпитават. И може би във всичко това е имало резон. Имам приятелка. Аз съм мъж, тя е жена. Ям по три пъти на ден. А в почивните дни предпочитам да почета, вместо да забия нос в телефона. Имам ценностна система. Не си падам по мъже. Не си падам по малки деца. Не си падам по извратени неща. Изучих се. Пиша сравнително грамотно. Мога да чета. Работя. Вярно, че не ходих в казарма, но нея я спряха, преди да дойде ред на моя набор. Малшанс. Можеше да стана още по-качествен човек, който се вписва още по-добре в цялата ситуация и система. Не се видях обаче и по нито една телевизия как ям шамари. Как ме „тормозят“. Сега може би е различно. Не са минали много поколения след моето в детската градина. Но сегашното е малко притеснително. Никой не трябва да тормози децата, но един шамар за респект и възпитание не е навредил на никого. По-скоро е навредил на тези, които не са вкусили сухата кожа на ръката на учителката, когато са направили някоя беля. Пази Боже сега някой да си позволи да удари дете. Ще го разпнат на кръст на площадката в детската градина. А родителите, които едва успяват да се подпишат под документите за социални помощи, ще го убият с камъни. Ще крещят срещу него и не заради друго, а защото са видели как им бият децата. Преди никой не виждаше това нещо. Виждаше само резултата. А той не беше толкова лош. Сега виждаме друг резултат. Мечо Пух и Прасчо са повече от приятели, защото е по-европейско. Кристофър Робин също е със съмнителна ориентация, за да е по-лесно смилаем, а Десетте малки негърчета са афроамериканчета. Шамарът е насилие, а размахването на пръст е закана за убийство. А когато всичко това е заснето, то е медийна сензация. Насилие. Гавра. Филм на ужасите. Но никой не осъзнава, че това е възпитанието, а то се случва само с твърда ръка. Не с побой, не с насилие, а с по-твърдо възпитание. А то не става, когато обясняваш, че няма нищо страшно Иванчо да е по-близък с Гошко, отколкото би следвало да е. Камерите в детските градини са поредното безумие на онлайн живота. Този, който ни показва Прасчо и Мечо Пух като гаджета, а Капитан Планета като сбъркано хипи, което се бори за правата на хомосексуалистите. Камерите в детските градини са по-скоро храна за едни хора, които се преследват от закона. Защото нашата онлайн държава не може да се справи с едно плащане към Пътна полиция, та какво ли остава с хиляди детски градини, вързани към някаква обща система. Ами няма как да стане. Най-много да влуди още повече родителите, които смятат, че децата им в градината не трябва да се възпитават, а само да се хранят като на хотел за кучета. И от време на време да се вчесват. Детските градини не са хотели за животни. Те са институции. А гражданският контрол над тях ще доведе само до нещо по-страшно. Ще ги превърне в инкубатори, от които не се знае какво ще се излюпи. А едва ли има някой нормален, който иска да си има това на видеозапис.\n\n\n                    ", "date": "2018.03.19", "title": "Не гледайте записите, гледайте резултата"}
{"url": "http://www.monitor.bg/a/view/59819-%D0%96%D0%B5%D1%81%D1%82%D0%BE%D0%BA%D0%BE-%D1%83%D0%B1%D0%B8%D0%B9%D1%81%D1%82%D0%B2%D0%BE-%D0%BF%D0%BE%D1%82%D1%80%D0%B5%D1%81%D0%B5-%D0%9F%D0%B5%D1%80%D0%BD%D0%B8%D0%BA/", "text": "\n                    Жестоко убийство хвърли в шок жителите на Перник. През нощта в миньорския град е била умъртвена жена, а следите от престъплението водят към нейната дъщеря.Сигналът за смъртта й е подаден на телефон 112 рано тази сутрин. За извършването на тежкото престъпление е задържана дъщерята на жертвата, тъй като тя е основният заподозрян.Убитата жена, която е намерена в апартамента й в квартал \"Твърди ливади“ е 57-годишна. Тя е била с рани по лицето, нанесени най-вероятно от нож.Според съседи на убитата перничанка 34-годишната й дъщеря.имала психични проблеми. Жертвата има и син.\n\n\n                    ", "date": "2018.03.19", "title": "Жестоко убийство потресе Перник"}
{"url": "http://www.monitor.bg/a/view/17825-28%D0%B3%D0%BE%D0%B4%D0%B8%D1%88%D0%B5%D0%BD-%D0%BE%D1%82-%D0%A1%D1%82%D0%BE%D0%BB%D0%B8%D0%BF%D0%B8%D0%BD%D0%BE%D0%B2%D0%BE-%D0%BD%D0%B0-%D1%81%D1%8A%D0%B4-%D0%B7%D0%B0-28-%D0%BF%D0%BE%D0%B9%D0%BD%D0%B8-%D0%BF%D1%82%D0%B8%D1%86%D0%B8/", "text": "\n                    28-годишен жител на пловдивския квартал „Столипиново” отива на съд заради 28 диви пойни птици. Пернатите били открити в дома на пловдивчанина, който е обвинен в незаконно държане на защитените птички.\n\nТова се случило, след като експерти от РИОСВ Пловдив реагирали на получен сигнал. Заедно с тях в квартала отишли и полицаи от Шесто районно управление на МВР в Пловдив. Еко инспекторите и ченгетата открили и иззели от дома на столипиновеца 28-те пернати, които били от различни видове. Впоследствие станало ясно, че собственикът на дома е и криминално проявен. Птичките били скрити в стопанска постройка към частния дом. Те са защитени от Закона за биологичното разнообразие, според който хващането им, гледането им в домашни условия и продажбата им е категорично забранена. При акцията били спасени 12 щиглеца, 10 обикновени конопарчета, 5 зеленики и една тръстикова овесарка. Птиците са транспортирани до Спасителния център за диви животни в Стара Загора. Срещу 28-годишния нарушител тече досъдебно производство в прокуратурата.\n\n \n                    ", "date": "2018.03.19", "title": "28-годишен от „Столипиново” на съд за 28 пойни птици"}
{"url": "http://www.monitor.bg/a/view/89872-%D0%9A%D0%97%D0%9F-%D0%9F%D0%BE-%D0%92%D0%B5%D0%BB%D0%B8%D0%BA%D0%B4%D0%B5%D0%BD-%D0%B2%D0%BD%D0%B8%D0%BC%D0%B0%D0%B2%D0%B0%D0%B9%D1%82%D0%B5-%D1%81-%D0%BF%D0%BE%D0%BA%D1%83%D0%BF%D0%BA%D0%B8%D1%82%D0%B5-%D0%BE%D1%82-%D0%B2%D1%80%D0%B5%D0%BC%D0%B5%D0%BD%D0%BD%D0%B8-%D1%89%D0%B0%D0%BD%D0%B4%D0%BE%D0%B2%D0%B5/", "text": "По празниците 330 000 ще пътуват по страната и чужбина\n                    С повишено внимание трябва да пазаруваме от временно организирани щандове и пазари по празниците. За това предупреди председателят на Комисията за защита на потребителите (КЗП) Димитър Маргаритов.\n\nПри пазаруването по Великденските празници при пребиваване на ново място, вероятността потребителите да влязат в комуникация с непознати от ежедневието им търговци инцидентно е по-голяма. Оттам и рискът да бъдат измамени или да им бъде продадено нещо некачествено нараства, коментира Маргаритов в Новините на ТВ+.\n\n„Когато става дума за амбулантна търговия, временно организирани щандове и пазари – с повишено внимание. Особено при предлагане на стоки, които будят съмнение относно качеството и произхода им, да сигнализират и в Комисията, тъй като може да се касае и за опасни продукти”, добави шефът на КЗП. Има риск и от фалшиви промоции, тъй като хората не са могли да проследят на какви цени са предлагани намалените стоки в предишните дни.\n\nПри резервациите за четирите празнични дни, през които по предварителни данни от туристическия бранш около 280 000 ще пътуват в страната, а други 50 000 ще бъдат в чужбина, председателят на КЗП напомни, че рисковете са по-малко, когато се организираме по-отрано. Тези, които ще го направят в последната минута, трябва да бъдат по-внимателни. „Рисковете са свързани с недобро качество на предоставяния продукт, както и с по-неизгодни цени, независимо от това, че на пръв поглед може да изглежда, че е най-евтината възможна оферта. Трябва да се внимава резервацията да бъде през реален туроператор или хотелиер чрез директна комуникация с тях, особено когато предложението изглежда много атрактивно, изгодно и прекрасно и е през социална медия. Важно е и да се сравнят поне няколко оферти”, обясни Маргаритов.\n\nПри посещение на познати места е по-малка вероятността потребителите да станат жертва на търговски нарушения, тъй като са създадени контакти и е изградено доверие в по-продължителен период от време. По-внимателно трябва да подхождат потребителите, които търсят нещо ново и се насочват към търговци, с които не са влизали в комуникация.\n\nМаргаритов припомни също да се пазят всички документи, които се издават при покупката на туристически пакети, за да може при проблем потребителите да претендират за обезщетение.\n\nСъдействие те трябва да потърсят първо търговеца, на който са платили. Ако не бъде обърнато необходимото внимание, следва да се насочат към институциите. Когато търговецът е български, към Комисията за защита на потребителите, ако е от страна от Европейския съюз – към функциониращия към КЗП Европейски потребителски център. Ако е от трети държави, в зависимост от действащото национално законодателство, но отново посредством националните институции, които влизат в комуникация със сродните организации по света.\n\nИнспекциите на КЗП в курортите ще продължат с плавно преливане от зимните курорти и по-малките планински места към морето. „Все още е активен зимният туристически сезон и съвсем скоро са Великденските празници. Имаме план как да прегрупираме силите си. При извършените в последните месеци няколко хиляди проверки в 7-8% от случаите се констатират нарушения”, посочи Маргаритов. Той отбеляза, че търговците все повече се стремят да спазват закона, а там, където все още се практикува некоректно поведение, трябва да се продължи със стриктния контрол, за да може то да се игнорира.\n                    ", "date": "2018.03.19", "title": "КЗП: По Великден внимавайте с покупките от временни щандове "}
{"url": "http://www.monitor.bg/a/view/43611-%D0%98%D0%B7%D0%BF%D0%B8%D0%BB%D0%B8-%D1%81%D0%BC%D0%B5-%D0%BF%D0%BE%D0%BC%D0%B0%D0%BB%D0%BA%D0%BE-%D0%B1%D0%B8%D1%80%D0%B0-%D0%BF%D1%80%D0%B5%D0%B7-2017-%D0%B3/", "text": "\n                    През 2017 г. членовете на Съюза на пивоварите в България (СПБ) са реализирали общо 5 130 000 хектолитра бира, с 50 820 хектолитра по-малко от 2016-а, съобщават от сдружението.\n\nПродължава положителната тенденция за намаляване на дела на продажбите на бира в РЕТ бутилки, който спада на 56%. Делът на стъклените опаковки е 23 на сто, на кеновете – 15%, и на кеговете – 6%. През миналата година пивоварните компании са разширили асортиментната си листа с 14 нови марки бира, към които трябва да се добавят още над 25 нови опаковки и десетки етикети.\n\n41 100 000 лева са капиталовите инвестиции на членовете на Съюза на пивоварите в България (СПБ) за 2017 г. Те са вложени в обновяване на производствената база с нови съдове за пивоварене, ферментация и пастьоризация, с високо автоматизирани бутилиращи линии за РЕТ и стъкло, както и в модернизация и изграждане на цехове за съхранение на суровини, логистични центрове и инсталации за био-анаеробно пречистване на отпадните води.\n\nРезултатите на индустрията, както и цялостната картина за дейността на организацията за миналата година бяха представени на проведеното в началото на месеца годишно общо събрание на организацията. От СПБ отчитат устойчиво развитие на бранша с високи стойности на дълготрайните материални активи на членовете на сдружението, разширяване на продуктовото портфолио и на иновациите за цялостно бизнес развитие.\n\nОт стартирането на процеса на приватизация на пивоварната промишленост в страната през 1994 г. до днес в сектора са инвестирани над 1 милиард и 240 милиона лева, съобщават още от организацията.\n                    ", "date": "2018.03.19", "title": "Изпили сме по-малко бира през 2017 г."}
{"url": "http://www.monitor.bg/a/view/31702-%D0%9B%D0%B8%D0%B4%D0%BB-%D0%BE%D0%B1%D0%BD%D0%BE%D0%B2%D1%8F%D0%B2%D0%B0-25-%D0%BC%D0%B0%D0%B3%D0%B0%D0%B7%D0%B8%D0%BD%D0%B0-%D0%B2-10-%D0%B3%D1%80%D0%B0%D0%B4%D0%B0/", "text": "\n                    Лидл България ще обнови още 25 свои магазина през следващата една година. По-модерна визия, повече простор и комфорт за клиентите и служителите, както и използването на най-съвременна техника и оборудване са основните акценти при реновирането на обектите.\n\nЗа по-лесното ориентиране в обекта ще допринася и внедряването на т.нар. концепция „магазин в магазина“, благодарение на която всички артикули от дадена продуктова група ще бъдат обособени на отделна площ по определен формат. Заедно с обновяването на магазините поетапно стартира и подмяна на осветлението с LED, което ще доведе до подобряване и на енергийната ефективност на обектите от веригата.\n\nЕдно от улесненията, например, е извеждането на традиционно силни стокови категории в предната част на магазина - така Мениджър Свежест ще посрещне клиентите с разнообразие от качествени плодове и зеленчуци редом с вкусния хляб от фурната на Лидл и прясното месо.\n\nДо момента обновените по този начин обекти на веригата са 33, като само преди няколко дни отвориха врати реновираните магазин в Равда и Велинград. Нововъведенията ще бъдат над 10 града в страната, сред които София, Пловдив, Бургас, Козлодуй, Кърджали, Враца, Велико Търново, Шумен и др. Модерната визия, повишеният комфорт за клиентите и служителите, както и енергийната ефективност остават водещ акцент в инвестиционна програма на Лидл в България, от която неизменна част си остават и новостроящите се обекти - за тази година поне 7 нови магазина ще отворят врати.\n                    ", "date": "2018.03.19", "title": "Лидл обновява 25 магазина в 10 града"}
{"url": "http://www.monitor.bg/a/view/66688-%D0%A4%D0%B8%D0%BD%D0%B0%D0%BD%D1%81%D0%BE%D0%B2%D0%B8%D1%8F%D1%82-%D1%80%D0%B5%D0%B3%D1%83%D0%BB%D0%B0%D1%82%D0%BE%D1%80-%D0%BE%D0%B1%D1%8F%D0%B2%D0%B8-%D0%BA%D0%BE%D0%BD%D0%BA%D1%83%D1%80%D1%81-%D0%B7%D0%B0-%D0%BB%D0%BE%D0%B3%D0%BE/", "text": "\n                    Комисията за финансов надзор (КФН) обяви конкурс за изработване на лого на институцията. Графичният знак следва да бъде съобразен с функциите за надзор на инвестиционния, застрахователния и осигурителния пазар и визията на КФН като регулатор на динамичната среда на пазарите от небанковия сектор.\nГрафичният знак, който бъде одобрен, ще бъде използван в официални документи, интернет страниците на регулатора, бланки, печатни материали, визитки, информационни носители, сувенири, албуми, и др.\n\nПраво на участие в конкурса има всяко българско или чуждестранно физическо или юридическо лице или техни обединения. Представените проекти трябва да са изготвени единствено за целите на този конкурс и да не са участвали в други конкурси. Проектите на лого не трябва да са придобили публичност и разпознаваемост във връзка с друга институция, продукт, услуга и да са регистрирани като марка или друг обект на интелектуална собственост. Всеки участник носи отговорност за авторството и оригиналността на разработката си.\n\nАвторското право върху логото, спечелило конкурса, ще бъде прехвърлено в полза на КФН. Авторът на одобрения проект ще получи възнаграждение в размер на 5000 лв.\n                    ", "date": "2018.03.19", "title": "Финансовият регулатор обяви конкурс за лого"}
{"url": "http://www.monitor.bg/a/view/77086-%D0%92%D0%95%D0%A6-%D0%BF%D1%80%D0%BE%D0%B8%D0%B7%D0%B2%D0%B5%D0%B6%D0%B4%D0%B0%D1%82-25-%D0%BE%D1%82-%D1%82%D0%BE%D0%BA%D0%B0-%D1%83-%D0%BD%D0%B0%D1%81/", "text": "\n                    В дните на обилно топене на снеговете водните централи в България осигуряват над 25% от електроенергията, показват оперативните данни на Електроенергийния системен оператор. В момента големите ВЕЦ-ове дават към 20% от потребяваната енергия, а малките водни централи – почти 6%.Увеличената работа на водните централи е за сметка на ТЕЦ-овете, които в сутрешните часове на 19 март осигуряват малко над 26% от електроенергията. На АЕЦ „Козлодуй“ се падат около 37%.Заради неблагоприятните метеорологични условия делът на централите с възобновями източници в производството е малък, е видно от данните на ЕСО.През 2017 г. делът на ВЕЦ в производството на електроенергия като цяло е под 10%. По данни на ENTSO-E българският оператор на системата е успял да съхрани водните централи през сухото лято и така да запази ресурс за зимния сезон, когато водните централи покриват пиковото потребление Делът на ТЕЦ-овете при производството на електроенергия през 2017 г. достига към 40%.Данните на ЕСО показват още, че товарите в мрежата в последните дни не са високи – между 3 и 4 хил. мегавата и достигащи до почти 5 хил. мегавата в пиковете на потреблението. Това е свързано с високите температури, но в следващите дни обаче се очаква застудяване, което вероятно отново ще повиши и потреблението на електроенергия.\n\n\n                    ", "date": "2018.03.19", "title": "ВЕЦ произвеждат 25% от тока у нас"}
{"url": "http://www.monitor.bg/a/view/38701-40-%D0%BD%D0%B0-%D1%81%D1%82%D0%BE-%D0%BE%D1%82-%D1%81%D1%82%D0%B0%D0%B6%D0%B0%D0%BD%D1%82%D0%B8%D1%82%D0%B5-%D0%B2%D1%8A%D0%B2-%D0%92%D0%B8%D0%B2%D0%B0%D0%BA%D0%BE%D0%BC-%D0%BE%D1%81%D1%82%D0%B0%D0%B2%D0%B0%D1%82-%D0%BD%D0%B0-%D1%80%D0%B0%D0%B1%D0%BE%D1%82%D0%B0/", "text": "Стартира 15-тата стажанска програма на телекома за младежи\n                    Близо 40% от стажантите във Виваком остават на постоянна работа в компанията след приключване на Лятната стажантска програма всяка година. Телекомът обяви новото ѝ издание по време на Националните дни на кариерата. Това е 15-тата поред стажантска програма и ще протече под надслов “VIVARACE: Победителят си ти!“.\n\nКомпанията ще даде възможност на 100 амбицирани младежи да работят в екип с доказани професионалисти в почти всички дирекции на компанията – ИТ, архитектура, планиране и изграждане на мрежата, продажби, човешки ресурси, маркетинг, корпоративни комуникации, финанси и други.\n\nВсички желаещи могат да кандидатстват за стажантска позиция до 30.04.2018 г., като подадат автобиография и мотивационно писмо в сайта на телекома. В продължение на три месеца младежите ще работят по реални проекти и казуси и ще развиват нови умения в дигитална и иновативна среда.\n\nВсеки стажант има индивидуално назначен ментор, който ще го въведе в корпоративната среда, ще му поставя задачи и ще го напътства по време на стажа. Освен работа на трудов договор с конкурентно заплащане и пакет социални придобивки, стажантите ще участват в обучения, конкурси и доброволческа акция.\n                    ", "date": "2018.03.19", "title": "40 на сто от стажантите във Виваком остават на работа"}
{"url": "http://www.monitor.bg/a/view/84441-%D0%9A%D1%8E%D1%81%D1%82%D0%B5%D0%BD%D0%B4%D0%B8%D0%BB%D1%86%D0%B8-%D1%81%D0%B5-%D0%BF%D1%80%D0%B5%D0%B7%D0%B0%D0%BF%D0%B0%D1%81%D1%8F%D0%B2%D0%B0%D1%82-%D1%81-%D0%BF%D0%BE%D0%B5%D0%B2%D1%82%D0%B8%D0%BD%D0%BE-%D0%B0%D0%B3%D0%BD%D0%B5%D1%88%D0%BA%D0%BE-%D0%BE%D1%82-%D0%9C%D0%B0%D0%BA%D0%B5%D0%B4%D0%BE%D0%BD%D0%B8%D1%8F/", "text": "Близо 5 лв. разлика в килото принуждава нашенците да пазаруват от комшиите\n                    Кюстендилци масово започнаха да се презапасяват с по-евтино агнешко от съседна Македония. Въпреки, че все още търговията не е в разгара си по-предвидливите вече са си закупили традиционното месо и продукти за празника. Например, в Крива Паланка агнешкото месо се предлага срещу 10 лв. за кг. „Става въпрос за трупно месо. Има и такива, които продават живи агнета. Тогава вече цената е 4-5 лв. за кг., което е под цената в Кюстендил“, коментират запознати. Преминаването през граница пък ставало безпроблемно, тъй като обикновено по четирима човека си разделяли мръвката за Великден.„Отидох със съпругата си, взех тъщата и тъста. Купихме си цяло агне и тъй като бяхме много хора, не ни направиха проблем на границата. Вече е във фризера и чака да бъде сготвено“, коментира 46-годишен кюстендилец.По негови думи до дни се очаква да започнат и записванията в един от магазините на влизане в Македония. Там и през миналата година приемаха поръчки. „Отиваш в уговорената дата и си взимаш агнето. Казваш колко килограма горе-долу да е и така вече си готов за празничната трапеза. Да не ви обяснявам, че е съвсем прясно и много качествено месо“, твърди друг кюстендилец.Репортерска проверка в областния град Кюстендил установи, че в търговската мрежа цената на традиционното месо за Великден върви по 15-16 лв. за кг. Закупувайки го обаче клиентите в повечето случаи не знаят откога е. „Може агнето да е заклано преди месеци. Във всеки случай обаче не е на седмица - две“, обяснява и Иван Петров, в чието семейство традициите по посрещането на Великден се предават от поколение на поколение. \n                    ", "date": "2018.03.19", "title": "Кюстендилци се презапасяват с по-евтино агнешко от Македония"}
{"url": "http://www.monitor.bg/a/view/6716-%D0%A0%D1%8A%D1%81%D1%82-%D0%BD%D0%B0-%D1%81%D1%82%D0%BE%D0%BA%D0%BE%D0%BE%D0%B1%D0%BC%D0%B5%D0%BD%D0%B0-%D1%81%D1%8A%D1%81-%D0%A1%D1%8A%D1%80%D0%B1%D0%B8%D1%8F-%D1%81-40/", "text": "\n                    Стокообменът между България и Сърбия възлиза на рекордните 1,075 млрд. евро, а ръстът, който се отчита през 2017 г., е 40 процента. Това съобщи заместник-министърът на икономиката Александър Манолев по време на българо-сръбски форум в Ниш.\n\nСъбитието бе открито от заместник министър-председателя на Република България Томислав Дончев и вицепремиера и министър на строителството, транспорта и инфраструктурата на Република Сърбия Зорана Михайлович. \n\n\"България заема водещи позиции по брой на компаниите, които оперират в Сърбия\", каза Александър Манолев, цитиран от пресцентърът на министерството на икономиката. Общият размер на българските инвестиции в Сърбия към края на 2017 г. е над 183 млн. евро. \"Всички тези цифри категорично потвърждават важното значение на Сърбия като външнотърговски партньор на България\", подчерта Александър Манолев. \n\nТой акцентира и на възможностите за сътрудничество и създаване на смесени предприятия в областта на селското и горското стопанство, хранително-вкусовата промишленост, енергетиката, строителството, телекомуникациите, транспортните услуги. Сръбските компании биха могли да се възползват от възможностите за инвестиции и иновации, предлагани от технологичните паркове, бизнес инкубаторите и индустриалните зони в България, а българските производители имат голям експортен потенциал за Сърбия в областта на хранително-вкусовата промишленост, производството на електрически машини и апарати, битова техника, химически изделия, пластмаси, готово облекло, велосипеди, изделия от цветни метали и др., стана ясно от неговото изказване. \n\nВ своето изказване той обърна внимание и на важната роля на общините в процеса по насърчаване на инвестициите между двете държави. \"Не само защото Трансграничното сътрудничество в региона е първостепенен приоритет, подкрепен с бюджет от близо 35 млн. евро. Но и защото именно общините имат ключово значение за реализацията на бизнес идеите и инвестиционните проекти, а всяка инвестиция трябва да извърви дълъг път, голяма част от който е свързан с представителите на местното самоуправление\", каза Александър Манолев. \n\nВ рамките на форума зам.-министър Манолев проведе и редица срещи с потенциални инвеститори и представи възможностите, които страната ни може да им предложи. Представители на Българска агенция за инвестиции направиха и подробна презентация на прилаганите мерки по Закона за насърчаване на инвестициите. \n                    ", "date": "2018.03.19", "title": "Ръст на стокообмена със Сърбия с 40%"}
{"url": "http://www.monitor.bg/a/view/29420-gps-%D0%B7%D0%B0-%D0%BA%D1%80%D0%B0%D0%B2%D0%B8-%D1%81%D1%80%D0%B5%D0%B4-%D0%BD%D0%BE%D0%B2%D0%BE%D1%81%D1%82%D0%B8%D1%82%D0%B5-%D0%BD%D0%B0-%D0%9F%D1%80%D0%B8%D1%80%D0%BE%D0%B4%D0%B0-%D0%9B%D0%BE%D0%B2-%D0%A0%D0%B8%D0%B1%D0%BE%D0%BB%D0%BE%D0%B2-2018/", "text": "\n                    Проследяващи устройства за животни и универсален всъдеход са сред новостите, които ще бъдат показани в изложбата „Природа, Лов, Риболов 2018“, която започва тази седмица в Пловдив. Единствените в България GPS устройства служат за проследяване на домашни любимци, като кучета и котки, а също -  на коне и крави. Джаджата работи с над 220 мобилни оператора в 80 страни. Разработени са няколко серии, сред които ловна и дамска, украсена с камъни „Сваровски“.За любителите на екстремни преживявания са новите модели ATV,UTV и SSV на световноизвестна американска марка. На нейния щанд ще бъдат показани  високо технологични превозни средства, като например последното поколение ATV Sportsman, легендарният RZR 1000 и предназначения за ловни излети Ranger. Премиера ще направи универсалният всъдеход GENERAL, който може да  се използва и за работа, и за забавления. Посетителите на изложбата ще могат да видят нови модели лодки, скутери, двигатели и аксесоари за тях, уреди за яхти и други плавателни съдове. Сред най-атрактивните експонати  са лодките Grand от фибростъкло, съчетаващи ултрамодерен дизайн и инженерни технологии, стабилност и лукс.В палата 3 в панаира ще бъдат изложени и изделия за лов, риболов и туризъм: оръжия, муниции,  принадлежности, облекло, обувки,  аксесоари, оптически и навигационни уреди, други продукти и услуги за  свободното време, ловни трофеи. Държавните горски предприятия ще презентират условията за ловен, риболовен и екотуризъм, а новата зоната за екстремни спортове - екипировка, дронове, фото и видео техника. За първи път посетителите ще видят реликви от музейната сбирка на Съюза на ловците и риболовците в България, който отбелязва 120 г. от създаването си. Сред любопитните експонати са  оригинални знамена и печати на най-старите ловни сдружения, първият брой на списание „Ловецъ“, множеството медали, спечелени от български трофеи  в международни ловни изложения.Новост са и демонстрациите по динамична стрелба. За децата са предвидени презентации за животните и за националните паркове у нас, интерактивни игри за опознаване на природата, състезание за улов на риба. Уреди за привличане на дивеч ще бъдат демонстрирани в събота и неделя. Разходки с пони, стрелби с лък и с въздушно оръжие ще забавляват всеки ден гостите на  „Природа, Лов, Риболов 2018“. \n\n\n                    ", "date": "2018.03.19", "title": "GPS за крави сред новостите на „Природа, Лов, Риболов 2018“"}
{"url": "http://www.monitor.bg/a/view/65508-%D0%9E%D0%BC%D0%B1%D1%83%D0%B4%D1%81%D0%BC%D0%B0%D0%BD%D1%8A%D1%82-%D0%B8%D1%81%D0%BA%D0%B0-%D0%B8-%D0%B3%D1%80%D0%B0%D0%B6%D0%B4%D0%B0%D0%BD%D0%B8%D1%82%D0%B5-%D0%B4%D0%B0-%D0%BE%D0%B1%D0%B6%D0%B0%D0%BB%D0%B2%D0%B0%D1%82-%D1%86%D0%B5%D0%BD%D0%B8%D1%82%D0%B5-%D0%BD%D0%B0-%D1%82%D0%BE%D0%BA%D0%B0-%D0%BF%D0%B0%D1%80%D0%BD%D0%BE%D1%82%D0%BE-%D0%B8-%D0%B3%D0%B0%D0%B7%D0%B0/", "text": "\n                    Всеки гражданин да може да оспорва пред съда цените на тока, парното и газа. За това настоява националният омбудсман Мая Манолова.\n\nОбщественият защитник даде на Конституционния съд (КС) текст от Закона за енергетиката, който не дава възможност на гражданите да обжалват в съда решенията на КЕВР за пределните цени за доставка на топло и електрическа енергия, природен газ и вода.\n\nЗаедно със сезирането на конституционните съдии омбудсманът се обръща и към председателя на парламента Цвета Караянчева с предложение депутатите сами да отменят разпоредбата. „В резултат от възприетото законодателно решение на практика гражданите се лишават от право на защита, когато са нарушени или застрашени техни права и законни интереси, както повелява Конституцията“, категорична е Манолова.\n\nТя подчертава още, че това не е в съответствие и с европейската директива, според която държавите-членки на ЕС трябва да въведат на национално ниво механизми, които да гарантират на всяка засегната страна възможност за обжалване на такива решения пред независим орган.\n\nСпоред нея макар един от членовете на Закона за енергетиката да предпоставя възможност за обжалване законосъобразността на актовете на КЕВР, то друга разпоредба за утвърждаване на цени за доставка на електрическа енергия, природен газ и вода на гражданите за индивидуални административни актове, по същество ограничава тази възможност.\n                    ", "date": "2018.03.19", "title": "Омбудсманът иска и гражданите да обжалват цените на тока, парното и газа"}
{"url": "http://www.monitor.bg/a/view/22282-%D0%95%D0%BA%D1%81%D0%BF%D0%B5%D1%80%D1%82%D0%B8%D0%B7%D0%B0%D1%82%D0%B0-%D0%B7%D0%B0-%D0%BF%D1%8A%D1%82%D1%8F-%D0%BE%D1%82%D0%BA%D1%8A%D1%81%D0%BD%D0%B0%D0%BB-11-%D0%BD%D0%B0%D1%81%D0%B5%D0%BB%D0%B5%D0%BD%D0%B8-%D0%BC%D0%B5%D1%81%D1%82%D0%B0-%D0%BA%D1%80%D0%B0%D0%B9-%D0%A1%D0%BC%D0%BE%D0%BB%D1%8F%D0%BD-%D0%B8%D0%B7%D0%BB%D0%B8%D0%B7%D0%B0-%D0%B4%D0%BD%D0%B5%D1%81/", "text": "\n                    Експерти геолози трябва окончателно да решат как ще бъде укрепено голямото срутище край Смолян, което откъсна от света 11 населени места. Засега е ясно, че това ще струва на държавата около 7 млн. лева, а работата ще продължи повече от половин година. При последните измервания специалистите установиха, че има опасност от свличане на още земни маси.\n\nДокато тече работата по укрепването, жителите на селата в региона ще могат да ползват временен обходен път през село Влахово. Предварителните разчети показват, че изграждането му ще струва половин милион лева и ще бъде готов до седмица.\n                    ", "date": "2018.03.19", "title": "Експертизата за пътя откъснал 11 населени места край Смолян излиза днес"}
{"url": "http://www.monitor.bg/a/view/67210-%D0%A3%D1%80%D0%B0%D0%BD-%D0%B2%D1%8A%D0%B2-%D0%B2%D0%BE%D0%B4%D0%B0%D1%82%D0%B0-%D0%BF%D0%BE-%D1%87%D0%B5%D1%88%D0%BC%D0%B8%D1%82%D0%B5-%D0%B2-%D1%81%D0%B5%D0%BB%D0%BE-%D0%9A%D0%B0%D0%B7%D0%B0%D0%BD%D0%BA%D0%B0/", "text": "Притесненията на хората са, че замърсяването идва от военния полигон, където се намират водоизточниците\n                    Трети ден жителите на старозагорското село Казанка не могат да пият вода от чешмите, нито да готвят с нея.\n Причината - наличие на естествен уран над нормите. Питейна вода се доставя с водоноски.\n\nНови проби от двата водоизточника в селото са взети и изпратени за изследвания в Националния център по радиобиология. Дотогава остава в сила забраната за пиене и готвене с водата, съобщи \"Нова телевизия\".\n\nВ селото живеят около 80 души. Притесненията на хората са, че замърсяването идва от военния полигон, където се намират водоизточниците, обясни кметският наместник на село Казанка Елка Михайлова. \n\n„По никакъв начин замърсяването на водата не може да се свързва с дейността на полигона. Ние не притежаваме боеприпаси, които съдържат радиоактивни елементи”, обясни полковник Евгени Динев от военния полигон „Змейово”. \n                    ", "date": "2018.03.19", "title": "Уран във водата по чешмите в село Казанка"}
{"url": "http://www.monitor.bg/a/view/70502-%D0%9E%D0%B3%D1%80%D0%B0%D0%BD%D0%B8%D1%87%D0%B0%D0%B2%D0%B0%D1%82-%D0%B4%D0%B2%D0%B8%D0%B6%D0%B5%D0%BD%D0%B8%D0%B5%D1%82%D0%BE-%D0%BE%D0%BA%D0%BE%D0%BB%D0%BE-%D0%9D%D0%94%D0%9A-%D0%B7%D0%B0%D1%80%D0%B0%D0%B4%D0%B8-%D1%81%D1%80%D0%B5%D1%89%D0%B0-%D0%BE%D1%82-%D0%B5%D0%B2%D1%80%D0%BE%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE/", "text": "\n                    По повод срещата на съвместната група за парламентарен контрол над Европол се въвеждат ограничения на движението около Националния дворец на културата. От 7 часа сутринта до края на срещата се забранява влизането и паркирането на пътни превозни средства по ул. \"Доспат\" между бул. \"Витоша\" и ул. \"Баба Неделя\"; по ул. \"Баба Неделя и по ул. \"Д-р Христо Стамболски\".\n                    ", "date": "2018.03.19", "title": "Ограничават движението около НДК, заради среща от европредседателството"}
{"url": "http://www.monitor.bg/a/view/74460-10-%D0%B1%D0%BE%D0%BD%D0%B0-%D0%B3%D0%BB%D0%BE%D0%B1%D0%B0-%D0%B3%D1%80%D0%BE%D0%B7%D1%8F%D1%82-%D0%BA%D1%80%D1%8A%D1%87%D0%BC%D0%B8-%D0%B7%D0%B0-%D0%BA%D1%80%D0%B0%D0%B4%D0%B5%D0%BD%D0%B0-%D0%BC%D1%83%D0%B7%D0%B8%D0%BA%D0%B0/", "text": "Общински инспектори тръгват на проверки в заведенията \n                    До 10 бона глоба може да отнесат кръчми, спипани, че пускат крадена музика. Инспектори от общините ще започнат проверки на търговските обекти на територията им за неуредени права на излъчваната в тях музика. Контролът се делегира на местната управа вследствие на приетите промени в Закона за авторското право и сродните му права. До тях се стигна след близо 2-годишното забавяне на държавата да внедри европейската директива за колективно управление на авторски права. Заради закъснението България беше застрашена от санкция от Европейската комисия в размер на над 19 000 евро на ден.До този момент контролът за уреждането на музикалните права в търговските обекти в цялата страна е осъществяван от петима инспектори от Министерство на културата. Според данни на организацията за колективно управление на авторски права „Музикаутор”, на фона на над 100 хиляди обекта в държавата,Това бе и причината сдружението да предложи даването на контролни правомощия на общински инспектори още през 2013 г. Според предвижданите промени, половината сума от събраните глоби ще отиват директно в местната хазна за развитие на културни проекти. Останалата част от средствата ще влязат в Национален фонд „Култура“. Санкциите, които грозят собственици на ресторанти, клубове, хотели и т.н. без уредени права за музиката, която излъчват публично, може да варира между 2000 и 10 000 лв. Проверките от страна на общинските инспектори ще стартират 9 месеца след обнародването на промените в ЗАПСП. „Разчитаме на новия механизъм, предвиждан в закона, който ще включи общините в процеса на защитата на правата на авторите. Очакванията ни са това да намали в пъти сивия сектор и да подобри средата за реализиране на авторските права в България“, обясни по повод промените изпълнителният директор на „Музикаутор” Иван Димитров. Към момента сивият сектор в публичното изпълнение на музика в търговските обекти е приблизително 85%.С промените ще се въведе и по-строга регламентация на дейността на търговските дружества, които предлагат лиценз за музика с ограничен репертоар за озвучаване на търговски обекти. Те ще трябва да се регистрират в Министерството на културата, да предоставят пълна информация за репертоара си, както и цените, на които продават услугата. „Тези компании, които съществуват от години на българския пазар, но нерегламентирано, сега ще излязат на светло“, коментират още от „Музикаутор”.От съществена важност за ползвателите е да знаят, че когато имат договор само с търговско дружество, те могат да използват само ограничения репертоар, който им е предоставен. В противен случайКонтролът ще бъде затегнат и за концертите с неуредени права. В началото на месеца „Музикаутор” подаде сигнал до ДАНС срещу некоректни промоутъри, използващи модела на “фирми еднодневки“. „Фирмите, действащи под бранда Moko Solution, формално сключват договор с нас, за да изпълнят законовото изискване да имат предварително разрешение от авторите, без обаче след това да изпълняват задълженията си и да заплащат възнаграждения“, обясниха от „Музикаутор”, по чиито изчисления текстописците, композиторите и аранжорите губят до 2 милиона лева годишно от изяви с неуредени права. Това е и причината законът вече да предвижда солидарна отговорност между промоутъра на концерта и собственика на залата, в която се провежда събитието.\n                    ", "date": "2018.03.19", "title": "10 бона глоба грозят кръчми за крадена музика "}
{"url": "http://www.monitor.bg/a/view/61090-%D0%A8%D0%B5%D1%84%D1%8A%D1%82-%D0%BD%D0%B0-%D0%95%D0%B2%D1%80%D0%BE%D0%BF%D0%BE%D0%BB-%D0%92-%D0%95%D0%B2%D1%80%D0%BE%D0%BF%D0%B0-%D0%B8%D0%BC%D0%B0-30-%D1%85%D0%B8%D0%BB-%D0%BF%D0%BE%D1%82%D0%B5%D0%BD%D1%86%D0%B8%D0%B0%D0%BB%D0%BD%D0%B8-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8/", "text": "\n                    Около 30 хиляди души в Европа са потенциално част от терористични общности. Това обяви в интервю за предаването „Тази сутрин“ по bTV директора на Европол Роб Уейнрайт. По думите му България и всички страни в Европа са застрашени от тероризма.\n„Нещата не са толкова ясни. Тези хора са вдъхновени, но не са подчинени на „Ислямска държава“, уточни Уейнрайт.\nОсновните заплахи днес срещу Европа са много комплексни – има експлозия от терористичната дейност през последните години, има киберзаплахи и много групи, които наподобяват мафии в много държави, коментира още директорът на Европол. Той спомена и атентата в Сарафово преди години.\n„Това беше един от най-важните случаи в историята на тероризма, в който Европол оказа съдействие. Българските власти ни дадоха пълен достъп, успяхме да постигнем много в разследването“, каза Уейнрайт.\nДнес в София вече започна една от най-важните срещи в рамките на българското европедседателство.\nПредседателят на Комисията по вътрешна сигурност и обществен ред Цветан Цветанов и председателят на Комисията по граждански свободи, правосъдие и вътрешни работи в Европейския парламент Клод Мораес ще открият срещата на Съвместната група за парламентарен контрол на Европол.\nТова е единствена по рода си форма за надзор над функционирането на Европол от страна на Европейския парламент, съвместно с националните парламенти. В срещата ще участва и комисарят по цифрова икономика и цифрово общество Мария Габриел.\nСрещата се провежда в НДК затова движението в района около двореца на културата ще бъде ограничен.\n\n \n\nОчаквайте подробности\n                    ", "date": "2018.03.19", "title": "Шефът на Европол: В Европа има 30 000 потенциални терористи"}
{"url": "http://www.monitor.bg/a/view/50905-%D0%A6%D0%B2%D0%B5%D1%82%D0%B0%D0%BD%D0%BE%D0%B2-%D0%9F%D1%80%D0%B8%D0%B5%D1%85%D0%BC%D0%B5-%D0%B8%D1%81%D1%82%D0%BE%D1%80%D0%B8%D1%87%D0%B5%D1%81%D0%BA%D0%BE-%D1%80%D0%B5%D1%88%D0%B5%D0%BD%D0%B8%D0%B5-%D0%B7%D0%B0-%D0%BA%D0%BE%D0%BD%D1%82%D1%80%D0%BE%D0%BB%D0%B0-%D0%B2%D1%8A%D1%80%D1%85%D1%83-%D0%95%D0%B2%D1%80%D0%BE%D0%BF%D0%BE%D0%BB/", "text": "\n                    Историческо решение за процедурните правила, по които националните парламенти на ЕС осъществяват контрол върху Европол приехме днес. Това обяви лидерът на ПГ на ГЕРБ Цветан Цветанов по време на среща на върха на агенцията, която се провежда в София в рамките на българското председателство на Съвета на ЕС.\n„Политическият надзор е споделена отговорност. По време на естонското председателство не успяхме да постигнем този исторически консенсус по правилата, имаше резерви у 9 национални парламента“, подчерта Цветанов.\nВажни решения предстои да се вземе днешният висок форум и по темата за Западните Балкани, киберсигурността, борбата с тероризма и с организираната престъпност.\n„Днешната среща събира повече от 130 парламентаристи от всички държави членки на ЕС. Първата си работна среща с Клод Мораес проведохме след учредителното събрание на съвместната група на парламентарния контрол през октомври 2017 г. в ЕП в Брюксел. Оттогава работим съвместно в търсене на консенсус за най-ефективния начин, по който да бъде организирана работата на групата“, коментира Цветанов.\n„По време на естонското председателство се проведе учредителната среща на работната група по парламентарен контрол, но за съжаление тогава не успяхме да постигнем съгласие по приемането на процедурните правила и оставихме това решение за днес, поради резерви от 9 национални парламента“, заяви Цветанов. Той призова на днешната среща да вземат това историческо решение, което е ключово, за да може да се осъществява необходимият парламентарен контрол върху дейността на Европол.\n„Трябва да получим всичко заедно, усилията страните от Западните Балкани да имат сигурно бъдеще и да запазят евроатлантическата си ориентация, означава много за всички нас. Радвам се, че темата за Западните Балкани намира място като акцент в работата на Европол. Централно място заема и киберсигурността в ерата на дигитализацията и онлайн услугите, както и борбата с тероризма и организираната престъпност, които са свързани с гарантиране сигурността онлайн и неутрализирането на незаконното съдържание в интернет пространството“, каза още Цветан Цветанов.\n  \n\n\n                    ", "date": "2018.03.19", "title": "Цветанов: Приехме историческо решение за контрола върху Европол"}
{"url": "http://www.monitor.bg/a/view/42193-800-%D0%B1%D0%BE%D0%B9%D1%86%D0%B8-%D0%BE%D1%82-%D0%97%D0%B0%D0%BF%D0%B0%D0%B4%D0%BD%D0%B8%D1%82%D0%B5-%D0%91%D0%B0%D0%BB%D0%BA%D0%B0%D0%BD%D0%B8-%D1%81%D0%B0-%D1%81%D0%B5-%D1%81%D1%80%D0%B0%D0%B6%D0%B0%D0%B2%D0%B0%D0%BB%D0%B8-%D0%B7%D0%B0-%D0%98%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0/", "text": "\n                    По доклада на Европол 800 са гражданите от Западните Балкани, които са се сражавали за „Ислямска държава“. Това каза председателят на Комисията по вътрешна сигурност и обществен ред и председател на ПГ на ГЕРБ Цветан Цветанов на Срещата на Съвместната група за парламентарен контрол (СГПК) на Европол.\n„Западните Балкани са от стратегическа важност за ЕС. Те не са просто съседи на Европа, а са в сърцето на ЕС. Важно за сигурността на целия континент е да не оставяме бели петна на картата на Европа, които могат да създадат условия на вакуум и на зони на влияние на други фактори от геополитическата карта. Това е политическият прочит на ситуацията в региона“, заяви Цветанов. По думите му ситуацията в този регион има и много прагматични измерения в сферата на сигурността – борбата с контрабандата на стоки и наркотици, борбата с трафика на хора, превенцията на радикализацията и работата по отношение на идентифицирането и неутрализирането на завръщащите се чужди бойци, които са се сражавали на страната на „Ислямска държава“.\n\n\n                    ", "date": "2018.03.19", "title": "800 бойци от Западните Балкани са се сражавали за „Ислямска държава“"}
{"url": "http://www.monitor.bg/a/view/86100-%D0%9A%D0%B0%D0%B1%D0%B8%D0%BD%D0%B5%D1%82%D1%8A%D1%82-%D0%BE%D1%82%D0%BF%D1%83%D1%81%D0%BA%D0%B0-%D0%BF%D0%BE%D0%BB%D0%BE%D0%B2%D0%B8%D0%BD-%D0%BC%D0%B8%D0%BB%D0%B8%D0%BE%D0%BD-%D0%BB%D0%B5%D0%B2%D0%B0-%D0%B7%D0%B0-%D1%89%D0%B5%D1%82%D0%B8%D1%82%D0%B5-%D0%BE%D1%82-%D1%83%D1%80%D0%B0%D0%B3%D0%B0%D0%BD%D0%B0-%D0%B2%D1%8A%D0%B2-%D0%92%D1%80%D0%B0%D1%86%D0%B0/", "text": "\n                    Близо 500 000 лв. дава правителството за справяне с , които минаха през Враца в последните седмици. Премиерът Бойко Борисов покани кмета Калин Каменов на оперативното заседание в Министерски съвет в понеделник, където градоначалникът лично го запозна с текущата ситуация в града и най-големите поражения от стихията.Средствата ще бъдат използвани за възстановяване на обществени сгради, училища и детски градини. Ще бъдат ремонтирани и двете футболни игрища, които бяха унищожени от вятъра. Всички инфраструктурни съоръжения, които са засегнати от стихията ще бъдат поправени с помощта на държавата.Кметът Калин Каменов благодари на правителството за бързата реакция в този труден момент и увери, че средствата ще бъдат изразходвани максимално отговорно.Премиерът съобщи новината и по време на връчването на наградите \"Достойните българи\". При награждаването на трима млади програмисти от града, министър председателят уточни, че парите ще се отпуснат в четвъртък и с тях ще се ремонтират претърпелите щети училища, детски градини, електрически стълбовете и т.н.\"Искам да благодаря, че сте в България и че сте останали във Враца. Искам да благодаря и на кмета, че е създал тези условия\", каза още Борисов при награждаването на младежите.Пред изминалите почивни дни вятър отнесе покриви на къщи, събори дървета, изпочупи стъкла и повреди електрически стълбове. Сериозни поражения на къщи има във врачанския квартал Кулата.\n\n\n                    ", "date": "2018.03.19", "title": "Кабинетът отпуска половин милион лева за щетите от бурята във Враца"}
{"url": "http://www.monitor.bg/a/view/77433-%D0%A9%D1%8A%D1%80%D0%BA%D0%B5%D0%BB%D0%B8-%D0%B1%D0%B5%D0%B4%D1%81%D1%82%D0%B2%D0%B0%D1%82-%D0%B2-%D0%A1%D0%B5%D0%B2%D0%B5%D1%80%D0%BE%D0%B8%D0%B7%D1%82%D0%BE%D1%87%D0%BD%D0%B0-%D0%91%D1%8A%D0%BB%D0%B3%D0%B0%D1%80%D0%B8%D1%8F/", "text": "Хора и институции спасяват прелетни птици от измръзване\n                    \n\n\n                    ", "date": "2018.03.19", "title": "Щъркели бедстват в Североизточна България"}
{"url": "http://www.monitor.bg/a/view/37360-%D0%9E%D0%B1%D1%80%D0%B0%D0%B7%D0%B0-%D0%BD%D0%B0-%D1%81%D0%B2-%D0%9A%D0%BB%D0%B8%D0%BC%D0%B5%D0%BD%D1%82-%D0%B3%D1%80%D0%B5%D0%B9%D0%BD%D0%B0-%D0%B2%D1%8A%D1%80%D1%85%D1%83-%D0%B5%D0%B4%D0%BD%D0%BE%D0%B8%D0%BC%D0%B5%D0%BD%D0%BD%D0%BE-%D1%88%D0%BA%D0%BE%D0%BB%D0%BE/", "text": "\n                    Пано с размери 4х3 м, на което е изобразен образът на Свети Климент Охридски грейна върху фасадата на едноименното основно училище в град Крън. Сухото фреско с акрилни бои е изпълнено само два дни от преподавателката  от националната гимназия  по пластични изкуства и дизайн „Академик Дечко Узунов“ – Казанлък Елеонора Атанасова. Поканата за разкрасяването на фасадата дошла от фирмата, която санира сградата, проблемът бил в изключително късите срокове заради опасенията от влошени метеорологични условия, коментира авторката, която публикува в социалните мрежи снимки от работата си.Художничката коментира, че това не е първата й работа в учебно заведение, миналато лято тя е зографисала по интересен начин и обновената сграда на казанлъшката детска градина „Теменужка“Елеонора Атанасова е възпитаник на великотърновския университет, където е завършила специалностите графика и живопис при факултета за изящни изкуства, след което е специализирала в  художествената академия на полския град Лодз. Преди да стане преподавател в Казанлък е работила като учител в Потругалия, нейни творби в  жанра „еx libris“ бяха включени в издадения в Лисабон каталог на съвременните Ex Libris художници.Проектът за обновяването на  общо пет учебни заведения на територията на община Казанлък, сред които е и крънското школо стартира в началото на февруари, той е на обща стойност 9,5 млн лв и е по програма програма „ .“Строително-монтажните работи включват въвеждане на мерки за енергийна ефективност, ремонт и изграждане на водопровод и канализационни инсталации, газификация и свързване с градската газоразпределителна мрежа, монтаж на ново оборудване и осигуряване на мерки за достъпна среда.\n\n\n                    ", "date": "2018.03.19", "title": "Образът на Свети Климент грейна върху едноименно школо"}
{"url": "http://www.monitor.bg/a/view/24176-%D0%92%D0%BE%D0%B5%D0%BD%D0%BD%D0%B8%D1%82%D0%B5-%D0%BE%D1%82%D1%80%D0%B8%D1%87%D0%B0%D1%82-%D0%B7%D0%B0-%D1%83%D1%80%D0%B0%D0%BD-%D0%BD%D0%B0-%D0%BF%D0%BE%D0%BB%D0%B8%D0%B3%D0%BE%D0%BD%D0%B0-%D0%97%D0%BC%D0%B5%D0%B5%D0%B2%D0%BE/", "text": "„На полигона никога не са изпробвани или унижавани боеприпаси , които съдържат радиоактивни вещества. Не е имало и боеприпаси с обеднен уран.“, категоричен е полк. Евгени Динев, началник на ЦАТИП – Змейово. Офицерът се срещна с населението на старозагорското село Казанка, където от събота е въведена забрана за използване на водата от каптажите. Концентрациите от 0,055 и 0,045 мg/l естествен уран в два водоизточника , са били засечени от лаборатория на Института за ядрени изследвания и ядрена енергетика към БАН, коментира началникът на РЗИ д-р Златина Нанева, която също се срещна с част от възрастните жители на селото. По думите й рискът бил нулев или поне минимален, взети са нови проби, резултатите от които се очаква да станат известни до месец. Ако завишеното съдържание на естествен уран се повтори ще се търси алтернативен източник на питейна вода извън площите, ползвани за изпитания от военните. 70 са постоянно живеещите в Казанлък, средната възраст гони 80-те години. Още около 200 души имат къщи и вили, но постоянната им регистрация е в Стара Загора, уточни кметският наместник Елка Михайлова, която живее тук от 1989 година За нуждите на живеещите още същият ден е закарана водоноска, , уточни  управителят на старозагорското „ВиК“-дружество инж. Румен Райков. Той е категоричен, че до сега подобно завишение не е било установявано, такова липсвало в другите водоизточници извън площите, ползвани от армията за изпитания на боеприпаси. Новите проби ще бъдат направени от специалистите на   Национален център по радиобиология и радиационна защита ", "date": "2018.03.19", "title": "Военните отричат за уран на полигона \"Змейово\""}
{"url": "http://www.monitor.bg/a/view/53607-%D0%92%D0%B0%D0%B4%D1%8F%D1%82-%D0%BD%D0%B0-%D1%82%D1%8A%D1%80%D0%B3-%D0%BE%D0%B1%D1%89%D0%B8%D0%BD%D1%81%D0%BA%D0%B8-%D0%BF%D0%BB%D0%B0%D0%B6-%D0%BD%D0%B0-%D0%A1%D1%82%D0%B0%D1%80%D0%BE%D0%B7%D0%B0%D0%B3%D0%BE%D1%80%D1%81%D0%BA%D0%B8%D1%82%D0%B5-%D0%B1%D0%B0%D0%BD%D0%B8/", "text": " В Града на липите правят монумент „Център на вселената“  \n                    Търг за продажбата на плаж с три басейна , единият от които с олимпийски размери на територията на курорта Старозагорски минерални бани предстои да обяви общинския парламент в Стара Загора. Предложението за преобразуването на имота от публична общинска в частна общинска собственост е направено от градоначалника Живко Тодоров. Той припомня, че плажът и инфраструктурата не се ползват вече над 10 години и са в трагично състояние – насред единия от басейните е поникнало дърво, а почит навсякъде плочките са опадали и имали течове. Имотът е с площ от близо 19 дка, на него има няколко сгради, строени в началото на 60-те години на миналия ХХ в. Две  фирми са оценили  активите: те са от 848 000 до 977 000 лв без ДДС, като данъчната оценка е под 46 000 лв , а само за терена оценката е между 45 и 50 лв кв м .Запознати припомнят, че подобен опит за продажба е имало преди десетина години, тогава цената е била над 1,5 млн лв, но до сделка с проявили интерес  руснаци не се  е стигнало.Идеята за продажба изненада местни бизнесмени, които м.г. предложили да вземат обекта на концесия , като възнамерявали да инвестират около 1,5 млн лв за превръщането му в център за развитие на плажния волейбол.„Лично видях състоянието – трагично е, не сме обсъждали вариант общината да инвестира , защото ще бъдат необходими огромни средства, а възвращаемостта е съмнителна.“, коментира председателят на старозагорските старейшини Таньо Брайков.Решението предстои да бъде взето на редовно заседание насрочено за 29 март. Пак тогава предстои да бъде взето решение  за обявяването на конкурс относно изработката на монумент с мото „Център на вселената“, който да бъде поставен  в съседство с регионалния исторически музей, библиотека „Захари Княжески“ и операта в рамките на археологическия резерват „Верея – Августа Траяна“. Монументът ще бъде дарение от местни бизнесмени, които още през 2003 година са лансирали това мото.Преди време те напомниха , че по света има доста такива интересни места, от които местните печелят пари от продажбата специални сертификат, сред тях е и  обявената за „Край на света“ скала на аржентинският нос Хорн.\n\n\n                    ", "date": "2018.03.19", "title": "Вадят на търг общински плаж на Старозагорските бани    "}
{"url": "http://www.monitor.bg/a/view/9139-20-%D0%B1%D1%8A%D0%BB%D0%B3%D0%B0%D1%80%D0%B8-%D1%80%D0%B0%D0%BD%D0%B5%D0%BD%D0%B8-%D0%BF%D1%80%D0%B8-%D0%B0%D0%B2%D1%82%D0%BE%D0%B1%D1%83%D1%81%D0%BD%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%B2-%D0%95%D0%B3%D0%B8%D0%BF%D0%B5%D1%82/", "text": "Около 20 българи са пострадали при автобусна катастрофа в понеделник в южната част на Египет, съобщиха от МВнР. Автобусът се е преобърнал на пътя. В него са се возили 40 български туристи. Петима от пътниците имат фрактури. Другите пострадали са с охлузни рани и натъртвания, предават местни сайтове. Всички са минали прегледи в болница. Посолството ни, което се намира на около 800 км от мястото на инцидента поддържало връзка с туроператора, който имал свои представители в болницата. Туристите имали сключени застраховки. Нашенците са били приети в хирургическата болница Марса Алам, южно от Червено море, където в курорта Марса Алам са били на почивка, предаде \"Ал Масри Ал Яум\". Според медията, цитирана от \"Блиц\", с контузии са общо 22 души. След катастрофата незабавно пристигнали десетина линейки, които откарали ранените до болницата. Лекарите потвърждават, че нараняванията са предимно ожулвания и натъртвания и на ранените са направени необходимите изследвания. Генерал-майор Атеф Уагди, кмет на Марса Алам, твърди, че състоянието на всички българи е стабилно. Автобусът пътувал към туристическите и археологическите райони на южния град Асуан. Катастрофиралото превозно средство се движело в група от три автобуса, които превозвали общо 123 души. Те били на туристическа фирма \"Абакс\". Марса Алам е курортно село в Южен Египет с около 6000 жители, което го прави идеално място за по-спокойна почивка. Пътят дотам и от Луксор, и от Хургада е около 3-4 часа. Селището става все по-популярно и в околностите му вече има летище, а броят на луксозните съоръжения и комплекси продължава да расте. От туроператора „Абакс“ обясниха по-късно пред „Монитор“, че към този момент не е изяснена причината за катастрофата, като се изчаква протокол от местната полиция. Станислав Георгиев, работник в агенцията заяви, че в автобуса са пътували 40 човека. 8 от тях са с охлузвания, трима с фактури, а останалите са поискали да бъдат прегледани от медицинско лице. Другите двайсетина души пък са продължили пътуването си, като са се отправили за круиз по река Нил. По думите на Георгиев всеки един от пътуващите има застраховка на стойност 10 хил. евро. Справка в Регистъра на регистрираните туроператори и туристически агенти показва, че фирмата е с валидна застраховка. Полицата е била сключена на 7 септември миналата година, а валидността й е до същата дата на 2018 година. От турагенцията обаче не можаха да кажат дали на ранените ще им бъдат върнати парите за вече платената екскурзия, ако решат да се върнат в родината си, вместо да продължат да пътуват. „Ние сме туроператор, който от години работи на българския пазар, лоялен към клиентите си“, категоричен бе Георгиев като добави, че всеки един от туристите е заплатил различна сума, в зависимост от датата на записване и избрания пакет. Фирмата, която е превозвала пътниците пък е една от най-големите в Египет и родната компания от години работи с превозвача. Все още не е ясно дали собственикът на автобуса ще изплати някаква компенсация както на туристите, така и на българският туроператор. „Инциденти винаги ще има, понякога няма как да се предотвратят. Слава богу хората са добре. Няма жертви, няма дечица“, уточни още Станислав Георгиев. Министърът на туризма Николина Ангелкова е в постоянна връзка с компетентните органи и следи непрекъснато състоянието на българските туристи, пострадали при пътен инцидент с автобус в Египет, съобщиха в същото време от ведомството й. То било в контакт и с представител на туроператора „Абакс“, който е организирал пътуването. От там уточниха, че групата включва хора от различни части на България, но основно от София, като сред тях няма деца. Министерството на туризма било в постоянна връзка с българското Министерство на външните работи, което полагало максимални усилия за справяне с възникналата ситуация след произшествието. „Абакс“ е регистриран туроператор и турагент от 2008 година. Той има валидна застраховка с покритие 1 400 000 лв. За пострадалите от страна на „Абакс“ е уведомен застрахователят и вече е стартирано застрахователно събитие. Той ще покрие щетите. Представител на туристическата компания е на място в болницата в Египет. От офиса в София пък са се свързали с близки на пострадалите, за да ги уведомят. По информация на туроператора останалите туристи, които не са пострадали, са продължили пътуването си. Изпратен е друг автобус и те в момента пътуват за круиза си по Нил. Транспортът е осигурен от египетския туроператор „Травко“. Министерството на туризма заедно с останалите институции ще следят ситуацията до успешното завръщане на българските туристи у нас\", посочват от МТ.a", "date": "2018.03.19", "title": "20 българи ранени при автобусна катастрофа в Египет"}
{"url": "http://www.monitor.bg/a/view/48696-%D0%9D%D0%B0%D0%B4-80-%D0%BE%D1%82-%D0%B4%D0%B5%D1%86%D0%B0%D1%82%D0%B0-%D1%82%D0%BE%D1%80%D0%BC%D0%BE%D0%B7%D0%B5%D0%BD%D0%B8-%D0%B2-%D0%B8%D0%BD%D1%82%D0%B5%D1%80%D0%BD%D0%B5%D1%82-%D0%BF%D1%80%D0%BE%D1%81%D1%82%D1%80%D0%B0%D0%BD%D1%81%D1%82%D0%B2%D0%BE%D1%82%D0%BE/", "text": "\n                    Повече от 80% от българчетата са получавали съобщения в дигиталното пространство, които да ги смутят или притеснят, като децата на възраст между 9 и 11 години са сред най-честите жертви на тормоз – 86%. Проблемът е, че малко повече по половината от тях (57%) споделят със своите родители за случаите, в които са получили подобни съобщения. Това сочат резултати от изследване на Център за безопасен интернет, споделени по време на Първата родителска среща, организирана от един от българските мобилни оператори.С напредването на съвременните технологии, все повече малчугани използват световната мрежа и различните социални медии, като най-застрашени са потребителите между 8 и 14 години. Около 40% от профилите на децата във Facebook са публични, което ги прави лесни жертви за зложелатели и носи проблеми за тяхната безопасност. Голяма част от тях качват лични снимки и клипове, пишат си с непознати без да знаят кой ги дебне от другата страна. „Статистиката сочи, че поне 1% от населението е съставено от педофили или хора, които имат сексуален интерес към деца. Това за България означава над 50 000 човека, от които трябва да пазим децата си“, сподели комисар Явор Колев, началник на отдел „Трансгранична организирана престъпност“ към ГДБОП, по време на срещата. Тези хора имат достъп до социалните мрежи и профилите на малчуганите, което ги прави лесна жертва за насилниците. Най- честите случаи с кибер-тормоз са свързани с деца, които живеят в проблемна среда или в семейство, в което има липса на контрол и интерес от страна на родители към случващото се. Това, че малчуганите се намират вкъщи, вече не може да означава, че те са в безопасност. Поради тази причина, родителите трябва да положат усилие да запознаят децата с рисковете, които се крият при използването на социалните мрежи.\n\n\n                    ", "date": "2018.03.19", "title": "Над 80% от децата тормозени в нета"}
{"url": "http://www.monitor.bg/a/view/43571-%D0%91%D0%BE%D1%80%D0%B8%D1%81%D0%BE%D0%B2-%D0%90%D0%BA%D0%BE-%D1%82%D1%80%D1%8F%D0%B1%D0%B2%D0%B0-200-%D0%B4%D1%83%D1%88%D0%B8-%D0%B0%D0%B4%D0%BC%D0%B8%D0%BD%D0%B8%D1%81%D1%82%D1%80%D0%B0%D1%86%D0%B8%D1%8F-%D0%B4%D0%B0-%D1%81%D0%BB%D0%B5%D0%B4%D1%8F%D1%82-%D0%BF%D1%8A%D1%82%D0%BD%D0%B8%D1%82%D0%B5-%D1%80%D0%B5%D0%BC%D0%BE%D0%BD%D1%82%D0%B8/", "text": "Всяко село с камери или полицай до месец\n                    Противодействието на битовата престъпност и състоянието на републиканската пътна мрежа в края на зимния сезон бяха основните теми на оперативното заседание на правителството, свикано в понеделник от министър-председателя Бойко Борисов, съобщиха от пресцентъра на МС.Премиерът възложил на министъра на вътрешните работи Валентин Радев организирането на видеонаблюдението и осигуряването на полицейско присъствие в малките населени места да стане негов личен приоритет. Той дал срок един месец редът във всяко населено място да бъде подсигурен с видеокамери или полицай, като подчертал, че са назначени допълнително над 1200 униформени. Борисов наредил също така при пътуванията си в страната и участието си в анализи за работата на областните дирекции на МВР Радев да провежда срещи с всички кметове, включително кметските наместници, да се информира лично от тях за работата на мобилните полицейски групи и да предприема незабавни мерки за подобряването й, ако бъдат докладвани проблеми.Министър-председателят обвързал осъществяването на пътните ремонти с безопасността на движението. Той препоръчал пред строителния министър Николай Нанков администрацията на АПИ и полицията да бъдат ангажирани активно с осигуряване на сигурността на пътуващите по време на ремонтите, както и с подпомагане на местните власти при изпълнение на отговорностите им по отношение на общинските пътища. „Има обективни причини да се отворят много дупки по улиците – от минус 10-15 градуса за един ден стана плюс 20 градуса. То, дето се вика, ако е пломба на зъб при такава рязка температура – пада. Обърнете внимание, Нанков, особено по скоростните пътища. Където отговарят общините, ще им помогнете да вземат мерки. Вижте и горещото рециклиране. Но отворят ли се такива дупки, започвате от кмета. Администрацията на АПИ – слагате им светлоотразяващите жилетки. Полицията – ако трябва, една част от нея поема контрола на пътищата и стоят до дупките докато не се запълнят. Това не може да продължава! Хората чупят коли, пукат гуми, а и това си е реална опасност за живота. И после им обяснявате, че в общи линии още година ще е така, докато влезе ТОЛ системата. Пътищата като километри са ни много, парите за поддръжка са малко. Влезе ли ТОЛ системата, аз съм убеден, че поне милиард – милиард и половина приходи ще се генерират, които ще отидат за поддръжка. Това го прилагате в пълна сила. Възлагаш на областните началници – всеки говори с кмета, правят си график. Защото има на места отворени такива ями, които сега като падне дъждът не се виждат и ще се пребие човек. Докато не се оправи – ще стои там. Убеден съм, че имаме и сили, и мощности, стига да има воля и желание. Не само да регистрираме хорското нещастие. Защото, като си счупиш джантата и пукнеш гумата – да говорим за европейска интеграция, Европейски съюз, европейско председателство... Последното, което минава на хората през ума, е това. Двеста хиляди души администрация имаме! Ако трябва – всички ги изкарвате навън и докато не се поправи – стоят, алармират. И тогава ще видите как много по-бързо ще стане ремонтът“, посочил премиерът.  БОЙКО БОРИСОВ: Радев.ВАЛЕНТИН РАДЕВ: Господин премиер, уважаеми колеги, пожари, наводнения – овладени са. Очакват се, обаче валежи, както сутринта докладва комисар Николов, в Югозападна България в следващите два дни и снеговалежи по високите части. Но засега нещата са овладени, няма някъде нещо, което да ни притеснява, всичко е под наблюдение.По отношение на престъпността, както беше докладвано сутринта на оперативката при нас, няма нещо, което се е случило извънредно. Работи се, разбира се, по наркотици, трафика на хора, поредни операции, за които Ви докладвам всяка сряда сутрин.Това е в основни линии. Продължава анализът, което е много важно. Утре аз ще бъда в Плевен и в Ловеч на тези регулярни анализи, те завършват на 29-ти, когато ще бъде националното съвещание в Хисаря. И както разпоредихте – ще поканим и кметовете. Ние и сега го правим с кметове и с областни управители, но там ще бъде и господин Панов от Националното сдружение на общините в Република България, за да чуят и те нашата оценка и да чуем тяхната оценка, включително и за това, което в момента много се тиражира – за полицай във всяко населено място. Говорихме и днес как да го направим с тези мобилни групи, включително даже може би да го заснемем и да го покажем на хората, да знаят как работят те. Там, където не знаят за тези групи или пък не са стигнали до тях, да знаят, че може да се възползват и от тях.БОЙКО БОРИСОВ: Първо, използвай пътуванията си за тези анализи, защото ти пътуваш с цялото професионално ръководство, говори с всички кметове по места, не само на големите градове, но и кметските наместници, село по село – там, където е необходимо – камери, да им се помогне. Ако трябва, с Министерството на финансите вижте глобите, които събират те в малки населени места, да си остават в самите населени места, за да се обслужват камерите. Всеки кмет трябва да се срещне с теб и всеки да ти каже минават ли, не минават, как минават – и да му направиш връзка с мобилната група или с полицая, който 24 часа да му е на разположение.ВАЛЕНТИН РАДЕВ: Разбрах.БОЙКО БОРИСОВ: За колегите казвам – над 1200-1300 нови полицаи сме назначили, в селата са няколко хиляди. Колко хиляди села имаме?ВАЛЕНТИН РАДЕВ: 4999 са селата, а 5256 са всичките населени места, останалото са градове – 357.БОЙКО БОРИСОВ: Да се направи видеонаблюдение, където няма, или полицаи, като видеонаблюдението да се изведе в полицейската служба. Заемаш се с тази задача и я приключваш до един месец. До анализа в Хисаря това трябва да е факт.ВАЛЕНТИН РАДЕВ: В Хисаря е сега на 29-ти. Един месец поне да има.БОЙКО БОРИСОВ: Има време, две седмици е много време отсега като се обадите.След като мине анализът, влизат кметовете при теб, полицаите да са там. На всеки кмет по две минути да отделиш, да каже: „При мен идват; при мен не идват; при мен е добре; при мен не е добре – не съм ви видял очите или минават от дъжд на вятър“. Областният началник слуша, даваш му една седмица срок да се поправи. Там, където е добре – продължават така.Коалицията сме поели ангажимент да свършим работа по отношение на битовата престъпност, присъствието на полицията или видеонаблюдение. Оставяш всичко друго и се занимаваш само с това.ВАЛЕНТИН РАДЕВ: Разбрах.БОЙКО БОРИСОВ: Обща задача с Нанков.Има обективни причини да се отворят много дупки по улиците – от минус 10-15 градуса за един ден стана плюс 20 градуса. То, дето се вика, ако е пломба на зъб при такава рязка температура – пада. Обърнете внимание, Нанков, особено по скоростните пътища. Където отговарят общините, ще им помогнете да вземат мерки. Вижте и горещото рециклиране. Но отворят ли се такива дупки, започвате от кмета. Администрацията на АПИ – слагате им светлоотразяващите жилетки. Полицията – ако трябва, една част от нея поема контрола на пътищата и стоят до дупките докато не се запълнят. Това не може да продължава! Хората чупят коли, пукат гуми, а и това си е реална опасност за живота. И после им обяснявате, че в общи линии още година ще е така, докато влезе ТОЛ системата. Пътищата като километри са ни много, парите за поддръжка са малко. Влезе ли ТОЛ системата, аз съм убеден, че поне милиард – милиард и половина приходи ще се генерират, които ще отидат за поддръжка.Това го прилагате в пълна сила. Възлагаш на областните началници – всеки говори с кмета, правят си график. Защото има на места отворени такива ями, които сега като падне дъждът не се виждат и ще се пребие човек. Докато не се оправи – ще стои там. Убеден съм, че имаме и сили, и мощности, стига да има воля и желание. Не само да регистрираме хорското нещастие. Защото, като си счупиш джантата и пукнеш гумата – да говорим за европейска интеграция, Европейски съюз, европейско председателство... Последното, което минава на хората през акъла, е това. Двеста хиляди души администрация имаме! Ако трябва – всички ги изкарвате навън и докато не се поправи – стоят, алармират. И тогава ще видите как много по-бързо ще стане ремонтът.Кажи, Нанков.НИКОЛАЙ НАНКОВ: Уважаеми господин премиер, колеги, по темата или по всички теми резюме от ресора?Няколко думи да спомена по отношение на изкърпването, с това какво правят колегите от агенцията понастоящем.От петък не сме в режим на зимно поддържане, въпреки че имаме готовност тази седмица, поради прогнозите за ниски температури, особено на високопланинските части, да отреагираме при снеговалеж. Тоест, от петък, след края на зимното поддържане, миналата седмица от 16-ти започнахме с кърпежите и с ремонтни дейности. Най-тежките участъци бяха споменати – скоростни пътища. По „Тракия“ положението е наистина трагично, в старата част на „Тракия“ – от Пловдив към Стара Загора. Уикендът по тази част на „Тракия“ и по Е-79 между Враца и Монтана беше мобилизиран 30% от ресурса на Агенция „Пътна инфраструктура“.В много от общините помогнахме – къде по сигнали, къде на база изпълнителни протоколи между колегите от агенцията и пътно-поддържащи фирми по договори за текущи ремонти и поддръжка. Помогнахме на местната власт, на общинските администрации, тъй като имахме проблеми, знаете – алармирахте за няколко подобни казуса, да не изброявам кои са тези кметове. Областни управители алармираха, колеги от областните пътни управления. Така че насочихме ресурс и към четвъртокласни пътища, които по принцип са в прерогативите и приоритетите на местната власт.Тази седмица продължаваме, не сме спирали, с изключение на местата, където климатичните условия не позволяват. Продължаваме и в рамките на десетина дена трябва да приключат всички ремонти по републиканските пътища, свързани с кърпежи, тези палиативни ремонти, които, като се въведе ТОЛ системата, аз съм убеден, че изцяло ще променим подхода, тоест – няма да коментираме работата на парче, ремонтни, палиативни дейности, а пълна реконструкция и рехабилитация.Като стана въпрос, и това, което сутринта ме информираха, за технологията „горещо рециклиране“ – тя има предимство, когато говорим за ремонтни дейности в пълнота, тоест – пълна рехабилитация на участъци и отсечки. Не е подходяща за кърпежи, за тези палиативни дейности, които в момента вършат. Миналата година три републикански пътя бяха направени по тази технология и на трите се появиха дефекти, свързани с пукнатини. Тоест, наистина е по-евтина с около 20%, но ефектът от нея не е доказан и съветът ми, и съветът на колегите пътищари е да се прилага там, където интензитетът и трафикът не е голям, не е свързан с тежкотоварно движение, транзитен трафик, а е наистина за пътища, които са с не повече 200-250 автомобила на денонощие, специално за тази технология.Смолян. Както поеха ангажименти строителите и местната власт, вчера беше пробит пътят след тежки взривни дейности. До единадесет часа работиха при изключително тежки метеорологични условия – постоянен дъжд, в някои от по-късните часове се примеси със сняг, но успяха да пробият. Отделно колегите от Агенция „Пътна инфраструктура“ помогнаха с два нови автобуса на кмета – да се осигури придвижването на работниците, на децата в района от началото до края на свлачището и да не оставяме откъснати селата. Тази седмица са готови с асфалтовите дейности по обхода, може вече да се преминава, но все пак, за да гарантираме безопасност… Завършва се с асфалтова настилка, тъй като там ще имаме изцяло асфалтиран път, ще се заобикаля само километър и триста метра. Колегите работят на 24-часов режим.Активизира се още едно свлачище на километър и двеста метра снощи, по продължение на пътя, в доста по-малки размери. Днес в три часа колегите от Агенция „Пътна инфраструктура“ правят последния експертен съвет, заедно с експертите от БАН, Минно-геоложкия университет, УАСГ, за да вземат решение как да укрепят свлачището, като сроковете, които сме поставили, в най-оптималния вариант ставаше въпрос за края на годината при технологията не с анкелиране, а с изграждането на пилоти, ростверки, които да ги свържат, и подпорна стена. Говорим за около шест месеца при форсиране и мобилизиране на дейностите.БОЙКО БОРИСОВ: Тези камъни какво ще ги правят – ще ги извозват?НИКОЛАЙ НАНКОВ: Камъните ги извозват.Взривни дейности, обрушваме целия склон. Ще го начертая. Това е пътят, по трасето на пътя правим напречни пилоти около 1200 броя, които да подпират пътя. От тях вид тераса, пилоти, на самото свлачище и стоманобетонна стена с дебелина около метър и петдесет метра, за да задържа евентуално нова скална маса. И натискът, когато вържем, терасирайки двата вида пилоти с напречни ростверки, не се поема само от стената и от пилотите на самото свлачище, а 40% от масата и тежестта на евентуално бъдещи срутвания или свличания ще се поема и от пилотите, които са под пътя.Най-важното, което правим в момента, е пробивът с алтернативния път, който ще гарантира, че докато извършваме ремонтните дейности, ще има кратък обходен маршрут, не 30 километра както понастоящем, а ще заобикаля и ще удължава пътуването на хората от единадесетте села, около 3000 души, с не повече от километър и триста метра.Това е за Смолян. Във Варна бях през уикенда, и аз Ви докладвах. Строителна площадка е Варна, едва ли има в момента град в България, в който да се строи толкова.БОЙКО БОРИСОВ: Добре, това са важни неща.НИКОЛАЙ НАНКОВ: „Хемус“ започва в четвъртък. В петък издадохме строителното разрешение на участъка от Ябланица до пътен възел „Боаза“, това е разклонът за Тетевен, и в четвъртък ще правим официална първа копка.\n\n\n                    ", "date": "2018.03.19", "title": "Борисов: Ако трябва 200 000 души администрация да следят на място пътните ремонти"}
{"url": "http://www.monitor.bg/a/view/77346-%D0%93%D0%B0%D1%80%D0%B4%D0%B5%D1%80%D0%BE%D0%B1-%D0%B7%D0%B0-%D0%B1%D0%B5%D0%B4%D0%BD%D0%B8-%D0%B8-%D0%B1%D0%B5%D0%B7%D0%B4%D0%BE%D0%BC%D0%BD%D0%B8-%D0%BF%D0%BE%D1%81%D1%82%D0%B0%D0%B2%D0%B8%D1%85%D0%B0-%D0%B2-%D0%93%D0%BE%D1%80%D0%BD%D0%B0-%D0%9E%D1%80%D1%8F%D1%85%D0%BE%D0%B2%D0%B8%D1%86%D0%B0/", "text": "\n                    Гардероб в помощ на бедните и бездомните хора поставиха „отГОворните“ в Горна Оряховица“. Целта е в него всеки дарител да може да остави дрехи, които хората в нужда да могат да вземат. Гардеробът е поставен в подлеза зад „Киното“ в центъра на железничарския град с разрешението на местната община. Още в първи ден след поставянето му, той посрещна първите торби с дрехи, които щедри хора оставиха. Новината бързо се разпространи и в социалните мрежи. Иниацитавата е поредна стъпка на младите горнооряховци да покажат на своите връстници, че добрите дела са по силите на всеки от нас. Молбата на „отГОворните“ към всички дарители е да оставят дрехите в чист и спретнат вид. Към нуждаещите се, младите хора се обръщат с молбата да вземат само толкова дрехи, от които наистина имат нужда, за да може добрината да достигне до повече хора.\n\nТова не е първия подобен жест в помощ на бедните и бездомните хора. Прeди няколко години до сградата нd съдебната палата във Велико Търново млад болярин, живеещ в САЩ дари и постави хладилник. Идеята беше в него собственици на закусвални, ресторанти и търговски обекти да оставят хранителни продукти за изхранване на бездомниците. В първите няколко месеца идеята беше посрещната изключително положително. След това обаче, злосторници започнаха да изхвърлят оставената храна или да я замърсяват. Сега хладилникът дарен с най-добри намерения така си и ръждясва до търновския съд, като цяло чудо е, че все ще не е откраднат и предаден за скрап.\n                    ", "date": "2018.03.19", "title": "Гардероб за бедни и бездомни поставиха в Горна Оряховица"}
{"url": "http://www.monitor.bg/a/view/60511-11-%D0%BC%D0%BB%D1%80%D0%B4-%D0%BB%D0%B2-%D1%81%D1%8A%D0%B1%D1%80%D0%B0%D1%85%D0%B0-%D0%B7%D0%B0-%D0%B3%D0%BE%D0%B4%D0%B8%D0%BD%D0%B0-%D0%A7%D0%A1%D0%98%D1%82%D0%B0%D1%82%D0%B0/", "text": "По 55 жалби на месец срещу събирачите на дългове\n                    1 млрд. 100 млн. лв. са събрали от длъжници частните съдебни изпълнители през 2017 г., сочи статистиката в годишния доклад на Камарата на ЧСИ. За сравнение – през 2016 г. цифрата е 1 млрд.030 млн. лв., през 2015 г. - 1 млрд.025 млн. лв., през 2014г. - 1 млрд. лв.\n\nБроят на образуваните изпълнителни дела също расте – през 2017 г. те са били 246 000, през 2016 г. - 229 000, през 2015 г.- 175 000. За 12 г. от създаването на частното съдебно изпълнение при ЧСИ са образувани 1 млн. и 750 хил. дела, приключени са 625 хил. дела, а събраната сума надхвърля 8 млрд. лв. Клиенти на ЧСИ са не само фирмите, банките и изобщо бизнеса, държавата и общините, а и граждани с вземания както по граждански правоотношения, така и за трудови възнаграждения, издръжки и предаване на дете. Делата на ЧСИ в полза на държавата, общините и гражданите расте през последните 2 г. „Връщаме все повече „държавни пари“, а в тежката финансова ситуация, в която се намират общините те предпочитат да работят с ЧСИ. Почти всички от общинските администрации вече ползват услугите на ЧСИ“, отчитат от Камарата. От 2014 г. до сега има 120% ръст при делата на местните администрации. През първото шестмесечие на 2017 г. се е увеличила събраната сума в полза на граждани - 92 млн. лв. За сравнение за цялата 2016 г. са събрани 150 млн. лв. Ръст има и при вземанията за издръжка - 2.2 млн. лв. /3 млн. лв. е цифрата за цялата 2016 г./, и тези за заплати - 5 млн. лв., при 8 млн. за 2016 г. Продължава тенденцията на спад на делата в полза на банки -от януари до юни 2017 г. при ЧСИ са постъпили само 15 хил. нови изпълнителни дела с взискател банки, което представлява едва 14 % от всички новообразувани изпълнителни дела. Бизнесът, гражданите и държавата се запазват като основен потребител на системата на ЧСИ. ВСС, Комисията за финансов надзор и СЕМ са част от институциите, на които КЧСИ сътрудничи за събиране на публичните им вземания. През 2017 г. в Регистъра на публичните продажби на Камарата на ЧСИ са публикувани 51 699 обяви за продажби на имущество. Броят не означава реално извършени продажби, нито пък че толкова имота са предмет на изпълнение, в много случаи се провеждат по няколко продани на едни и същи имоти поради липса на наддавачи. Дисциплинарната комисия при Камарата на ЧСИ отчита, че през 2017 са постъпили 654 жалби, като през 2016 г. броят им е бил 620, през 2015 г.-522, през 2014 г. – 449. Големият брой жалби обаче не означава и голям брой основателни. От постъпилите през 2017 г. 654 жалби, 437 са неоснователни, по 70 са отправени препоръки, без разглеждане са оставени 31, по 20 е взето решение за образуване на дисциплинарно производство, по 96 предстои разглеждане през 2018 г. В абсолютни стойности данните сочат, че 66,83% от всички постъпили жалби през 2017 г. са неоснователни. Според статистиката средно постъпват по 55 жалби на месец, 14 на седмица и по три жалби всеки работен ден. През 2017 г. са образувани 61 дисциплинарни производства срещу ЧСИ-та – 26 от Съвета на Камарата на ЧСИ, 27 – само по искане на министъра на правосъдието и 8 по искане и на двата органа. За сравнение – през 2016 г. са били образувани 46 дисциплинарки – 26 от Камарата, 16 по искане на правосъдния министър и 4 по искане и на двата органа. През 2017 г. дисциплинарната комисия е постановила 57 решения – 25 глоби, 4 порицания, 2 лишавания от правоспособност, 1 временно отстраняване от длъжност. Върховният касационен съд обикновено потвърждава решенията на дисциплинарната комисия.\n                    ", "date": "2018.03.19", "title": "1,1 млрд. лв. събраха за година ЧСИ-тата"}
{"url": "http://www.monitor.bg/a/view/12444-%D0%9E%D1%82%D0%BC%D1%8A%D0%BA%D0%BD%D0%B0%D0%BB%D0%B8-%D0%BF%D1%80%D0%B5%D0%B4%D0%BF%D0%B0%D0%B7%D0%BD%D0%B0-%D0%BE%D0%B3%D1%80%D0%B0%D0%B4%D0%B0-%D0%B7%D0%B0-4-%D0%B1%D0%BE%D0%BD%D0%B0-%D0%BD%D0%B0-%D0%A2%D1%80%D0%B0%D0%BA%D0%B8%D1%8F/", "text": "\n                    Щети за 4200 лева са нанесли апаши, след като свалили 120 метра предпазна ограда на автомагистрала „Тракия“ през уикенда.\n\nПри обход на участъка от служители на Областно пътно управление - Бургас е установено, че е премахната предпазната ограда край платното за София в района след пътен възел „Българово“ на автомагистралата, съобщиха от Агенция „Пътна инфраструктура“.\n\nОт агенцията са възстановили съоръжението, но напомнят, че разполагат с ограничени финансови ресурси и премахването на огради застрашава безопасността на движението на всички шофьори и граждани, пътуващи по републиканските пътища.\n                    ", "date": "2018.03.19", "title": "Отмъкнали предпазна ограда за 4 бона на „Тракия“"}
{"url": "http://www.monitor.bg/a/view/33351-%D0%9F%D0%B0%D0%B4%D0%B0-%D1%81%D0%BD%D1%8F%D0%B3-%D0%B2-%D0%A1%D0%B5%D0%B2%D0%B5%D1%80%D0%BE%D0%B7%D0%B0%D0%BF%D0%B0%D0%B4%D0%BD%D0%B0-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D0%B2-%D0%AE%D0%B6%D0%BD%D0%B0-%D0%BD%D0%B0%D0%B4-11-%D0%B3%D1%80%D0%B0%D0%B4%D1%83%D1%81%D0%B0/", "text": "\n                    Дъжд, който ще премине в мокър сняг в Северозападна България и типични зимни температури прогнозират синоптиците във вторник. Там ще се образуват и поледици, съобщиха от НИМХ на БАН. В Южна обаче температурите ще бъдат над 11°.В цялата северна част на страната ще духа слаб до умерен вятър от север-североизток. В четвъртък, петък и през по-голямата част от деня в събота ще бъде облачно с превалявания от сняг. В четвъртък се очакват валежи около и над 10-20 л./кв м. и ще се образува нова снежна покривка – около 15-20 см. Вятърът ще бъде слаб от север-североизток. В неделя и понеделник ще преобладава време със значителна облачност и на места ще превали дъжд. Ще духа слаб до умерен вятър от югоизток.От вторник до събота температурите ще бъдат под средните за сезона. Минималните ще бъдат между минус 3° и 0° във вторник и сряда и между минус 4° и минус 1° от четвъртък до събота, а максимални - между 4° и 7° във вторник и сряда. От четвъртък до събота максималните температури ще бъдат между минус 1° и 2°, те ще започнат да се повишават от понеделник. Тази седмица диапазонът на минималните температури ще бъдат между 0° и 3°, а на максималните – между 7° и 10°.Над западните и централни части на Стара планина във вторник преди обяд ще бъде облачно с превалявания от сняг. След обяд облачността ще намалее. Ще духа умерен до силен вятър от запад-северозапад. Максималните температури на 1200 м ще бъдат около 2°.\n\n\n                    ", "date": "2018.03.19", "title": "Пада сняг в Северозападна България, в Южна над 11 градуса"}
{"url": "http://www.monitor.bg/a/view/10627-%D0%92%D0%B0%D1%80%D0%BD%D0%B0-%D1%81-%D0%BF%D1%8A%D1%80%D0%B2%D0%B0%D1%82%D0%B0-%D0%B2-%D0%95%D0%B2%D1%80%D0%BE%D0%BF%D0%B0-%D1%81%D0%B8%D1%81%D1%82%D0%B5%D0%BC%D0%B0-%D0%B7%D0%B0-%D0%B5%D0%BB%D0%B5%D0%BA%D1%82%D1%80%D0%B8%D1%87%D0%B5%D1%81%D0%BA%D0%B8-%D0%B2%D0%B5%D0%BB%D0%BE%D1%81%D0%B8%D0%BF%D0%B5%D0%B4%D0%B8/", "text": "\n                    Варна ще стане първата община в Европа, която ще изгради система за алтернативно придвижване, изцяло с помощта на електрически велосипеди, интегрирана в транспортната система. Това е основната концепция на европроектa „Електрически велосипеди за иновативно градско бъдеще“, в който Варна ще участва като водещ партньор.\n\nОбщинарите от комисията по „Европейски въпроси и международно сътрудничество“ дадоха съгласието си Общината да се включи в проекта по програма Urban Innovatiove Actions, финансирана от Европейския фонд за регионално развитие. Една от целите на проектното предложение е Варна да стане първата община в страната с трайно решение за намаляване на вредните емисии в градските зони, чрез иновативното транспортно решение. Проектът ще надгради вече съществуващата мрежа от велоалеи и ще създаде нова инфраструктура, изцяло обслужващата системата за споделяне на електровелосипеди. Алтернативните маршрути ще бъдат съобразени с проекта за интегриран градски транспорт, туристическата инфраструктура и бизнес зоните в града. Участието на община Варна в проекта ще предостави възможност за първи път в Европа да бъдат изградени експериментални буферни паркинги, които освен познатата вече услуга Park&Ride (Паркирай и ползвай публичен градски транспорт), ще предлагат възможност и за наемане на електровелосипеди за придвижване към центъра на града. Новата услуга Park&Ride&Bike ще бъде иновационният принос на община Варна към усилията на страните от ЕС за намаляване на автомобилите в централните градски зони, създаване на условия за здравословен начин на живот и опазване на въздуха от автомобилните газове. „Проектът предвижда и изграждане на паркинги със зареждащи станции. Те ще бъдат покрити със соларни панели, за да се осигури електричество за зареждане на електровелосипедите. Паркингите ще имат WiFi и видеокамери“, обясни директорът на ОП „Общински паркинги и синя зона“, Младен Иванов. Ще бъдат създадени поне 15 стоянки с минимум 200 велосипеда, които ще са снабдени с GPS-и. Продължителността на проекта е до 48 месеца от неговото стартиране. По отношение на бюджета, финасирането от ЕС е до 5 млн. евро, което може да е 80% от цялата стойност на проекта. Съфинансирането от община Варна е за останлите 20% от сумата.\n                    ", "date": "2018.03.19", "title": "Варна с първата в Европа система за електрически велосипеди"}
{"url": "http://www.monitor.bg/a/view/1597-%D0%9E%D0%A4%D0%98%D0%A6%D0%98%D0%90%D0%9B%D0%9D%D0%9E-%D0%9F%D0%9E%D0%A2%D0%92%D0%AA%D0%A0%D0%94%D0%95%D0%9D%D0%9E-%D0%A7%D0%B5%D1%80%D0%BD%D0%B8%D1%8F-%D0%BB%D0%B5%D0%B1%D0%B5%D0%B4-%D0%BD%D0%B0-%D0%9B%D0%BE%D0%B7%D0%B0%D0%BD-%D1%81-%D1%80%D0%B5%D0%B3%D0%B8%D1%81%D1%82%D1%80%D0%B0%D1%86%D0%B8%D1%8F-%D0%B7%D0%B0-%D1%85%D1%83%D0%BB%D0%B8%D0%B3%D0%B0%D0%BD%D1%81%D1%82%D0%B2%D0%BE/", "text": "\n                    Регистрация за хулиганство по чл. 325, ал.2 от Наказателния кодекс има съпругата на председателя на Върховния касационен съд Лозан Панов Елисавета (Бети) Панова. Тя е за грубо нарушаване на обществения ред, съпроводено със съпротива срещу орган на властта. Това се потвърждава в официално удостоверение, дадено от МВР в отговор на съдебно запитване. Причината за запитването, направено през съда, е дело, заведено от Панова срещу „Телеграф“, който преди година посочи, че половинката на шефа на ВКС има кримидосие. Именно криминалната регистрация на Панова е и най-вероятната причина в първата стенограма от АРГО-гейт от 28 юли 2016 г. проваленият правосъден министър и сламен лидер на олигархичната партия „Да(й), България“ Христо Иванов да я нарича Черен лебед. Въпреки категоричните доказателства съпругата на шефа на ВКС и самата тя е издател и шеф на немскоезичен вестник, чиято основна работа обичайно е да участва в схемите за рушене на имиджа на България в чужбина на Фабриката за фалшиви новини на олигархията, заведе дело за „нанесени вреди“. Поисканата през съда и предоставена справка от МВР обаче не само потвърждава публикуваната информация, а допълва картината с още по-притеснителни щрихи. Като например фактът, че Панова е извършила престъпление, за което по принцип Наказателният кодекс предвижда затвор. При това – до пет години.Въпреки безспорния факт за наличие на кримидосие обаче, а може би в опит да замаже именно него, Черния лебед излезе днес с отворено писмо до издателя ни Делян Пеевски. „Творението“ й е написано в стил, пред който дори най-откровените двойкаджии биха изглеждали отличници, а единствената му цел явно не е да бъде прочетено, защото това е абсолютно неизпълнима задача заради несвързания полет на мисълта на автора, а да бъде разпространено от Фабриката за фалшиви новини на олигархията. Именно това направиха и изданията от манифактурата за клевети и лъжи, създадена от подсъдимия разградски бос Иво Прокопиев и аверите му олигарси Цветан Василев, Огнян Донев и Сашо Дончев. С разлика само няколко минути „Медиапул“ на говорителката на Костов Стояна Георгиева, „Клуб З“ на подсъдимия фармацевтичен бос Огнян Донев и „Дневник“ на Прокопиев препечатаха писмото в опит да изпълнят задачата, поставена от издателите им, да изкарат Черния лебед и съпруга й – верния рупор на олигархията в Темида Лозан Панов, жертви на въображаема кампания. Истината обаче е, че по този начин само потвърдиха за пореден път, че Панов е инструмент на олигархичния кръжец, стоящ зад тези издания, както и че единствената жертва в случая е не друг, а обществото, чакащо да възмездие от хора, превърнали Темида в служител на олигархични интереси.Агенция Монитор се свърза с автора на писмото, представящ се за Бети Панова, с въпрос има ли криминална регистрация. На него тя хем отговори, че „съпругът ми не е знаел за съществуването ми, когато съм хулиганствала“, хем заяви, че е написала творението си, за да получи повече информация от издателя ни за криминалната си регистрация. След това продължи с противоречивите си до шизофренна степен твърдения, като обяви, че едва ли не била пред развод заради разкритията за тъмното й минало. А фактът е, че ако трябва да се обръща към някого, то не трябва да е към издателя ни, тъй като от направеното през съда запитване лъсва, че изданията му са казали истината, а към квалифицирани специалисти, способни да й окажат нужната й помощ. \n\n\n                    ", "date": "2018.03.19", "title": "ОФИЦИАЛНО ПОТВЪРДЕНО: Черния лебед на Лозан с регистрация за хулиганство"}
{"url": "http://www.monitor.bg/a/view/39073-%D0%92%D1%81%D1%8F%D0%BA%D0%BE-%D1%87%D0%B5%D1%82%D0%B2%D1%8A%D1%80%D1%82%D0%BE-%D1%83%D1%87%D0%B8%D0%BB%D0%B8%D1%89%D0%B5-%D0%B1%D0%B5%D0%B7-%D0%BA%D0%B0%D0%BC%D0%B5%D1%80%D0%B0-%D0%B2-%D0%BA%D0%BB%D0%B0%D1%81%D0%BD%D0%B0%D1%82%D0%B0-%D1%81%D1%82%D0%B0%D1%8F/", "text": "В Бастилията пък хванали крадец, след като полицаи изгледали записите\n                    Приблизително всяко четвърто училище няма осигурено видеонаблюдение в класните си стаи. Школата в страната са 2380, като в 1705 има камери в залите, в които учат децата. Това става ясно от статистика на Министерството на образованието и науката, която предоставиха на „Монитор“.Общо в 2029 учебни заведения има осигурено видеонаблюдение, като камерите се монтират в дворовете, на входовете, в коридорите и в някои класни стаи. Записваща техника на входовете е поставена в 1926 училища, на дворовете – в 1855 училища, а в класните стаи – в 1705. Очаква се по национална програма „Създаване на достъпна архитектурна среда и сигурност в училище“ видеонаблюдение да бъде изградено в 48 държавни училища, обясниха още от образователното министерство.В някои учебни заведения като 31 СУЧЕМ например камери са поставени почти навсякъде – в коридорите, в двора, на входа, както и в класните стаи. Директорката на учебното заведение Николина Николчева разказа, че видеозаписите често служели като безпристрастен „свидетел“ при решаване на спорове и противоречия между учители и ученици или пък между съученици.Така, ако две деца имат някакъв конфликт и различни версии около него, видеоматериалите помагат за установяване на реалните факти.Също така учениците сами искали да се гледат записи, когато например си загубят някаква вещ.Видеонаблюдението спомагало и при разкриване на криминални случаи. Така например преди време крадец влезнал рано сутрин в училището, докато охранителят правел обход. Обирджията успял да задигне лаптоп и касетофон от една от класните стаи, но освен това уплашил дете, което го заварило в училище. Впоследствие от учебното заведение предоставили видеозаписите на полицията и крадецът бил намерен.Камерите обаче не винаги могат да предотвратят кражба. Пресен пример за това е случаят, при който на седмокласник от 31 СУЧЕМ му крадат колелото, което било изключително ценно за ученика, защото сам си го бил направил. Момчето заключило возилото си в определеното за това място в двора. По-късно обаче дошли две момчета. Едното също било с колело, а другото без. Второто момче се обърнало към заключеното колело, отключило го и така на практика го откраднало, разказа още Николчева. Тя обясни, че това действие на камерите няма как да се регистрира предварително като кражба, защото се виждало просто момче в гръб, което отключвало колело.Очаква се и тази година матурите да протекат под видеонаблюдение, с цел предотвратяване на преписване и възможност за доказване на нарушаване на правилата.\n\n\n\nДиректори на забавачки в район „Илинден“ в столицата използват анкети по телефона с родителите, за да ги уговарят срещу поставяне на вътрешни камери за наблюдение на децата. Така те влияят на избора на родителите, оплакват се пред „Монитор“ майки и татковци. Директорите в останалите райони пък дават въпросници, които не са анонимни и родителите признават, че не са написали истинското си мнение, заради притеснение от лошо отношение към децата им после.Проведените досега анкети показват, че родители и педагози не могат да стигнат до съгласие относно поставяне на вътрешно видеонаблюдение в детските градини, установи проверка на „Монитор“.До края на месеца Столичната община (СО) ще събира информация за забавачките, в които директорите са получили съгласие от страна на родители, педагогически и обществени съвети за поставяне на камери в групите в детските градини. До допитването се стигна след протести на родители под надслов \"Не на насилието над децата в детските градини\".“В момента няма законен регламент за поставяне на камери затова ние залагаме съвсем ясен принцип – общината ще осигури финансиране за вътрешно видеонаблюдение навсякъде, където се постигне разбирателство между педагогическият съвет и родители“, заяви зам.-кметът по образование доц. Тодор Чобанов. От „Московска“ 33 обаче са категорично против камерите да имат връзка с интернет.„Често самият персонал не смята, че един шамар или обида е нещо нередно, за да се вдига шум. В други случаи тези, които виждат и чуват, мълчат, защото ги е страх да не си изгубят работата. Пак всичко опира до директора. Сигурно има начини да се докаже насилие, но не във всички случаи“, каза тя.В момента от 194 столични детски градини камери в групите са поставени в 16. Външно наблюдение обаче има в 85% от забавачките и се монтира във всички нови детски заведения, които общината открива.В 48 от общо 51 общински детски градини във Варна има изградено външно видеонаблюдение, което обхваща входове, дворове и постъпи към сградата, съобщиха от общинската дирекция „Образование и младежки дейности“.Вътрешно видеонаблюдение обаче има изградено, и то преди 4 години, само в една детска градина, където 100% от родителите са дали съгласието си за това. 6471 родители са участвали в анкетата, като 59% от анкетираните искат поставянето на видеонаблюдение, 19% са против, а 21% не могат да преценят.След грозния скандал в бургаското ОДЗ \"Брезичка\", който извади на бял свят физическо и вербално насилие над децата, видеокамери в градината все още няма. \"Процедурата е в ход, камерите ще бъдат монтирани в най-скоро време\", заяви директорката Константина Иванова. Тя обаче уточни, че камери ще бъдат поставени само в една от общо осемте групи в забавачката. Под видеонаблюдение ще бъде само група \"Мики Маус\", в която учителки бяха заснети да малтретират психически и физически хлапетата.Близо половината детски градини в община Бургас са инсталирали видеокамери доброволно и по собствена инициатива. \n                    ", "date": "2018.03.19", "title": "Всяко четвърто училище без камера в класната стая"}
