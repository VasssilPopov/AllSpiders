{"url": "http://www.monitor.bg/a/view/80354-%D0%93%D0%BE%D1%82%D0%B2%D0%B8%D0%BC-%D0%BB%D1%8E%D1%82%D0%B5%D0%BD%D0%B8%D1%86%D0%B0-%D0%B8-%D1%81%D0%B0%D1%80%D0%BC%D0%B8-%D0%B7%D0%B0-%D0%BA%D0%BE%D1%81%D0%BC%D0%BE%D0%BD%D0%B0%D0%B2%D1%82%D0%B8-%D1%81%D1%80%D0%B5%D1%89%D1%83-10-%D0%BB%D0%B2/", "text": " Вегетарианци и спортисти ги търсят най-много заради високото съдържание на протеини\n                    Храната, която ядат космонавтите, може да влезе в менюто на всеки българин, и то само срещу 10 лева на порция. Космическият рецептурник се поддържа от повече от 30 години, а България е третата страна в света след САЩ и Русия, която е започнала да произвежда такива храни. Сред тях са сарми, лютеница, месо, кисело мляко, сирене, плодове, зеленчуци и др. Първоначално са изпитвани върху армейски състави, преди да отидат към Космоса, защото най-важното е да са полезни.\n\nНачалото идва с\n\nпървия ни космонавт Георги Иванов\n\n \n\nза които е изготвен сувенирен пакет – изсушени плодове, лютеница, ядки, докато за другия ни представител в Космоса Александър Александров, летял на борда на съветския космически кораб „Союз ТМ-5“, е разработено първото българско космическо меню. Тогава са създадени 25 вида храни – две закуски, обяд и вечеря, като интервалът между храненията са били от 3 до 4 часа. Менюто е било от супи, основни ястия и десерти по традиционни български рецепти, както и кисело мляко и плодове. Тези рецептури съществуват и могат да се поддържат и днес. Доц. Начева пояснява, че тези храни биха били особено полезни при екстремни условия или аварии, както и при миграционните процес.\n\nКосмическите храни са сублимационно изсушени или още лиофилизирани -\n\n \n\nчрез предварително\n\nзамразяване на материала\n\n \n\nи след това изсушаването му. Т.е. от тях се изтегля влагата, но в същото време се запазват хранителната им стойност, минерали и полезни вещества, обяснява доц. д-р Илиана Начева от Института по криобиология и хранителни технологии (ИКХТ) към Селскостопанска академия. Тя е ръководител на лабораторията по лиофилизация и специализирани храни, в която се случва това „готвене“ за космическите условия.\n\nТя и колегите й бяха приготвили мостри, които делегати на Европейската космическа агенция можеха да опитат в хотел „Хилтън“.\n\n \n\nКогато им се сипе вода,\n\nте връщат обичайния си вид\n\n \n\nНо в института и в лабораторията, която доц. Начева ръководи, първо ги замразяват, а после им изтеглят и водата – докато в тях не остане едва от 2 до 5% влага. Когато са преминали през това замразяване и сушене, те издържат до 10 години.\n\nВъпреки славното минало и факта, че България разработва тази технология, към момента зад орбита не ядат от българския рецептурник. Напоследък потребители на този рецептурник са вегетарианци, други искат протеинова храна или специални видове ориз. „Ние сме научен институт и нямаме възможност да развиваме търговска дейност, може да се поръчат мостри, като се заплаща използването на техниката. Налични винаги имаме три-четири вида плодове“, казва още доц. Начева. Научният работник уточнява, че тук не става дума за голямо производство, а за разработка и приложение на технологии.\n                    ", "date": "2018.04.26", "title": "Готвим лютеница и сарми  за космонавти срещу 10 лв."}
{"url": "http://www.monitor.bg/a/view/24576-%D0%9C%D0%B0%D0%B9%D0%BA%D0%B8-%D1%81-%D0%BD%D0%BE%D1%82%D0%B0%D1%80%D0%B8%D0%B0%D0%BB%D0%BD%D0%B8-%D0%B4%D0%B5%D0%BA%D0%BB%D0%B0%D1%80%D0%B0%D1%86%D0%B8%D0%B8-%D1%81%D0%B5-%D0%BE%D1%82%D0%BA%D0%B0%D0%B7%D0%B2%D0%B0%D1%82-%D0%B4%D0%B0-%D0%B2%D0%B0%D0%BA%D1%81%D0%B8%D0%BD%D0%B8%D1%80%D0%B0%D1%82-%D0%B4%D0%B5%D1%86%D0%B0%D1%82%D0%B0-%D1%81%D0%B8/", "text": "\n                    Все повече майки се отказват с нотариално заверени декларации да ваксинират децата си. Само през миналата година в Регионалната здравна инспекция в Пазарджик са постъпили между 30 и 40 такива декларации, а от началото на тази година - 2. Това съобщи шефката на отдел“ Заразни и инфекциозни болести“ в инспекцията д-р Магдалена Станева по повод на Европейската имунизационна седмица. Почти всички декларации за отказ са от майки, които са раждали децата си в болници в София и Пловдив, може би водени от разбирането, че само в големите градове има добри лекари. Забелязва се, че тези родителки, поддаващи се на модата да са против имунизациите, са добре образовани, а не с ниска здравна култура. Според медицински експерти тези майки подлагат собствените си деца на риск от тежки инфекции, често водещи до инвалидизация и дори до летален изход,. Именно имунизацията е основната причина днес много инфекциозни болести да са забравени, смятат лекари. Пробив в колективния имунитет у нас е довел да големия бум на морбили през 2009 г., когато се заразяват близо 25 000 души. Масовата реимунизация, направена тогава от здравните инспектори и ромските медиатори, бързо тушира проблема. От здравната инспекция изнесоха статистика, че в момента имаме до около 20 заболели на година от морбили и това се предимно хора, неваксинирани, тъй като не са навършили възрастта за това и са били в контакт с „ вносители на заразата от чужбина“.\n                    ", "date": "2018.04.26", "title": "Майки с нотариални декларации се отказват да ваксинират децата си"}
{"url": "http://www.monitor.bg/a/view/57128-170-%D0%B4%D1%83%D1%88%D0%B8-%D0%BF%D0%BE%D0%B8%D1%81%D0%BA%D0%B0%D1%85%D0%B0-%D0%BE%D0%B1%D0%B5%D0%B7%D0%BE%D0%BF%D0%B0%D1%81%D1%8F%D0%B2%D0%B0%D0%BD%D0%B5-%D0%BD%D0%B0-%D0%BF%D1%8A%D1%82%D1%8F-%D0%B7%D0%B0-%D0%93%D0%9A%D0%9F%D0%9F-%D0%93%D1%8E%D0%B5%D1%88%D0%B5%D0%B2%D0%BE/", "text": "\n                    \n170 жители на кюстендилския квартал „Върташево“ поискаха обезопасяване на пътя за ГКПП Гюешево и поставянето на „легнал полицай“. Проблемния участък, за който алармират кюстендилци се намира на главен път, по който минават десетки автомобили за българо- македонската граница. В подписката, която вече е депозирана в общинската администрация, хората посочват, че е необходимо поставянето на пътна неравност заради високата скорост, с която преминава водачите през иначе оживения район. „Искаме да се направи нещо за кръстовището, което е единственото в квартала и по него минава основния поток от хора. От там минават и децата, които сутрин тръгват на училище, ученическите автобуси, там се намира и спирката в посока Гюешево. Не може в града да има легнали полицаи, а тук на такова място да няма. Това е и единствената пешеходна пътека“, коментира жител на квартала.\n\nСпоред кюстендилци решение на проблема е и създаването на кръгово кръстовище, за да предотврати бъдещ инцидент. „В квартала има малки деца и възрастни хора. Шофьорите като видят прав участък и карат като бесни. Това не може да продължава до безкрай. Надяваме се да бъдат взети мерки преди да се стигне до някоя трагедия“, обяснява и 20-годишната Мирослава.\n\nЖителите на кюстендилския квартал очакват становище по повод поставения проблем от общинската администрация.\n\n \n\n \n\n\n \n                    ", "date": "2018.04.26", "title": "170 души поискаха обезопасяване на пътя за ГКПП Гюешево"}
{"url": "http://www.monitor.bg/a/view/48644-%D0%9D%D0%B0%D0%BC%D0%B5%D1%80%D0%B8%D1%85%D0%B0-%D1%81%D1%82%D0%B5%D0%BD%D0%BE%D0%BF%D0%B8%D1%81%D0%B8-%D0%B2-%D0%B0%D0%BD%D1%82%D0%B8%D1%87%D0%B5%D0%BD-%D0%B3%D1%80%D0%BE%D0%B1-%D0%BD%D0%B0%D1%81%D1%80%D0%B5%D0%B4-%D0%A1%D1%82%D0%B0%D1%80%D0%B0-%D0%97%D0%B0%D0%B3%D0%BE%D1%80%D0%B0/", "text": "\n                     \n\n \n\nНа останки от стенописи се натъкнаха археолозите от старозагорския исторически музей при отварянето на зиданата с тухли и покрита с каменни плочи гробница, която бе открити в хода на спасителните разкопки в центъра на града.В гробната камера, която се предполага че е от периода от І до ІV в. има разхвърляни кости , които тепърва ще бъдат проучвани, очаква се сред тях да има и артефакти от античността. Камерата е била отваряна през хилядолетията, голяма част от изпълнените в червено и черно стенописите са унищожени вероятно от влагата или от древните иманяри.\n\nНякогашният античен некропол на Августа Траяна – Верея е бил проучван на няколко пъти през последните 4 десетилетия. Открити са стотици погребения и масивна римска гробница , която е съхранена в подземията на сградата на общината, но до сега не е била отваряна за туристите. При последните разкопки бяха намерени 23 погребения, два зидани гроба и няколко при които костите са покрити с керемиди и плоски тухли.Част от находките ще бъдат експонирани ин сито /на място/ при осъществяването на проекта за цялостната модернизация на площада, съобщи кметът на Стара Загора Живко Тодоров.От РИМ-Стара Загора обещаха подробности за новата находка в петък.\n                    ", "date": "2018.04.26", "title": "Намериха стенописи в античен гроб насред Стара Загора "}
{"url": "http://www.monitor.bg/a/view/2892-%D0%97%D0%B0%D0%BF%D0%BE%D1%87%D0%BD%D0%B0-%D0%BF%D1%80%D0%BE%D0%BB%D0%B5%D1%82%D0%BD%D0%BE%D1%82%D0%BE-%D0%B7%D0%B0%D1%81%D0%B0%D0%B6%D0%B4%D0%B0%D0%BD%D0%B5-%D0%BD%D0%B0-%D0%B4%D1%8A%D1%80%D0%B2%D0%B5%D1%82%D0%B0-%D0%B2-%D0%A1%D0%BE%D1%84%D0%B8%D1%8F/", "text": "\n                    В София стартира пролетното озеленяване със засаждането на 60 едрогабаритни дървета покрай основни булеварди и улици в София. Първите дървета са разположени от двете страни на велоалеята покрай бул. „Цар БорисIII“ в отсечката между бул. „Житница“ и ул. Йосив Цанков. Засаждането покрай булеварда ще продължи до Руски паметник, като общият брой на дървета там ще надвиши 150, съобщиха от Столичната община.\n\nОт „Московска“ 33 планират в рамките на пролетния сезон предстои да бъдат засадени общо над 800 дървета по тротоарите на булеварди и главни улици в града, както и над 300 - в паркове и градини. Засаждането ще обхване булевардите „Опълченска“, „Мария Луиза“, „Рожен“, „Мадрид“, „Обиколна“. „Тодор Александров“, „Джеймс Баучер“, „Г. М. Димитров“ и др.\n\n \n                    ", "date": "2018.04.26", "title": "Започна пролетното засаждане на дървета в София"}
{"url": "http://www.monitor.bg/a/view/23136-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D1%81%D1%82%D0%B0%D0%BD%D0%B0-%D1%87%D0%BB%D0%B5%D0%BD-%D0%BD%D0%B0-%D0%95%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B0%D1%82%D0%B0-stem-%D0%BA%D0%BE%D0%B0%D0%BB%D0%B8%D1%86%D0%B8%D1%8F/", "text": "\n                    България се присъедини към европейската STEM коалиция. Споразумението беше подписано по време на заседанието в Будапеща от съветника на министъра на образованието и науката проф. Костадин Костадинов.\n\nSTEM (Science, Technology, Engineering, Maths) е концепция за обучение, която се стреми да вдъхнови младите да се развиват в сферата на науката и технологиите. Целта ѝ е да развие творческия потенциал на децата, учениците и студенти, умението им да наблюдават и правят различни хипотези и иновации. По този начин те не просто възпроизвеждат дадена информация, а се учат да я изследват, обясняват и експериментират с нея.\n\nОсновните цели на Европейската STEM коалиция са да улесни обмена на добри практики между организациите, както и да подкрепи разработването на нови платформи. В България предстои да бъде създадена такава, чийто акцент ще бъде върху цифровите умения на всички нива в училищното и висшето образование, откриването на техническия талант у подрастващите на ранен етап и привличането на експерт-преподаватели.\n                    ", "date": "2018.04.26", "title": "България стана член на Европейската STEM коалиция"}
{"url": "http://www.monitor.bg/a/view/17185-%D0%96%D0%B5%D0%BD%D0%B0-%D0%BF%D0%BE%D1%87%D0%B8%D0%BD%D0%B0-196-%D0%B4%D0%BD%D0%B8-%D1%81%D0%BB%D0%B5%D0%B4-%D1%80%D0%B0%D0%B6%D0%B4%D0%B0%D0%BD%D0%B5%D1%82%D0%BE/", "text": " 28-годишната изпаднала в кома на 11 октомври\n                    28-годишна жена е починала 196 дни след като родила в болницата в Шумен в резултат на много рядко усложнение, научи \"Монитор\". Директорът на МБАЛ д-р Атанас Атанасов потвърди за случая.\nБременната пациентка родила на 11 октомври м. г., но по време на раждането получила много рядко усложнение - увреждане на мозъчната кора и по-обилно кървене при раждането. Изпаднала в кома и въпреки дългото интубиране лекарите не успели да я върнат в съзнание. В продължение на месеци животът й е поддържан на апаратно дишане, а в сряда починала.\n                    ", "date": "2018.04.26", "title": "Жена почина 196 дни след раждането"}
{"url": "http://www.monitor.bg/a/view/76544-%D0%91%D1%8A%D0%BB%D0%B3%D0%B0%D1%80%D1%81%D0%BA%D0%B8-%D1%88%D0%BE%D1%84%D1%8C%D0%BE%D1%80-%D0%B5-%D0%B7%D0%B0%D0%B4%D1%8A%D1%80%D0%B6%D0%B0%D0%BD-%D0%B2%D1%8A%D0%B2-%D1%84%D1%80%D0%B5%D0%BD%D1%81%D0%BA%D0%B8-%D0%B0%D1%80%D0%B5%D1%81%D1%82-%D0%B7%D0%B0-%D1%82%D1%80%D0%B0%D1%84%D0%B8%D0%BA-%D0%BD%D0%B0-%D1%85%D0%BE%D1%80%D0%B0/", "text": "Колегите му скочиха в негова защита\n                    Български шофьор е задържан във френски арест по обвинение за трафик на хора. В ремаркето на камиона му открили семейство мигранти.\n\nКолегите на арестувания Валентин Янчовски се обявиха в негова защита и са категорични, че той е невинен. В момента Янчовски се намира в затвора в Мец, съобщи бТВ.\n\n„За последно се чухме в събота. Той каза, че е задържан, че е имало четири души в камиона, че са му назначени преводач и адвокат служебно”, пояснява жена му Оля Янчовска пред бТВ.\n\nКолегите му са категорични, че Янчовски не е човек, който ще качи мигранти и са убедени в неговата невинност.\n\n„Това е организирана престъпност, и на мен са ми се качвали докато почиваме. Отварят вратите, режат пломбажното въженце, качват се, затварят въженцето и това е”, разказват близките му. Останалите шофьори са категорични, че това се случва изключително често, което ги подлага на стрес.\n                    ", "date": "2018.04.26", "title": "Български шофьор е задържан във френски арест за трафик на хора"}
{"url": "http://www.monitor.bg/a/view/62730-%D0%9D%D0%B0-%D0%B2%D1%81%D0%B5%D0%BA%D0%B8-%D1%82%D0%BE%D0%BD-%D0%BC%D0%B0%D1%81%D0%BB%D0%BE-%D0%B2%D0%BD%D0%B0%D1%81%D1%8F%D0%BC%D0%B5-3-%D0%BF%D1%8A%D1%82%D0%B8-%D0%BF%D0%BE%D0%B2%D0%B5%D1%87%D0%B5-%D0%BF%D0%B0%D0%BB%D0%BC%D0%B0/", "text": "След месец забраняват в една мандра да се прави имитация и истинско сирене\n                    \n\nНа всеки тон масло от мляко на нашия пазар се падат 3 пъти по-големи количества вносно палмово масло, което у нас се доставя единствено за влагане в храни и почти\n\n\n\nнапример за производството на сапун. През миналата година у нас са били внесени над 22 500 т. В същото време, по предварителни данни на НСИ, импортното количество краве масло е било 6149 т, което заедно с родното производство е далеч от количествата на палмовото. Това означава, че в сладкарски изделия и млечни продукти у нас се влагат над 3 пъти повече палма, отколкото естествената животинска млечна мазнина.\n\nНай-големите количества от тропическите страни Малайзия и Индонезия, а също така в определени периоди и от съседна Гърция. От Румъния и Испания пък има вкарани регистрирани символични количества от съответно 200 и 300 кг. Пикът на импорта на палмово масло за 2017 г. е отчетен\n\n\n\nСлед месец се очаква да влязат в сила предложените от земеделското министерство промени в наредбата хигиената на храните, които сега са предложени за обществено обсъждане. Те предвиждат производителите на мляко и млечни продукти и производителите, които ги разфасоват и преопаковат да не могат да произвеждат, разфасоват и преопаковат имитиращи продукти, съдържащи в състава си мляко, в един и същи обект, регистриран по Закона за храните. Редакцията на нормативния документ се отнася само за територията на страната и няма да засегне вноса. По този повод Борислав Борисов, собственик на млекопреработвателна фирма каза, за „Монитор“, че това ще облагодетелства чуждите фирми, импортиращи имитиращи продукти в България.\n\nПредседателят на Асоциацията на млекопреработвателите Димитър Зоров, обясни, че поправката на наредбата е\n\n\n\nи не може да се разглежда като непазарна мярка. По думите му в крайна сметка потребителите трябва да престанат да бъдат лъгани с евтини продукти, които няма как да се произведат от мляко. На същото мнение е и собственикът на мандра Иван Грънчаров. Той изчисли, че за едно българско домакинство икономията от купуването на евтини млечни продукти със съмнително качество е около 100 лв. на година.\n\nБогомил Николов, председател на „Активни потребители“ смята, че половината от палмата, попадаща у нас се влага в разни сладкиши, а останалата част отива за производството на имитиращи млечни продукти. Според него промяната в наредбата забраняваща в една и съща мандра да се произвеждат истински млечни продукти и имитация може и да не постигне очаквания ефект. „Причината е, че вратичка в закона позволява търговец да поръча на мандра да му произведе нещо с неговата собствена марка и на опаковката не е изписан кой е производителят“, обясни той.\n\n\n\n \n                    ", "date": "2018.04.26", "title": "На всеки тон масло внасяме 3 пъти повече палма"}
{"url": "http://www.monitor.bg/a/view/19533-34-%D0%B0%D1%80%D0%B5%D1%81%D1%82%D1%83%D0%B2%D0%B0%D0%BD%D0%B8-%D1%81%D0%BB%D0%B5%D0%B4-%D0%BC%D0%B0%D1%87%D0%B0-%D0%BC%D0%B5%D0%B6%D0%B4%D1%83-%D0%9B%D0%B5%D0%B2%D1%81%D0%BA%D0%B8-%D0%B8-%D0%A6%D0%A1%D0%9A%D0%90/", "text": "\n                    \n34 са задържаните фенове преди, по време и след реванша от полуфинала за Купата на България, съобщават от МВР.  Снощното дерби между \"Левски\" и ЦСКА на  Националния стадион \"Васил Левски\" премина без сериозни инциденти. \n\nГоляма част от играчите на ЦСКА отказаха да говорят след реванша срещу \"Левски\" от полуфиналите за Купата на България, тъй като \"сини\" привърженици нахлуха в зоната за журналисти и започнаха да ги засипват с обиди, съобщи бТВ.\nЗа сблъсъка между \"сини\" и \"червени\" бяха предприети засилени мерки за сигурност, след като през миналата седмица двама полицаи бяха ранени от хвърлена бомбичка.\nНа Националния стадион бяха монтирани нови камери, които снимат с висока резолюция. Всички, които дойдоха на събитието преминаха през щателен контрол.\n\n\n \n                    ", "date": "2018.04.26", "title": "34 арестувани след мача между \"Левски\" и ЦСКА"}
{"url": "http://www.monitor.bg/a/view/1039-%D0%A0%D0%BE%D0%B4%D0%B8%D1%82%D0%B5%D0%BB%D0%B8-%D1%81%D0%B5-%D0%B6%D0%B0%D0%BB%D0%B2%D0%B0%D1%82-%D0%BD%D0%B0-%D0%BF%D1%80%D0%BE%D0%BA%D1%83%D1%80%D0%BE%D1%80-%D1%87%D0%B5-%D1%81%D0%B8%D0%BD%D1%8A%D1%82-%D0%B8%D0%BC-%D0%B1%D0%B8%D0%BB-%D0%B1%D0%B8%D1%82-%D0%BE%D1%82-%D0%BF%D0%BE%D0%BB%D0%B8%D1%86%D0%B0%D0%B8/", "text": "\n                    Родителите на 17-годишния Мартин Диков от Пазарджик са внесли жалба в местната Районна прокуратура заради побой, който бил нанесен на сина им от полицейски служители. Случката се е разиграла малко преди полунощ миналия петък, когато младежът и трима негови приятели се връщали от рожден ден. В района на Пожарната в кв. „ Запад“ те срещнали  18-годишен младеж, който пък малко по-късно се обадил на 112, за да разкаже, че трима непознати са му взели телефона и връзка с ключове, след като му нанесли побой. Автопатрули веднага се отзовали на мястото на инцидента, където видели две от момчетата. При появата на органите на реда младежите побягнали и се наложило да ги гонят, като при прескачане на някаква ограда единият от полицаите си наранил ръката. Според родителите на Мартин, той е неоснователно обвинен в кражбата на телефона, когато видял наближаващите полицаи побягнал, а по-късно им разказал, че се е уплашил, защото не е спазил вечерния за учениците час. Бил е държан с белезници в продължение на четири часа, а според родителите му, когато го видели бил с посинено лице и отоци.Самият Мартин разказал на родителите си, че е бил бит от полицаите. Според говорителя на Областната дирекция на МВР в града Мирослав Стоянов по случая тече проверка, а по повод на кръвта по връхната дреха на момчето, той обясни, че била от полицая, наранил ръката си. Полицейските служители са действали напълно адекватно, заяви МВР-говорителят. Спазени са всички законови процедури по задържането на непълнолетните момчета, родителите са в правото си да се оплакват, добави още той. Родителите на Мартин са уважавани хора и професионалисти. Майката Сашка е преподавател в ОУ „Христо Ботев“, а бащата Лъчезар е заместник директор на затвора в Пазарджик.\n\n \n                    ", "date": "2018.04.26", "title": "Родители се жалват на прокурор, че синът им бил бит от полицаи"}
{"url": "http://www.monitor.bg/a/view/16550-%D0%9E%D0%BF%D1%80%D0%B5%D0%B4%D0%B5%D0%BB%D0%B8%D1%85%D0%B0-%D1%87%D0%B0%D1%81%D0%B0-%D0%BD%D0%B0-%D1%81%D1%80%D0%B5%D1%89%D0%B0%D1%82%D0%B0-%D0%BC%D0%B5%D0%B6%D0%B4%D1%83-%D0%B4%D0%B2%D0%B5%D1%82%D0%B5-%D0%9A%D0%BE%D1%80%D0%B5%D0%B8/", "text": "\n                    Президентът на Южна Корея Мун Дже Ин ще посрещне лидера на Северна Корея Ким Чен Ун на военната демаркационна линия между двете страни в петък в 00.30 ч. по Гринуич, съобщи началникът на канцеларията на южнокорейския президент Им Джон Сеок цитиран от АФП.\n\nЮжнокорейска почетна рота ще участва в церемония по посрещането на Ким, а официалните разговори между Мун и Ким ще започнат в 01.30 ч. по Гринуич.\n\nДвамата лидери също така ще посадят дърво на демаркационната линия, използвайки пръст от двете страни, отбелязва Асошиейтед прес.\n\nЕдин от членовете на севернокорейската делегация ще бъде сестрата на лидера на КНДР Ким Йо Чен, която е сред най-доверените му съветници.\n                    ", "date": "2018.04.26", "title": "Определиха часа на срещата между двете Кореи"}
{"url": "http://www.monitor.bg/a/view/4217-%D0%91%D1%80%D0%B8-%D0%9B%D0%B0%D1%80%D1%81%D1%8A%D0%BD-%D0%BE%D1%82%D1%85%D0%B0%D0%BF%D0%B2%D0%B0-%D0%BE%D1%82%D1%80%D0%BE%D0%B2%D0%BD%D0%B0%D1%82%D0%B0-%D1%8F%D0%B1%D1%8A%D0%BB%D0%BA%D0%B0/", "text": "\n                    \nКакъв е вкусът на отровната ябълка и колко трае „вечният сън“ ще покаже на зрителите пред големия екран Бри Ларсън. Продуцентският гигант „Дисни“ води активни преговори с 28-годишната актриса за ролята на Снежанка в нов игрален филм. Според данните до момента, носителката на „Оскар“ е готова да олицетвори отговора на въпроса „Огледалце, огледалце на стената, коя е най-красива на Земята?“, но щом приключи с работата си по ленатта „Капитан Марвел“.\n\nС отхапването на смъртоносния плод обаче историята няма да достигне своята кулминацията, а ще даде старт на поредица от приключения. Причината – сюжетът ще се фокусира върху нейната сестра Редроуз ( б. а. - Червената роза), чието име е и работното заглавие на продукцията. Задачата на Редроуз ще е да открие Седемте джуджета, за да спасят всички Снежанка. Засега обаче не е ясно провеждат ли се кастинги за ролята на главната героиня или „Дисни“ вече са хвърлили око на познато лице.\n\n \n\n\n \n                    ", "date": "2018.04.26", "title": " Бри Ларсън отхапва отровната ябълка"}
{"url": "http://www.monitor.bg/a/view/11867-%D0%9C%D0%B0%D0%B9%D0%BA%D0%B8-%D1%81-%D0%BD%D0%BE%D1%82%D0%B0%D1%80%D0%B8%D0%B0%D0%BB%D0%BD%D0%B8-%D0%B4%D0%B5%D0%BA%D0%BB%D0%B0%D1%80%D0%B0%D1%86%D0%B8%D0%B8-%D1%81%D0%B5-%D0%BE%D1%82%D0%BA%D0%B0%D0%B7%D0%B2%D0%B0%D1%82-%D0%B4%D0%B0-%D0%B2%D0%B0%D0%BA%D1%81%D0%B8%D0%BD%D0%B8%D1%80%D0%B0%D1%82-%D0%B4%D0%B5%D1%86%D0%B0%D1%82%D0%B0-%D1%81%D0%B8/", "text": "\n                    Все повече майки-интелигентни и с висше образование се отказват с нотариално заверени декларации да ваксинират децата си. Само през миналата година в Регионалната здравна инспекция в Пазарджик са постъпили между 30 и 40 такива декларации, а от началото на тази година-2. Това съобщи шефката на отдел“ Заразни и инфекциозни болести“ в инспекцията д-р Магдалена Станева по повод на Европейската имунизационна седмица. Почти всички декларации за отказ са от майки, които са раждали децата си в болници в София и Пловдив, може би водени от разбирането, че само в големите градове има добри лекари. Забелязва се, че тези родителки, поддаващи се на модата да са против имунизациите, са добре образовани, а не с ниска здравна култура. Според медицински експерти тези майки подлагат собствените си деца на риск от тежки инфекции, често водещи до инвалидизация и дори до летален изход,. Именно имунизацията е основната причина днес много инфекциозни болести да са забравени, смятат лекари. Пробив в колективния имунитет у нас е довел да големия бум на морбили през 2009 г., когато се заразяват близо 25 000 души. Масовата реимунизация, направена тогава от здравните инспектори и ромските медиатори, бързо тушира проблема. От здравната инспекция изнесоха статистика, че в момента имаме до около 20 заболели на година от морбили и това се предимно хора, неваксинирани, тъй като не са навършили възрастта за това и са били в контакт с „ вносители на заразата от чужбина“.\n                    ", "date": "2018.04.26", "title": "Майки с нотариални декларации се отказват да ваксинират децата си"}
{"url": "http://www.monitor.bg/a/view/55513-%D0%92%D0%B5%D0%BD%D1%86%D0%B8-%D0%9F%D0%BE%D0%BB%D0%B5%D0%B3%D0%BD%D0%B0%D0%BB%D0%B0-%D0%B5-%D0%A2%D0%BE%D0%B4%D0%BE%D1%80%D0%BA%D0%B0-%D0%BD%D1%8F%D0%BC%D0%B0-%D0%B4%D0%B0-%D1%81%D0%B5-%D0%B8%D0%B7%D0%BF%D1%8A%D0%BB%D0%BD%D1%8F%D0%B2%D0%B0-%D0%BD%D0%B0-9-%D0%BC%D0%B0%D0%B9/", "text": "\n                    Президентът на „Славия“ Венцеслав Стефанов увери футболната общественост, че тимът му няма да „полегне“ на „Левски“ във финала за Купата на България. В интервю пред „Блиц“, босът на „белите“ обеща, че на 9 май двата тима ще се хвърлят в здрава битка за трофея.\n\n„Няма да полегнем на „Левски“. Първо, натиск няма и няма да има. Нито отгоре, нито отдолу, нито по средата. Искам да подчертая, че приятелските ми отношения със Спас Русев нямат нищо общо със съперничеството на терена. Аз бях в такива и с Тодор Батков, но помните какво се случи през 2013 година. Най-отговорно заявявам и нека футболна България чуе моето обещание - песента „Полегнала е Тодорка“ няма да се изпълнява на финала. Ще има друга песен - песен за истинската битка. Категоричен съм и в друго - „Славия“ иска да участва в европейските турнири и ще сторим и невъзможното, за да спечелим Купата на България“, заяви Стефанов, като призна, че в миналото е подкрепял „сините“ в дербитата.\n\n“Ние сме им помогнали да създадат отбора си, за да има с кого да играем и кого да побеждаваме. Днес отборът на „Левски“ не го предпочитам. Ама никак. Защото за тях винаги е имало индулгенции и помощ. Говоря за последния половин век или по-точно - от началото на така наречената демокрация до наши дни“, допълни босът на „белите“.\n                    ", "date": "2018.04.26", "title": "Венци: „Полегнала е Тодорка“  няма да се изпълнява на 9 май  "}
{"url": "http://www.monitor.bg/a/view/5595-%D0%A1%D0%B8%D0%BD%D1%8F-%D0%B5%D1%83%D1%84%D0%BE%D1%80%D0%B8%D1%8F-%D0%B7%D0%B0%D0%BB%D1%8F-%D0%A1%D0%BE%D1%84%D0%B8%D1%8F/", "text": "Спас Русев охлади страстите, Джерард Бътлър купонясва с левскарите в съблекалнята\n                    Привържениците на „Левски“ изпаднаха в истински екстаз и заляха улиците на София след като „сините“ се класираха за финала в турнира за Купата на България. Отборът на Делио Роси отстрани ЦСКА-София в драматичен реванш пред близо 20 000 зрители на стадион „Васил Левски“. Двата тима завършиха 2:2, а 26-кратните шампиони на страната отпразнуваха класиране с общ резултат 4:2.\n\nТочни за „сините“ бяха Жорди Гомес в 7-ата и Сержиу Буш в 65-ата, докато за „червените“ вкараха Хеан Бланко в 57-ата и Роланд Алберг в 82-ата. Символичните домакини на срещата пък играха с човек по-малко от 27-ата минута, след като Кали Тиам беше изгонен за груб фаул срещу Фернандо Каранга. Бразилецът напусна терена със сълзи на очи, като едва стъпваше на десния крак. При резултат 1:1 пък попадение на Рафаел Енрике бе отменено в 61-ата минута заради засада.\n\nСлед последния съдийски сигна „сините“ започнаха да празнуват още на терена, а в съблекалнята си спретнаха истинско парти, в което се включи холивудската звезда Джерард Бътлър. 48-годишният шотландец, придобил световна популярност с ролята си на цар Леонид в суперпродукцията „300“, влезе при „сините“ окичен с шалче и запя любимите песни на левскарската публика.\n\nБътлър се снима с играчите им им обеща да ги посети и за финала, като им пожела тогава да празнуват с трофей. Холивудският актьор бе в компанията на собственика Спас Русев, който поздрави лично всеки един от играчите, но призова отбора да не лети в облаците. Силният човек на „Герена“ заяви, че въобще не иска да знае какво се е случило на двубоя със „Славия“ през 2013 година, когато „Левски“ загуби по нелеп начин титлата на стадион „Георги Аспарухов“ след равенство 1:1 с „белите“.\n\n„Емоциите са за феновете, за тези, които чакат трофей девет години. Дайте сега да не летим. За всеки мач очаквам победа. Не искам и да знам какво се е случило преди години на мач със „Славия“. Не съм бил тук. След девет години, ако „Левски“ спечели Купата, ще е добро постижение”, заяви щастливият собственик на „Левски“. На седмото небе след двубоя бе и треньорът Делио Роси. “Щастлив съм за момчетата и феновете. Постигнахме това, което заслужавахме. За съжаление обаче не победихме. Не сме направили нищо все още. Имаме и финал пред нас. Мачът със „Славия“ ще бъде доста по-труден, защото ще сме смятани за фаворити”, коментира Роси.\n                    ", "date": "2018.04.26", "title": "„Синя“ еуфория заля София"}
{"url": "http://www.monitor.bg/a/view/60386-34%D0%BC%D0%B0-%D0%B7%D0%B0%D0%B4%D1%8A%D1%80%D0%B6%D0%B0%D0%BD%D0%B8-%D0%BF%D0%BE%D0%BA%D1%80%D0%B0%D0%B9-%D0%B4%D0%B5%D1%80%D0%B1%D0%B8%D1%82%D0%BE/", "text": "\n                    Общо 34 футболни привърженика са задържани около реванша в полуфиналите за купата на България между „Левски“ и ЦСКА-София на националния стадион. В резултат на създадената от СДВР организация за охрана на обществения ред в столицата, не са регистрирани напрежение и инциденти, а посетители бяха проверявани щателно на изградените в района на спортното съоръжение контролно-пропускателни пунктове.\n\nВ часовете преди мача са задържани 30 лица. Единадесет от тях за притежание на наркотици, 11 за носене на забранени предмети, сред които маски, боксове, ножове и пиротехника, двама за агресивно поведение и шестима без документи. Общо 23-ма във видимо нетрезво състояние пък не са били допуснати до стадиона. При изтегляне на публиката след мача, от фенове на един от отборите е счупено стъклото на автобус на масовия градски транспорт в района на булевардите „Евлоги и Христо Георгиеви“ и „Черни връх“.  При предприети незабавни полицейски действия са задържани двама за изясняване на съпричастността им към извършеното деяние. Други двама, оказали съпротива при полицейската проверка, също са задържани.\n                    ", "date": "2018.04.26", "title": "34-ма задържани  покрай дербито  "}
{"url": "http://www.monitor.bg/a/view/84877-%D0%9F%D0%BE%D0%BB%D0%BE%D0%B2%D0%B8%D0%BD%D0%BA%D0%B0%D1%82%D0%B0-%D0%BD%D0%B0-%D0%A0%D0%BE%D0%BD%D0%B0%D0%BB%D0%B4%D0%BE-%D0%BF%D1%83%D1%81%D0%BD%D0%B0-%D1%81%D1%8A%D0%B1%D0%BB%D0%B0%D0%B7%D0%BD%D0%B8%D1%82%D0%B5%D0%BB%D0%BD%D0%B0-%D1%81%D0%BD%D0%B8%D0%BC%D0%BA%D0%B0/", "text": "\n                    \nПриятелката на Кристиано Роналдо и майка на четвъртото му дете - Джорджина Родригес, публикува своя секси снимка в Инстаграм. На нея красивата половинка на звездата на „Реал“ (Мадрид) e облечена с дръзко черно сако, от което напират да се покажат прелестите й. Джорджина е пуснала в действие чувствен поглед и отвсякъде лъха на сексапил.\n\nКадърът събра близо 500 000 харесвания, а мнозина последователи на Джорджина в социалната мрежа я засипаха с комплименти.\n\n„Божествена кралица“, „Кристиано е мъж с голям късмет“, „Гореща мама“ и „Моля те Джо, остави Роналдо да се фокусира върху предстоящия мач“, са само малка част от коментарите на феновете на г-ца Родригес, които вече наброяват над 4,5 милиона.\n\n\n \n                    ", "date": "2018.04.26", "title": "Половинката на Роналдо пусна съблазнителна снимка"}
{"url": "http://www.monitor.bg/a/view/23203-%D0%9C%D0%B5%D1%81%D0%B8-%D1%81%D0%BF%D0%B5%D1%87%D0%B5%D0%BB%D0%B8-%D0%B4%D0%B5%D0%BB%D0%BE-%D0%B7%D0%B0-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B0-%D0%BC%D0%B0%D1%80%D0%BA%D0%B0/", "text": "Лео вече печели най-много от всички футболисти\n                    \nСлед 7-годишна битка по съдилищата Лионел Меси спечели дело в Европейския съд в Люксембург. Според неговото решение играчът на „Барселона“ вече може да регистрира в Европа своята марка \"Messi\" и да я използва за продажбата на спортни артикули.\n\nДосега това не беше възможно, защото испанската фирма за велосипеди и колоездачна екипировка Massi сезира съда, че нейното лого и това на футболиста си били приличали прекалено много като начин на изписване и звучене и това щяло да доведе до объркване сред потенциалните клиенти.\n\nСъдът обаче реши, че 5-кратният носител на “Златната топка” е достатъчно известен, че да има объркване.\n\n„Г-н Меси е известна публична личност, който може да бъде видян по телевизията, и който редовно е тема на коментари по телевизията и радиото”, гласи обосновката на съдията.\n\nТака сега Лео вече ще може да реализира допълнителни приходи от продажба на артикули със своята марка.\n\nНовината идва само няколко дни, след като France Football съобщи, че аржентинецът печели най-много сред всички футболисти с приход от около 126 млн. евро годишно. Според същата информация Кристиано Роналдо се радвал на 94 млн. евро приходи.\n\nПрез миналия сезон Роналдо водеше в класацията с 87,5 млн. евро, а Меси бе втори със 76,5 млн. Двамата футболисти, които са си поделили последните 10 Златни топки, са следвани от бразилската звезда на ПСЖ Неймар с 81,5 млн. евро.\n\nСлед тях в класацията, но с доста по-малко пори, са Гарет Бейл („Реал“) с44 млн. евро и защитника на „Барса“ Жерард Пике с 29 млн. евро.\n\n\n \n                    ", "date": "2018.04.26", "title": "Меси спечели дело за собствена марка"}
{"url": "http://www.monitor.bg/a/view/227-%D0%A3%D0%BA%D1%80%D0%B0%D0%B8%D0%BD%D1%81%D0%BA%D0%B0-%D0%B0%D1%82%D0%BB%D0%B5%D1%82%D0%BA%D0%B0-%D0%BF%D0%BE-%D1%81%D1%82%D1%8A%D0%BF%D0%BA%D0%B8%D1%82%D0%B5-%D0%BD%D0%B0-%D0%A5%D0%B0%D0%BB%D0%B5%D0%BF/", "text": "\n                    \nУкраинската звезда в скока на височина Юлия Левченко даде съвет на фенките си и най-вече на онези, които искат да се занимават със спорт.\n\nБлондинката посъветва девойките да не мечтаят за огромни гърди, тъй като това може да им попречи в спорта.\n\n\"За мен оптималният размер е вторият. Гърдите не трябва да са много големи, защото започват да пречат\", коментира украинката.\n\nПоради същата причина настоящата номер 1 в женския тенис Симона Халеп преди години се подложи на операция за намаляване на бюста. Преди да стигне до върховете на световната ранглиста румънката бе известна като тенисистката с най-големи гърди. Откакто ги намали тя прогресивно тръгна нагоре в класацията.\n\nОт вчера пък Халеп краси корицата на майския брой на румънското издание на списание ЕLLE. Тя засне специална фотосесия и даде еклузивно интервю за списанието.\n\n\n\n\n \n                    ", "date": "2018.04.26", "title": "Украинска атлетка по стъпките на Халеп"}
{"url": "http://www.monitor.bg/a/view/8067-%D0%91%D0%B0%D0%B3%D0%B0%D1%82%D0%B0-%D0%BF%D1%80%D0%B5%D0%BC%D0%B8%D0%BD%D0%B0%D0%B2%D0%B0-%D0%B2%D1%8A%D0%B2-%D0%B2%D0%B8%D1%81%D1%88%D0%B0%D1%82%D0%B0-%D0%BB%D0%B8%D0%B3%D0%B0-%D0%BD%D0%B0-%D0%9C%D0%9C%D0%90/", "text": "\n                    \n                                        \n                    Благой Иванов - Багата е подписал договор с най-престижната ММА верига на планетата UFC. Новината беше съобщена от известния журналист Ариел Хелуани в профила му в \"Туитър\".\n\n\"Бившият шампион на Световните бойни серии Благой Иванов е подписал договор с UFC, потвърди източник. - Неговият дебют в октагона се очаква през лятото. Наскоро Иванов се раздели с Професионалната лига на бойците\", написа Хелуани.\n\nПрез януари Багата се оперира от скъсан менискус. Последният му мач бе в началото на ноември миналата година, когато се справи с бразилеца Кайо Аленкар, записвайки 16-ата си победа. В ММА кариерата си бившият световен шампион в бойното самбо има само една загуба, която е от нашумелия руснак, който в момента прави много силни мачове в UFC Александър Волков.\n\nБлагой Иванов е единственият българин - световен шампион в реномирана ММА верига, носител е на шампионския пояс в свръхтежка категория на PFL, който защити цели 4 пъти.\n                    \n                    \n                                    ", "date": "2018.04.26", "title": "Багата преминава във висшата лига на ММА"}
{"url": "http://www.monitor.bg/a/view/69160-%D0%A3%D0%B0%D0%B9%D0%BB%D0%B4%D1%8A%D1%80-%D0%BF%D1%80%D0%B5%D0%B4%D0%BB%D0%BE%D0%B6%D0%B8-%D1%81%D0%B8%D0%B3%D1%83%D1%80%D0%BD%D0%B8-50-%D0%BC%D0%BB%D0%BD-%D0%BD%D0%B0-%D0%94%D0%B6%D0%BE%D1%88%D1%83%D0%B0/", "text": "\n                    \nСветовния шампион на WBC в тежка категория Дионтей Уайлдър (40-0, 39 KO) е отправил оферта към шампиона на WBA (супер), WBO, IBF и IBO Антъни Джошуа (21-0, 20 KO), с която му гарантира хонорар от 50 млн. долара за обединителен двубой през есента.\n\nТова е контра оферта на предложението на Еди Хърн, промоутър на Джошуа, който преди няколко седмици изпрати оферта за гарантиран хонорар от 12,5 млн. долара на Уайлдър.\n\nСпоред информация на „Скай Спортс“ треньорът на Джошуа Роб МакКракън и мениджърът Еди Хърн са получили мейли директно от личния адрес на Бронзовия бомбардировач, като неговият промоутър Шели Финкел впоследствие потвърди, че е била отправена оферта.\n\nУайлдър направи предложението и в „Инстаграм”, а Джошуа незабавно му отговори, че би приел, ако офертата е за 50 млн. паунда.\n\n\"Битката ще се проведе в края на годината, в договора няма да бъде включена клауза за реванш… Ние поемаме всички рискове… 50 млн. долара срещу 50% от приходите на това събитие. Ако битката достигне приходи от 40 млн. долара, Джошуа ще вземе 50 млн. Ако битката достигне 200 млн. приходи, Джошуа ще получи 100 млн. долара. Антъни Джошуа има гарантиран хонорар от 50 млн. Нека да видим кой наистина иска тази битка. Ако Антъни Джошуа иска да се бие с Дионтей Уайлдър, той трябва да приеме тази изключителна оферта”, заяви американският промоутър Лу Дибела, който работи в тясно сътрудничество с Дионтей Уайлдър и неговия съветник Ал Хеймън.\n\n\n \n                    ", "date": "2018.04.26", "title": "Уайлдър предложи сигурни $50 млн. на Джошуа"}
{"url": "http://www.monitor.bg/a/view/83502-%D0%90%D0%BB%D0%B8%D0%BF%D0%B8%D0%B5%D0%B2-%D1%81%D1%82%D0%B0%D0%BD%D0%B0-%D0%BD%D0%B0%D1%81%D0%BB%D0%B5%D0%B4%D0%BD%D0%B8%D0%BA-%D0%BD%D0%B0-%D0%92%D0%B5%D0%B7%D0%B5%D0%BD%D0%BA%D0%BE%D0%B2/", "text": "\n                    \nИван Алипиев от „Академик“ (Сф) е четвъртият баскетболист, който печели наградата „Рачо Колев - едно сърце, една игра” за най-добър млад български играч. Гардът спечели гласуването в ежегодната анкета сред журналистите.\n\nНаградата се връчва на най-добрия млад българин до 21-годишна възраст. Алипиев (19 г.) наследява Александър Везенков, който има 4 награди, както и Димитър Димитров и Станимир Маринов, които са печелили отличието в памет на журналиста Рачо Колев.\n\nАлипиев събра 21 точки и изпревари в допитването Йордан Минчев (МЗТ Скопие/“Академик“) с 12 и Константин Костадинов („Реал“ Мадрид) с 6, а общо седем талантливи баскетболисти получиха по един или повече гласа.\n\n200-сантиметровият Алипиев започна сезона в редиците на „Левски 2014“, а след идването на „Лукойл“ за споносор на клуба бе пратен в „Академик“, където има средно по 9,4 точки, 4,1 борби, 2,6 асистенции и 1,2 отнети топки в 13 мача от НБЛ. Освен за тези два тима той игра и за „БУБА Баскетбол“ в „А“ група, където имаше основен принос за титлата на столичани, както и за триумфа в Купата на БФБ.\n\nОт следващия сезон талантът ще играе в колежанското първенство на САЩ, където ще защитава цветовете на „Лойола Маримоунт“.\n\n\n \n                    ", "date": "2018.04.26", "title": "Алипиев стана наследник на Везенков"}
{"url": "http://www.monitor.bg/a/view/88047-%D0%93%D1%80%D0%B8%D1%88%D0%BE-%D0%BE%D1%86%D0%B5%D0%BB%D1%8F-%D0%B2-%D0%B4%D1%80%D0%B0%D0%BC%D0%B0-%D0%B8-%D0%B5-%D0%BD%D0%B0-14%D1%84%D0%B8%D0%BD%D0%B0%D0%BB-%D0%B2-%D0%91%D0%B0%D1%80%D1%81%D0%B5%D0%BB%D0%BE%D0%BD%D0%B0/", "text": "Томова взе сет на Кузнецова, но отпадна в Истанбул\n                    \nГригор Димитров оцеля в истинска драма срещу тунизиеца Малек Джазири в мач от третия кръг на тенис турнира на клей в Барселона. Българинът спаси 2 мачбола, за да стигне до крайния успех със 7:5, 3:6, 7:6(8) в продължил над 2 часа и половина двубой.\n\nТака Григор успя да вземе сладък реванш от 88-ия в света Джазири за загубата от него още в първия кръг на турнира в Дубай, където българинът бе поставен под номер 1 в схемата.\n\nДвубоят в Барселона предложи изключителна битка и драма в последните минути. Димитров отрази два мачбола, един при 5:6 гейма в третия сет и един в тайбрека, пропиля три мачбола, преди да затвори двубоя от четвъртия опит с 10-8 точки.\n\nВ спор за място на полуфиналите Гришо ще се изправи срещу победителя от двубоя Пабло Кареньо Буста (Исп, №5) – Адриан Манарино (Фр).\n\nНапред в надпреварата продължава и световният номер 7 Доминик Тийм (Ав), който записа 21-ата си победа от началото на 2018-а. Той отново бе далеч от миналогодишното си ниво на клей, но все пак преодоля Йозеф Ковалик със 7:6(5), 6:2.\n\nВ същото време първата ни ракета при жените Виктория Томова отпадна във втория кръг на турнира на червени кортове в Истанбул (Тур) от сериите \"Интернешънъл\" на WTA. Квалификантката Томова взе сет на 28-ата в света Светлана Кузнецова (Рус), но в крайна сметка загуби с 5:7, 6:4, 1:6 след два часа и половина игра. Българката напуска надпреварата с $3400 и 48 т. за световната ранглиста, в която заема 165-о място.\n\nИзабелла Шиникова пък се класира за четвъртфиналите на турнира на червени кортове в германския град Вийсбаден. Тя се наложи с 6:3, 7:6(3) над квалификантката Лаура Шедер (Гер), с което заработи 9 точки за световната ранглиста. Ден преди това Шиникова елиминира поставената под номер 7 Диана Марчинкевица (Лат) с 6:4, 3:6, 6:3, а на четвъртфиналите ще играе срещу третата поставена Олга Саес Лара (Исп).\n\n\n \n                    ", "date": "2018.04.26", "title": "Гришо оцеля в драма и е на 1/4-финал в Барселона (обновена)"}
{"url": "http://www.monitor.bg/a/view/84500-%D0%9F%D1%80%D0%BE%D0%BB%D0%B5%D1%82%D0%BD%D0%B8%D1%82%D0%B5-%D0%B0%D0%BB%D0%B5%D1%80%D0%B3%D0%B8%D0%B8-%D0%BC%D0%BE%D0%B6%D0%B5-%D0%B4%D0%B0-%D0%B0%D0%BA%D1%82%D0%B8%D0%B2%D0%B8%D1%80%D0%B0%D1%82-%D0%B0%D1%81%D1%82%D0%BC%D0%B0/", "text": "Пациентите са със сълзене на очите, кашлица и хриптене в гърдите\n                    \nПролетта може да се окаже истинско изпитание за астматиците. Причината е, че това е сезонът на алергените. Затова полените и цъфтежът на цветята не са особено благоприятни за хората с това заболяване. При редовен прием на медикаментите и адекватно контролиращо лечение обаче може да облекчим симптомите. Това обясни пред „Монитор“ пулмологът д-р София Ангелова.\n\n„Една част от астматиците забравят да приемат медикаментите си, в резултат на което настъпва усложнение в състоянието. Затова ние, пулмолозите, отправяме послание, че трябва да се грижим за белия си дроб. Не забравяйте, че това е единственият орган, който е в пряка връзка с околната среда“, коментира д-р Ангелова. Тя уточни, че с идването на пролетта зачестяват оплакванията на астматиците. Причината е, че ние директно вдишваме алергените от околната среда, а по този начин всички вируси и бактерии. Симптомите са сълзене на очите, кихавица, кашлица, хриптене в гърдите.\n\n \n\nАстмата е хронично неинфекциозно заболяване,\n\n \n\nкоето се характеризира с алергично възпаление на дихателните пътища, което води до бронхиална обструкция(запушване). Но това състояние е обратимо.\n\n„Ако пациентът получи задух и неговата функция на дишане е 50%, на другия ден тази функция може да се възстанови на 100 и повече%. Когато един астматик не приема лекарствата си редовно и астмата не е контролирана, вероятността да настъпят трайни промени на бронхите е голяма. Тогава вече говорим за хронична обструктивна белодробна болест, при която бронхите са трайно стеснени“, коментира д-р София Ангелова.\n\nВсъщност това е разликата между астма и хронично обструктивна белодробна болест, която обикновено специалистите наричат болест на пушачите. Това състояние е провокирано, когато астмата не се лекува редовно.\n\nТрябва да обърнем внимание и на нещо съществено. Когато един човек боледува от респираторни инфекции, които протичат със свирене в гърдите и приема често антибиотици, смята, че по този начин се лекува. Истината е обаче, че състоянието се подобрява само временно.\n\n \n\nТова е особено характерно за децата\n\n \n\n„В такива случаи веднага трябва да помислим, че може да се касае за една повишена реактивност на бронхиалната лигавица и такова дете трябва да бъде профилактирано и предпазено от боледуване. Причината е, че е то може да е чувствително към различни алергени, дори към вирусите и бактериите. Веднага трябва да насочим диагностичното търсене към астма“, обясни д-р Ангелова.\n\nКакво трябва да имат предвид родителите? Ако детето ви боледува често от инфекции на дихателните пътища, обременено е по майчина или бащина линия с алергия, има епизодично свирене в гърдите, това са симптоми, които трябва да ни насочват към астма. В такива случаи може да се предпишат медикаменти, които потискат алергията и децата спират да боледуват.\n\nСпоред лекарите при малчуганите 10-15% е заболеваемостта от белодробната патология и тя се дължи на астма. Това извежда белодробните болести на първо място в страната по заболеваемост. Специалистите са на мнение, че децата пък, които боледуват, но родителите им пушат вкъщи, са потенциалните бъдещи болни от хронична обструктивна белодробна болест.\n\n \n\n \n\n\n\n \n\nПричини за астмата са най-вече условията, в които живеем. Изключително важна е чистота на въздуха- фините прахови частици, които се отделят от газовете на автомобилите, от твърдото гориво в по-малките населени места. Върху тези прахови частици попадат полените и те се превръщат в алергени. Това е причина да се отключи астма.\n\nАлергените са вторият фактор, който провокира появата на това заболяване. А у нас те са характерни за всеки сезон. На трето място е тютюневият дим.\n\n„В моя кабинет идват родители, които признават, че пушат в дома си, но се успокояват, че го правят в кухнята под аспиратора. Разберете, че вентилационните системи не могат да изчистят къщата от тютюневия дим. Има научни доказателства, че той потиска ефекта на инхалаторните медикаменти. Тогава рискуваш астмата да премине към хронична обструктивна белодробна болест и няма връщане назад“, коментира д-р Ангелова.\n\nАко през пролетта състоянието на пациента се усложни, трябва да се вземат мерки веднага. Те са насочени към подобряване на дихателната функция и възстановяваме инхалаторното лечение. Но не бива да се стига до влошаване на състоянието.\n\n \n\n\n\n \n\nКлиматиците са добър приятел, но и враг, когато не се използват правилно. Те трябва периодично да бъдат почиствани, защото там се загнездват както вируси и бактерии, така и алергени. Когато климатикът работи, той върти въздуха в затвореното помещение и създава условия за алергените. Това води до влошаване състоянието на пациента. „Другото, което трябва да имаме предвид, е разликата между температурата в стаята и тази навън. Когато си вътре на 18 градуса, а след това излезеш навън на 40, е огромна разлика и стрес за организма. Това може да предизвика спазъм“, обясни специалистът.\n\n \n\n \n\n\n\n \n\nАстматиците трябва да са изключително внимателни с противовъзпалителните медикаменти-особено с тези за ставни и мускулни болки. Пациентите трябва да са наясно дали имат поносимост към такива медикаменти. Затова е добре да направят тест за алергени. Това важи и за храните. Ако забележите, че имате кожни обриви от даден вид храна, това означава, че имате непоносимост към тях.\n\nСпециалистите препоръчват пациентите с астма да спортуват, за да се чувстват пълноценни. Необходимо е само да спазват правилно лечение и да приемат медикаментите си редовно. Не са препоръчителни единствено басейните, тъй като се обработват с хлор. Затова и морето е по-добър вариант.\n\n„Някои пациенти се чувстват прекрасно там препоръчваме сутрин рано да вдишват йодни пари, но да не излизат на плажа в най-големите горещини“, коментира д-р Ангелова.\n\n \n\n\n \n                    ", "date": "2018.04.26", "title": "Пролетните алергии може да активират астма"}
{"url": "http://www.monitor.bg/a/view/42003-%D0%95%D0%B4-%D0%A8%D0%B8%D0%B9%D1%80%D1%8A%D0%BD-%D0%B3%D0%B5%D1%80%D0%BE%D0%B9-%D0%B2-%D0%B4%D0%BE%D0%BA%D1%83%D0%BC%D0%B5%D0%BD%D1%82%D0%B0%D0%BB%D0%B5%D0%BD-%D1%84%D0%B8%D0%BB%D0%BC/", "text": "\n                    Певецът Ед Шийрън полуоблечен, излегнал се на дивана, на разходка с приятели или докато пише музика – това е нормалният живот на поп идола, който се разкрива в документалния филм , току-що представен на кинофестивала „Трайбека“ в Ню Йорк. Творбата е дело на Мъри Къмингс – братовчед на музиканта, а Apple закупи правата върху нея.\n\nКъмингс, който следва британския певец от началото на кариерата му, е искал да покаже Ед такъв, какъвто го вижда във всекидневието. Затова във филма няма нито интервюта на други хора, нито глас зад кадър. „Стремях се публиката да има усещането, че онова, което вижда, действително се случва пред очите й“, казва той. Той сякаш предлага на зрителите шпионка, през която да наблюдават не живота на суперзвездата Ед Шийрън, а просто на един един човек, който пише песни. Хитовете на Ед като че ли се раждат в разговорите със сътрудниците му, които са и негови приятели, между чаша чай и някой китарен риф, а например е била добавена в последния момент. „Песните са странно нещо – идват и си отиват без предупреждение“, казва Шийрън във филма.\n\nОтскоро кръжи и новината, че певецът ще се снима в една от водещите роли в новия филм на Дани Бойл с работно заглавие Комедията разказва историята на човек, който една сутрин се събужда в свят, в който „Бийтълс“ никога не са съществували и никой не знае нищо за тях. Главният герой обаче помни всичките им песни...\n                    ", "date": "2018.04.26", "title": "Ед Шийрън - герой в документален филм"}
{"url": "http://www.monitor.bg/a/view/43063-%D0%95%D0%B9%D0%BC%D0%B8-%D0%A8%D1%83%D0%BC%D1%8A%D1%80-%D0%BF%D0%BE%D0%BB%D1%83%D1%87%D0%B0%D0%B2%D0%B0-%D0%94%D0%B8%D0%B0%D0%B3%D0%BD%D0%BE%D0%B7%D0%B0-%D0%A1%D0%B5%D0%BA%D1%81%D0%B8/", "text": "Актрисата тръгва на не особено успешен поход към високо самочувствие\n                    Имате ниско самочувствие, когато се погледнете в огледалото? Не се притеснявайте – няма нищо, което удар в главата да не може да поправи. С това впечатление поне оставаме от премиерното заглавие за седмицата „Диагноза: Секси!“. Със задачата да ни нахъса да се харесаме такива, каквито сме, се заема комедийната звезда Ейми Шумър. И трябва да признаем, не сме особено очарованиот обвързването й с филм, чиято идея по начало е доста клиширана. И то, имайки предвид славата на Шумър като разбивачка на стереотипи.\n\nЩе преглътнем, все пак, баналната двигателна сила на сюжета - поне заради положителната поука. Дали лентата не изглежда като прекалено разточителна реклама на конкретен сайт за пазаруване, преценете сами с отскок до киносалона.\n\nВстрани от споменатите вече недостатъци\n\n \n\n„\n\n \n\nособено на фона на втренчените погледи на публиката, когато героинята на Шумър Рене се впусне в конкурс ала Мис Бикини.\n\n„Срещнах съпруга си малко след като приключихме снимките към „Диагноза: Секси!“ - перфектното време. Чувствах се наистина прекрасно, бях в състояние на особена любов към самата себе си. Бях готова да заобичам и някой друг“, споделя самата Шумър за последствията от работата си по заглавието. И явно предчувствието й е било вярно – тя се омъжи за избраника си само няколко месеца след първата им среща. „Иска ми се да мога да се срещна с младите момичета точно преди първият вербален насилник да ги нарани и да ги предупредя да не приемат казаното от него насериозно“, казва още актрисата по повод посланието на лентата.\n\n„Диагноза: Секси!“ е режисьорски дебют на дуото Аби Кон и Марк Силвърстейн, които работят и по сценария на проекта. Липсата им на опит неизменно обаче проличава на места в изтъркани шеги и липсата на дълбочина в поддържащите персонажи.\n                    ", "date": "2018.04.26", "title": "Ейми Шумър получава „Диагноза: Секси!“"}
{"url": "http://www.monitor.bg/a/view/24418-%D0%98%D0%BD%D1%81%D1%82%D1%80%D1%83%D0%BA%D1%82%D0%BE%D1%80%D1%8A%D1%82-%D0%BD%D0%B0-%D0%9C%D0%B5%D0%B3%D0%B7-%D1%81%D1%82%D0%B0%D0%BD%D0%B0-%D0%9C%D0%B8%D1%81%D1%82%D1%8A%D1%80-%D0%A1%D0%BE%D1%84%D0%B8%D1%8F/", "text": "\n                    \nМъжът, отговорен за стройната фигура на дизайнерката с полюсни настроения Миглена Каканашева-Мегз, се окичи с почетната лента Мистър София 2018. Фитнес инструкторът Ричард Величков надви другите 13 претендента за титлата снощи, с които мери мускули и визия в три тура. Едно от изпитанията на столичните красавци по пътя към коронота бе шоу за таланти, като изявите включваха пози в културизма, демонстрация на футболни заложби, танци и рецитал. Първи подгласник на 24-годишния фитнес инструктор стана Николай Николов, а след него се класираха Апостол Анастасиу и Георги Рубахчиев.\n\nРичард Величков е известен в светските среди като треньор на родни красавици, а в списъка му с клиенти влизат още Мисис България Маги Сидерова, Мис Плеймейт 2016 Маги Бадер и сървайвърката Янита Янчева. Това не е първата титла на Ричард в подобен конкурс. Миналата година той триумфира на Super Model Universe Bulgaria.\n\n \n\n\n \n                    ", "date": "2018.04.26", "title": "Инструкторът на Мегз стана Мистър София "}
{"url": "http://www.monitor.bg/a/view/37263-%D0%93%D0%BB%D0%BE%D1%80%D0%B8%D1%8F-%D0%9F%D0%B5%D1%82%D0%BA%D0%BE%D0%B2%D0%B0-%D0%B2%D1%8A%D1%80%D0%B2%D0%B8-%D1%81-%D0%B4%D0%B2%D0%B5-%D1%81%D0%B2%D0%B0%D1%82%D0%B1%D0%B5%D0%BD%D0%B8-%D1%80%D0%BE%D0%BA%D0%BB%D0%B8-%D0%BA%D1%8A%D0%BC-%D0%BE%D0%BB%D1%82%D0%B0%D1%80%D0%B0/", "text": "Бременността провокира красавицата да прояде месо и чипс\n                    \nИзборът на перфектната булчинска рокля е почти толкова труден, колкото и да откриеш добър младоженец, затова Глория Петкова се е оборудвала с два тоалета за предстоящата си сватба. Красавицата, която редовият зрител помни с огнения й темперамент от участието й във „Вип Брадър“ през 2016 г, ще каже заветното „да“ на своя любим Димитър в Евксиноград. Бъдещите младоженци избраха да се венчаят в България, за да може на церемонията да присъства бабата на Глория, която е много възрастна. Годежният си пръстен манекенката, преквалифицирала се в актриса, получи като подарък за рождения си ден през октомври. Преди съдбоносния въпрос\n\n\n\nнад Седемте рилски езера, а след това и с романтична вечеря в хотел. Стаята била обсипана с рози, а той спазил традицията да падне на едно коляно. Двамата се запознали чрез общи познати и той я харесвал отдавна, но тя разбрала това една вечер след като останали насаме след шумен купон. Това е третият път, в който Глория приема годежен пръстен, като последната й романтична забежка беше с италиански фотограф.\n\nПеткова, която се подвизава още като диджей, дизайнер и художник, издаде преди дни, че е\n\n\n\nЩастливата новина тя съобщи в профила си в Инстаграм със снимка, на която е разголила наедрялото си коремче. „Имам новина за вас“, гласят думите й към кадъра. Чаровната брюнетка сподели, че когато за първи път си направила тест за бременност, той бил с три черти. Тя обаче имала втори, който я зарадвал с обичайните две. „Веднага отидох в кухнята, сложих панделка на теста и викнах бъдещия баща, за да му го покажа”, намигна пред Нова тв тя. Оттогава Глория отново си похапва месо, като често се глези и със снаксове и чипс, които преди не е консумирала. Тя е бременна в петия месец, но още се чувства много отпаднала. Петкова не е купувала нищо за бъдещия си наследник, тъй като е суеверна.\n\n \n\n\n \n                    ", "date": "2018.04.26", "title": "Глория Петкова върви с две сватбени рокли към олтара"}
{"url": "http://www.monitor.bg/a/view/42822-%D0%9F%D0%BE%D1%81%D1%82%D0%B0%D0%B2%D0%B8%D1%85%D0%B0-%D0%BF%D0%B8%D0%B5%D1%81%D0%B0-%D0%BD%D0%B0-%D0%BA%D0%B0%D0%BD%D0%B4%D0%B8%D0%B4%D0%B0%D1%82-%D0%B7%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BF%D0%BE%D0%B4-%D0%BB%D0%B8%D0%BF%D0%B8%D1%82%D0%B5/", "text": "\n                     \n\n \n\n \n\nНай-поставяната пиеса на някогашния кандидат за президент на Република България/ през 1996 г.в тандем с хумориста Иван Кулеков/  Христо Бойчев, написаната през вече далечната  1996 г. „Полковникът птица“ тръгна към зрителите в Стара Загора от сцената на драматичен театър „Гео Милев“ във версията на младия режисьор Дамян Тенев.\n\nУдостоеното от Харолд Пинтер с наградата Световен победител в Международния конкурс за нова драма на Британски съвет през 1997 година произведение е преведено на над 20 езика и е играно в повече от 50 страни по целия свят.\n\nПри реализацията на режисьорските си виждания Тенев /познат с постановките си „Оркестър Титаник“ в ДКТ „Иван Димов“ – Хасково и „Синята птица“ в народния театър „Иван Вазов“/ е заложил на старозагорските актьори Георги Райчев /Киро/ , Илчо Димитров /Хачо/, Димитър Митев /Доктора/, Велин Величков/Дауд/, Цветомир Черкезов /Матей/ и Елена Азалова /Пепа/, а ролята на Полковника е поверил на пристигналия наскоро от Шумен Кольо Стайков.Сценографията е на Радостина Танева.\n\nСред зрителите на премиерното представление в сряда беше и авторът на пиесата Христо Бойчев, който не скри задоволството си продължителните аплодисменти на финала на родеещата се с култовата творба на Кен Киси „Полет над кукувиче гнездо“.\n\n \n                    ", "date": "2018.04.26", "title": "Поставиха пиеса на кандидат за президент под липите      "}
{"url": "http://www.monitor.bg/a/view/61739-latida-%D1%81-%D0%B1%D0%B5%D0%B7%D0%B0%D0%BF%D0%B5%D0%BB%D0%B0%D1%86%D0%B8%D0%BE%D0%BD%D0%BD%D0%B0-%D0%BF%D0%BE%D0%B1%D0%B5%D0%B4%D0%B0-%D0%BD%D0%B0-%D0%9F%D1%80%D0%BE%D0%BB%D0%B5%D1%82-2018/", "text": "Чаровното трио представя мъжки образ през женски очи в клипа на „Не и на теб“\n                    \n\nГлас, емоция, усмивка – с тройна сила LaTiDa си завоюва безапелационната победа на 49-ия конкурс на БНР за нова българска поп и рок песен „Пролет 2018“. С парчето си „Не и на теб“ Деси, Бети и Яна надвиха останалите 12 финалисти в най-стария музикален конкурс на националното радио. Музиката и аранжиментът на песента са дело на Живко Петров, а текстописец е Гери Турийска.\n\n\n\nсред които Розмари Драгнева, Ангел Дюлгеров и Мая Райкова, избра единодушно триото за победител. Кавалджията на Вселената Теодосий Спасов връчи голямата награда на LaTiDa по време на гала концерт. Трите момичета, които са кадри и на вокална формация „Бон-бон“, получиха статуетка, грамота и парична премия от 3000 лв. „Ние дълго време не си казахме нищо, защото не можехме да повярваме, бяхме в еуфория. Не сме се явявали досега самостоятелно на конкурс, нямахме големи очаквания и за първи път печелим награда като трио“, сподели с усмивка пред „Монитор“ Бети.\n\nЛъчезарните певици, които са неразделни от деца, скоро ще реализират и клипа на „Не и на теб“. На режисьорския стол за видеото ще седне Васил Стефанов, с когото момичетата са работили и преди. „Идеята ни е да създадем един\n\n\n\nИскаме да е доста семпло, но да прилича на изкуство“, издаде ни още Бети. LaTiDa са си набелязали няколко места за заснемането на клипа, но още не са си избрали точната локация.\n\nРут Колева пък грабна специалната награда на „Пролет 2018“, която й дава възможност да представи България с продуцираното от нея парче Collide на фестивала „Евросоник“ в Грьонинген, Холандия, както и да реализира самостоятелен концерт в Първо студио на БНР.\n\n \n\n\n \n\n\n \n                    ", "date": "2018.04.26", "title": "LaTiDa с безапелационна победа на „Пролет 2018“"}
{"url": "http://www.monitor.bg/a/view/14927-%D0%94%D0%B8%D0%BC%D0%BE-%D0%BE%D1%82-pif-%D1%82%D1%8A%D1%80%D1%81%D0%B8-%D0%9A%D0%BE%D0%B9-%D0%BF%D1%80%D0%B8%D0%B1%D0%B8%D1%80%D0%B0-%D1%81%D1%83%D1%82%D1%80%D0%B8%D0%BD-%D0%B7%D0%B2%D0%B5%D0%B7%D0%B4%D0%B8%D1%82%D0%B5/", "text": "\n                    Вокалистът на група P.I.F. Димо винаги е бил един от най-нестандартните творци на българска сцена. Затова не е никаква изненада, че полетът на мисълта му поема в съвсем нова посока -театъра. Въпреки, че Димо е завършил НАТФИЗ с „Актьорско майсторство за куклен театър“, през годините основно се занимава с музика. Е, дойде време да се завърне и към първата си любов, но отново по нестандартен начин. Димо поставя авторския си спектакъл „Кой събира сутрин звездите?“ за пръв път на 12 май на камерната сцена на „Славянска беседа“.\n\nТова ще е първата постановка, изиграна само от музиканти. Сюжетът разказва живота на самия Димо, а по сценария освен него се е трудила и актрисата и драматург Здрава Каменова. Режисьор на спектакъла е Мария Банова, а музиката и аранжиментите съвсем естествено са дело на P.I.F.\n\nСедмици преди да се изправят пред театралното предизвикателство Димо Стоянов (вокали), Иван Велков (китара), Мартин Профиров (барабани) и Юрий Божинов (бас), пускат най-новата си песен, наречена “О!”.\n                    ", "date": "2018.04.26", "title": "Димо от P.I.F търси „Кой прибира сутрин звездите?“"}
{"url": "http://www.monitor.bg/a/view/4869-uriah-heep-%D0%BF%D0%B5%D1%8F%D1%82-%D0%B1%D0%B5%D0%B7%D0%BF%D0%BB%D0%B0%D1%82%D0%BD%D0%BE-%D0%B2-%D0%AF%D0%BC%D0%B1%D0%BE%D0%BB/", "text": "\n                    Рок динозаврите Uriah Heep ще долетят за пореден път у нас, но предстоящият им концерт на 2 юни в Ямбол ще е двойна доза радост за феновете, защото ще е безплатен. Той ще сложи финала на тържествата за празника на града, а китарите ще гръмнат точно в 20 часа на площада в центъра.\nОсвен шедьовъра \"July Morning\" феновете ще могат да се чуят и други култови парчета като\"Easy Livin\", \"Wizard\", \"Gipsy, Sunrise\" и \"Look at Yourself\".\nПървото гостуване на британците в България беше през 1988 г., а в последните години започнаха да идват регулярно, като любима дестинация им беше Каварна. Въпреки че зад гърба си имат десетилетия пълни с турнета и тонове написана музика, ветераните съвсем не са се изчерпали. Напротив, те работят по чисто нов албум \"Living The Dream\", който ще излезе през септември и с малко късмет може да склонят да забият нещо от него за празника на Ямбол.\n                    ", "date": "2018.04.26", "title": "Uriah Heep пеят безплатно в Ямбол"}
{"url": "http://www.monitor.bg/a/view/23318-%D0%A5%D0%B0%D0%B9%D0%B4%D0%B8-%D0%9A%D0%BB%D1%83%D0%BC-%D0%BF%D0%BE%D0%B4%D0%B4%D1%8A%D1%80%D0%B6%D0%B0-%D1%82%D1%8F%D0%BB%D0%BE-%D1%81%D1%8A%D1%81-%D1%81%D0%B5%D0%BA%D1%81/", "text": "\n                    Синонимът на перфектното тяло Хайди Клум призна в интервю, че поддържа своята форма като прави секс 5 пъти дневно, пише немският сайт ok-magazin.de. \"Хайди вярва в това, че здравето й и добрата й фигура зависи от това колко често прави секс\", потвърдил близък човек до нея. За супермоделът е без значение дали е в колата или в тоалетната, \"ако някой не задоволява нуждите й, тя ще го напусне и ще намери някой друг.\" 44-годишната красавица има тефтер, в който си записва колко пъти на ден мъжете задоволяват потребностите й. В момента Клум върти любов с рокаджията Том Каулиц, китарист и пианист на групата Tokio Hotel.\n                    ", "date": "2018.04.26", "title": "Хайди Клум поддържа тяло със секс"}
{"url": "http://www.monitor.bg/a/view/12223-%D0%90%D0%B2%D1%82%D0%BE%D1%80%D1%8A%D1%82-%D0%BD%D0%B0-%D0%98%D0%B3%D1%80%D0%B0-%D0%BD%D0%B0-%D1%82%D1%80%D0%BE%D0%BD%D0%BE%D0%B2%D0%B5-%D1%81-%D0%BD%D0%BE%D0%B2%D0%B0-%D0%BA%D0%BD%D0%B8%D0%B3%D0%B0/", "text": "\n                    \nАмериканският писател Джордж Р. Р. Мартин, чиито книги „Песен за огън и лед“ са база за сценария на най-успешния сериал „Игра на тронове“, представи новата си книга. За разочарование на феновете на телевизионната поредица тя не е дългоочакваната шеста част на „Песен за огън и лед“. Казва се „Огън и кръв“ и ще излезе през ноември. Действието в нея отново се развива във фантастичния Вестерос, разкри авторът в блога си, но няколко столетия по рано. Мартин подчерта, че това е по-скоро исторически текст, описващ историята на династията Таргариен. От 2012 г. авторът е публикувал периодично няколко пасажа от новата си книга. Попитан за шестата книга от \"Игра на тронове, \"Ветровете на зимата\", Мартин каза: \"Не, зимата не идва ..., поне не през 2018 г.\"\n\n\n \n                    ", "date": "2018.04.26", "title": "Авторът на „Игра на тронове“ с нова книга"}
{"url": "http://www.monitor.bg/a/view/37161-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-27-%D0%B0%D0%BF%D1%80%D0%B8%D0%BB-%D0%BF%D0%B5%D1%82%D1%8A%D0%BA/", "text": "\n                    \n\n\nРодените в първата декада са в по-неблагоприятна позиция, особено ако позволят да ги разбалансират. Заемете се с дела важни за някой друг, ако искате и вашите начинания да потръгнат. Ден за размяна на жестове на внимание. Бъдете особено внимателни, не прекалявайте в искания и претенции и направете  път на тези, които трудно вървят по своя. Ако сами се намирате в затруднено положение ще се намери кой да ви подкрепи. Този ден показва доколко сме хора и доколко може да разчитаме един на друг. Помолете се, молбите се сбъдват.\n\n\n\n\n\n\n\n\n\n\n\n \n\n\n\nПостарайте се да не искате много от живота и от другите. В този ден е важно какво ще дадеш и как ще обгрижиш, а не какво ще спечелиш и заделиш за себе си. Направете някому желан подарък, не отказвайте подкрепа, помогнете на близък изпаднал в безизходица. Някъде там в тефтера на съдбата всички сторено днес се записва и ще се върне в подходящия момент. Не се карайте с никого, после трудно ще се помирите и сдобрите. Да не се яде груба храна и да не се казват груби думи, дори и на майтап. Ще сънувате пророчески сън.\n\n\n\n\n\n\n\n\n\n\n\n \n\n\n\nДнес сме включени към космическия канал на любовта. Проявете състрадание, намерете начин да помогнете на тези, които съдбата изпраща при вас с някаква молба или нужда. Който днес не е милостив след време ще се нуждае от милост. Отделете процент от спечеленото днес за дарителска кауза. Ако нямате възможност и сами сте в нужда, просто проявете състрадание и съчувствие, поговорете си с някой самотник. Противопоказно е да се товари сърцето, да се влиза в разправии и да се търси сметка някому.\n\n\n\n\n\n\n\n\n\n\n\n \n\n\n\nТежък ден за родените в първата декада. Очертават се трудности в семейството, деца и родители не се разбират. Денят е покровителстван от висшата любов. Направете едно добро дело, без да чакате отплата. Не се сърдете на никого. Проявете разбиране към грешките на близките. Важно е да правите това, за което някой ви помоли, а не това, което смятате, че му е нужно. Обадете се на спонсорите си, дано и те са прочели нашата прогноза и са склонни да се включат в дарителска акция. Този ден преразпределя ресурсите.\n\n\n\n\n\n\n\n\n\n\n\n \n\n\n\nДнес мъдростта ще надделее над ума. Ще постъпите както трябва и както го усещате със сърцето. Тенденцията е да се оправят отношения, да се излезе от лична и професионална криза. Една добра дума ще отвори железни врати, а нещо дарено ще донесе в бъдеще двойни и тройни печалби и придобивки. Раздайте ненужни вещи, не подминавайте хора с протегната ръка. Не се знае как може да се обърнат нещата. Добре е в този ден да има дарителски инициативи и спонсорски концерти. Не товарете сърцето с обидни слова.\n\n\n\n\n\n\n\n\n\n\n\n \n\n\n\nДен на сърцето и сърдечните работи. Обадете се на тези, с които времето или проблемите са ви разделили. Постарайте се да изпълните това, за което някой ви помоли и сами помолете за подкрепа тези, които ви обичат и ценят. Разменят се жестове на внимание и любов. Може да получите неочаквана подкрепа дори и от непознат. Нищо не пречи да върнете жеста отново на друг непознат. Така по веригата от взаимни жестове ще тече енергията на милостта и състраданието. Помолете се, молитвите от този ден ще се сбъднат.\n\n\n\n\n\n\n\n\n\n\n\n \n\n\n\nЛуната навлиза във Везни. Пътувайте, организирайте гостувания при близки и роднини. Добре е в този ден да осъществите топла връзка с тези, които обичате и дълго не сте виждали. Чудесно би било да изненадате родители и деца с посещение, подарък и мил жест на внимание. Дарявайте радост и ще получите дар, който ще донесе облекчение. По веригата от жестове протича оздравителна енергия. Всеки подарък днес е заслужен в миналото. Разберете се и се разделете с мир с тези, с които вече няма какво да си кажете.\n\n\n\n\n\n\n\n\n\n\n\n \n\n\n\nАко искате новите ви инициативи да потръгнат подкрепете днес някой, който трудно си пробива път, трудно се оправя в живота и трудно прохожда в бизнеса. Всичко, за което се помолите има вероятност да се сбъдне. Енергетиката позволява да се визуализират и реализират мислеобрази. Близо до вода ще получите неочаквано вдъхновение и ще намерите изход от затруднително положение. Седнете край някой фонтан, обмислете нещата от живота си. Ще получите прозрение и ще се справите с възникналите проблеми.\n\n\n\n\n\n\n\n\n\n\n\n \n\n\n\nРаботете в екип, дайте лептата си към общите усилия за подобряване на условията на работа и труд. Помирете се с близки и роднини, не си позволявайте да влизате в скандали и да прекратявате отношения на кръвното родство. Не е ден за делби на имоти. Жестовете са от особено значение. Добре е да правите това, за което ви помолят. Включете се в дарителска акция и сами ще станете обект на подкрепа и спонсорство. И шефовете ще са благосклонни към грешките ви, а колега ще се съгласи да ви замества.\n\n\n\n\n\n\n\n\n\n\n\n \n\n\n\nТежък ден за родените в първата декада. Не си позволявайте да действате разбалансирано и да влизате в конфликти. Намерете мирен начин за разрешаване на възникналите проблеми у дома и на работното място. Скандалите разболяват и вредят повече отколкото предполагате. Опитайте с добро, дори и там където не ценят подобна политика. Жестовете от този ден ще се плащат в бъдеще. Намерете начин да стопите дистанциите с близки и приятели, а не да ги увеличавате. Тези, които в миналото сте обгрижили ще ви помогнат.\n\n\n\n\n\n\n\n\n\n\n\n \n\n\n\nДнес и утре ще бъдете обект на спонсорство и закрила. Разперете и вие крило над тези, които обичате. Взаимните жестове ще помагат на личните  и професионални отношения. Ще се намери изход от всеки проблем с взаимното участие на всички засегнати в ситуацията. Тенденцията е да намерите каквото търсите или човека, който да ви го даде. Очаквайте разбиране и закрила. Тези, на които в миналото сте помагали ще платят натрупаните ви сметки. Не се препоръчва да гоните големи печалби, важното е да се преразпределят благата.\n\n\n\n\n\n\n\n\n\n\n\n \n\n\n\nЕдин от дните, в който молитвите ни ще бъдат чути и изпълнени. Постойте близо до вода и се помолете за това, което ви е нужно. Мислете с любов и състрадание за близките и хората наоколо. Скандалите може да ви разболеят. Усетите ли, че се вдига градусът на напрежението, обърнете всичко на майтап. Не бива да сте зли, но и да плачете с крокодилски сълзи също не е време. Дайте воля на желанието за мир и любов. Бъдете алтруисти. Спазвайте диета. Наблегнете на соковете, но не и от ябълки-плода на изкушението.\n\n\n\n\n\n\n\n\n\n\n\n \n\n\n\nЛичната ви година е шестица. Може да очаквате и шестица от тотото на живота. Вероятни са придобивки и разширение в дома. От септември вече сте в благоприятна юридическа позиция. Уредете имоти и наследства. Може да срещнете и любовта. 6 е числото на Венера и на висшата хармония. Подредете си живота. 2019 ще бъде година на отлив и раздели с досегашните връзки.\n\nРодените днес ще бъдат обект на спонсорска закрила. Тенденцията е в бъдеще да получат повече от чуждите, отколкото от близките хора. Очертават се конфликти в роднинските връзки. Ще имат особен чар и може би трапчинки. Ще са добри артисти и ще наследят дарба на прародител.\n\nЗаченатите днес ще имат лечителски способности и силна интуиция. Ще изпият чашата на страданието, но това ще им донесе сила и неочаквано богатство.\n\n                    ", "date": "2018.04.26", "title": " Хороскоп за 27 април, петък"}
{"url": "http://www.monitor.bg/a/view/15829-%D0%92-%D0%A1%D0%90%D0%A9-%D1%85%D0%B2%D0%B0%D0%BD%D0%B0%D1%85%D0%B0-%D0%B8%D0%B7%D0%B4%D0%B8%D1%80%D0%B2%D0%B0%D0%BD-%D0%BE%D1%82-40-%D0%B3%D0%BE%D0%B4%D0%B8%D0%BD%D0%B8-%D0%BD%D0%B0%D1%81%D0%B8%D0%BB%D0%BD%D0%B8%D0%BA-%D0%B8-%D1%83%D0%B1%D0%B8%D0%B5%D1%86/", "text": "\n                    Властите на Калифорния съобщиха, че са арестували мъж, заподозрян, че е \"Убиецът от Голдън Стейт\" - извършител на серийни убийства и изнасилвания, които потресоха цялата страна през 70-те и 80-те години, предаде АФП.\n\nЗадържаният е 72-годишният Джоузеф Джеймс ДеАнджело, който е работил за правоохранителните органи през 70-те години. Той е идентифициран след 40 години разследвания благодарение на анализ на ДНК.\n\nДеАнджело е заподозрян за 12 убийства, около 50 изнасилвания и 120 обира в Калифорния между 1976 и 1986 г. Възрастта на жертвите му е била между 14 и 41 години.\n\n\n\nЗасега на престъпника са предявени обвинения за убийствата на две семейни двойки – през 1978 и 1980 година. Властите потвърдиха, че го свързват със смъртта на поне още едно семейство, но за това престъпление засега не е обвиняем. Сериозен напредък в разследването е постигнат през последната седмица, подчертаха от прокуратурата в Сакраменто.\n\nМнозина отдават признание на авторката на книги за действителни престъпления Мишел Макнамара, че е помогнала за постигането на този успех. Макнамара почина през април 2016 г., но книгата й за престъпленията на \"Убиеца от Голдън Стейт\" \"Ще си отида в мрака\" (I'll Be Gone in the Dark) бе публикувана тази година.\n\nПървоначално престъпленията, за които е обвинен Деанджело са приписвани на различни хора. Маниакът се споменава под различни прозвища в американските медии - „Истинският нощен ловец“, Насилникът от източния район“ и \"Убиеца от Голдън Стейт\".\n\nПрез 2001 г. различните престъпления са били свързани на основата на ДНК-улики и профила на поведение на престъпника. През 2016 г. издирването на маниака е било актуализирано, като ФБР обявява награда от 50 000 долара за залавянето му.\n\n \n                    ", "date": "2018.04.26", "title": "Хванаха издирван от 40 години насилник и убиец благодарение на криминален роман"}
{"url": "http://www.monitor.bg/a/view/45477-us-%D0%B2%D0%BB%D0%B0%D1%81%D1%82%D0%B8%D1%82%D0%B5-%D0%B2%D0%BB%D1%8F%D0%B7%D0%BE%D1%85%D0%B0-%D1%81-%D0%B2%D0%B7%D0%BB%D0%BE%D0%BC-%D0%B2-%D1%80%D1%83%D1%81%D0%BA%D0%B8-%D0%B4%D0%B8%D0%BF%D0%BB%D0%BE%D0%BC%D0%B0%D1%82%D0%B8%D1%87%D0%B5%D1%81%D0%BA%D0%B8-%D0%B8%D0%BC%D0%BE%D1%82-%D0%B2-%D0%A1%D0%B8%D0%B0%D1%82%D1%8A%D0%BB/", "text": "\n                    Скандал около дипломатическата собственост на Руската федерация в САЩ: щатските власти отвориха затвореното генерално консулство на Русия в Сиатъл, пише на челно място в.\"Известия\".\n\nИзданието помества на сайта си видеозапис с коментар, според който \"неизвестни неканени гости\" са влезли в комплекса с взлом, като \"се опитвали да скрият това от очевидците\", прикривайки действията си с парче син плат.\n\nПредставители на американските власти разбиха ключалката и проникнаха в резиденцията на руския генерален консул в Сиатъл. Това съобщи вчера посолството на Русия във Вашингтон, уточнява \"Взгляд\".\n\nИзданието цитира говорителката на руската дипломация Мария Захарова, която нарече случилото се \"рядка гледка - държавно пиратско заграбване на собственост\".\n\nАмериканците \"се опитват да проникнат на руска територия, нарушавайки всички наши дипломатически и консулски конвенции, също и собственото си законодателство\", заяви завеждащият консулския отдел на руската мисия в САЩ Николай Пукалов, цитиран от ТАСС.\n\nВашингтон изгони 60 руски дипломати и затвори руското консулство в Сиатъл заради обвиненията за роля на Москва в отравянето на бившия руски агент Сергей Скрипал и дъщеря му Юлия в началото на март. Русия отговори реципрочно.\n\nВчера изтече срокът, който бе поставен на руските дипломати от консулството в Сиатъл, за да напуснат всички заемани от тях помещения. Резиденцията на руския генерален консул в Сиатъл бе поредният от общо петте дипломатически обекта, които властите на САЩ са лишили от имунитет и са блокирали достъпа до тях от края на 2016 г., пояснява \"Комерсант\".\n\nСпоред всекидневника руските власти се надяват да си върнат сградите по съдебен ред и вече са намерили юридическа кантора, която да представлява интересите им. Руският зам.-министър на външните работи Сергей Рябков подчерта, че Москва \"е стопроцентово сигурна в своята правота\". Държавният департамент впрочем също е убеден, че действията му са правомерни, посочва вестникът. Според негови източници от руските държавни структури шансовете Москва да издейства преразглеждане на американските решения са \"минимални\".\n\nС действията си властите на САЩ демонстрираха солидарност с Великобритания по повод случая Скрипал, отбелязва \"Комерсант\", цитиран от Би Би Си. Междувременно Русия остава собственик на помещенията, потвърди Андреа Калан, прессекретар на американското посолство в Москва.\n\nОнлайн изданието на руската телевизия \"Дожд\" цитира коментар на говорителката на Държавния департамент Хедър Науърт, според която в случая САЩ са действали изцяло според текстовете на Виенската конвенция. САЩ ще вземат мерки за сигурността на руската мисия според поетите от Вашингтон ангажименти. Не е имало никакво \"нахлуване\", това е просто твърд и легитимен отговор на продължаващото възмутително поведение на Русия, каза тя. По думите на Науърт служители от Държавния департамент са направили оглед на сградата на руското консулство, за да се убедят, че няма останали хора на негова територия, допълва \"РБК\".\n                    ", "date": "2018.04.26", "title": "US властите влязоха с взлом в руски дипломатически имот в Сиатъл"}
{"url": "http://www.monitor.bg/a/view/40074-%D0%A0%D1%83%D1%81%D0%B8%D1%8F-%D0%BE%D1%81%D1%82%D0%B0%D0%B2%D0%B0-%D0%B1%D0%B5%D0%B7-%D0%BC%D0%BE%D0%BB%D0%BE%D0%B2%D0%B5/", "text": "\n                    \nГенералната прокуратура на Русия подаде десетки съдебни искове за закриване на крупни търговски центрове, заради нарушаване на правилата за пожарна безопасност. Това се съобщава на сайта на ведомството. След трагедията в мол „Зимная вишня“ в Кемерово, където в края на март при пожар загинаха 60 души, започнаха масови проверки на търговски обекти в цялата страна, припомнят агенциите.\n\nЗа един месец прокурорите са влезли в повече от 2000 мола в Пензенска, Рязанскя, Астраханскя и Сахалинскя области, в Чувашия, Република Коми, в Забайкалския, Ставрополския, Хабаровския край, както и в Ненецкия автономен окръг. В Москва също са проверени редица молове. Вследствие на установените нарушения, държавното обвинение настоява да бъдат затворени два търговски обекта в руската столица, пише порталът Рамблер.Нюз. Това са „Персей за деца“, който също горя в началото на април, като тогава жертва на огнената стихия стана един човек. Другият мол е „Сребърен дом“. И в двата случая контролните органи са констатирали нарушения за противопожарната безопасност. ТАСС уточнява, че „Персей за деца“ вече е затворен за 90 денонощия, до изпълнение на препоръките на проверяващите.\n\nРазследващите са установили още, че в редица търговски центрове в Пензенска област не работят пожарните сигнализации и димоотводните системи. Също така се оказало, че няма евакуационни изходи и източници на външно противопожарно водоснабдяване. В областта съдът вече е забранил експлоатацията на пет мола. Подобна е съдбата и на 20 търговски обекта в Ставрополския край. В Забайкалието увиснаха катинари върху вратите на два развлекателни центрове, в единия от които отсъствал втори евакуационен изход, а в другия – автоматическа система за оповестяване на пожар. В Рязанска област пък прокуратурата се натъкнала на мол, чиито врати не се отваряли в ръчен режим при екстрена ситуация. Неговата работа също е преустановена. Общо са подадени 127 искови заявления, като органите на реда са възбудили около 1400 дела за административни правонарушения, уточняват медиите.\n\n\n \n                    ", "date": "2018.04.26", "title": "Русия остава без молове "}
{"url": "http://www.monitor.bg/a/view/37032-%D0%94%D0%B2%D0%BE%D0%B9%D0%BD%D0%B8%D1%87%D0%BA%D0%B0-%D0%BD%D0%B0-%D0%A2%D1%80%D1%8A%D0%BC%D0%BF-%D1%81%D0%B5-%D0%B2%D1%8A%D0%BB%D0%BD%D1%83%D0%B2%D0%B0-%D0%BE%D1%82-%D0%BA%D0%BE%D0%BB%D0%BE%D1%80%D0%B0%D0%B4%D1%81%D0%BA%D0%B8%D1%8F-%D0%B1%D1%80%D1%8A%D0%BC%D0%B1%D0%B0%D1%80/", "text": "\n                    Фермерка от Испания спечели неочаквана слава в социалните медии, след като потребители с \"орлов поглед\" откриха поразителна прилика между нея и президента на САЩ. За двойничката на Доналд Тръмп обаче картофите са по-важни от споходилата я внезапна известност, предаде Асошиейтед прес.\n\nИсторията започва с журналист, отразяващ земеделието в Северозападна Испания. Репортерът публикува снимка на Долорес Леис сред посевите й, облечена в работни дрехи, с мотика на рамо и със смръщен поглед, вперен встрани от камерата. Реакциите на потребителите не закъсняват.\n\nОттогава 64-годишната фермерка постоянно е обект на въпроси за политиката на САЩ и международните отношения. Долорес Леис обаче има други тревоги - вредителите, които застрашават картофената й реколта.\n\n\"Може би е заради цвета на косата\", коментира жената пред в. \"Вос де Галисия\" приписваната й прилика с Тръмп.\n\nТова, което със сигурност отличава Долорес Леис от президента на САЩ е, че тя не използва мобилен телефон и не се интересува от онлайн \"бърборене\".\n\nИ докато фермерката от Галисия не се впечатлява от внезапната си слава, сред потребителите на Инстаграм се намират и такива, които се питат не може ли Тръмп да бъде сменен с тази трудолюбива дама.\n                    ", "date": "2018.04.26", "title": "Двойничка на Тръмп се вълнува най-вече от колорадския бръмбар"}
{"url": "http://www.monitor.bg/a/view/34245-%D0%A1%D0%BA%D0%B0%D0%BD%D0%B4%D0%B0%D0%BB%D0%B8-%D0%BE%D1%82%D0%BB%D0%B0%D0%B3%D0%B0%D1%82-%D0%9D%D0%BE%D0%B1%D0%B5%D0%BB%D0%B0-%D0%B7%D0%B0-%D0%BB%D0%B8%D1%82%D0%B5%D1%80%D0%B0%D1%82%D1%83%D1%80%D0%B0-%D1%81-%D0%B5%D0%B4%D0%BD%D0%B0-%D0%B3%D0%BE%D0%B4%D0%B8%D0%BD%D0%B0/", "text": "\n                    Присъждането на Нобеловата награда за литература може да се забави с една година заради възникналите скандали в средите на Шведската академия, която посочва лауреатите, съобщи Шведското радио.\n\nПо данни на шведски радиожурналисти членовете на академията са предложили избирането на лауреата за 2018 година да бъде отложено. Според тях било разумно за тази година да не бъде присъдена Нобелова награда за литература, а следващият път да бъдат присъдени две. По този начин щяло да стане ясно, че е направен съответният самоанализ след избухналите скандали. Такава една стъпка щяла да защити престижа и на Нобеловата награда за литература и на Шведската академия.\n\n\"Ние работим по тези въпроси и в скоро време медиите ще узнаят какво е решението\", коментира ситуацията временно изпълняващият длъжността постоянен секретар на академията Андерс Улсон. Обикновено работата по определянето на следващия Нобелов лауреат за литература започва всяка година от месец февруари, припомня агенцията.\n                    ", "date": "2018.04.26", "title": "Скандали слагат Нобела за литература на трупчета"}
{"url": "http://www.monitor.bg/a/view/50743-%D0%9F%D1%80%D0%B8%D0%BD%D1%86-%D0%A5%D0%B0%D1%80%D0%B8-%D0%BF%D0%BE%D0%BA%D0%B0%D0%BD%D0%B8-%D0%B1%D1%80%D0%B0%D1%82-%D1%81%D0%B8-%D0%A3%D0%B8%D0%BB%D1%8F%D0%BC-%D0%B7%D0%B0-%D0%BA%D1%83%D0%BC/", "text": "\n                    Британският принц Хари е поканил брат си принц Уилям да бъде негов кум на сватбата му с бившата американска актриса Меган Маркъл. Това съобщиха от британския кралски двор. Все още не е известно коя ще бъде кумата. Хари направи същото за брат си на сватбата му с Кейт Мидълтън през 2011 г., а кума бе сестрата на Катрин - Пипа. По-рано тази седмица херцогинята на Кеймбридж роди третото дете на двойката – момченце. Името на малкия принц още не е обявено.\n\nДългоочакваното събитие наближава - ще се състои на 19 май в Лондон.\n                    ", "date": "2018.04.26", "title": "Принц Хари покани брат си Уилям за кум "}
{"url": "http://www.monitor.bg/a/view/87568-%D0%9D%D0%90%D0%A2%D0%9E-%D1%80%D0%B0%D0%B7%D1%83%D0%B1%D0%B5%D0%B6%D0%B4%D0%B0%D0%B2%D0%B0-%D0%A2%D1%83%D1%80%D1%86%D0%B8%D1%8F-%D0%B7%D0%B0-%D0%A1400/", "text": "\n                    НАТО и САЩ обсъждат с Турция въпроса, свързан с купуването от Анкара на зенитно-ракетни системи С-400 и изучават алтернативни предложения от страните членки на Южноатлантическия алианс. Това заяви генералният секретар на НАТО Йенс Столтенберг.\n\nНационално решение на страните членки на НАТО е въпросът, свързан с въоръжаването, но редица страни от НАТО изразиха безпокойство заради този факт, каза Столтенберг на пресконференция преди срещата на външните министри на страните членки на НАТО.\n\n„Приветствам факта, че Турция обсъжда със САЩ възможностите за купуване на американски ракетни системи Пейтриът, както и че се е съгласила на сътрудничество с Италия и Франция по въпроса за получаване на системите за противовъздушна отбрана SAMP-T.“\n\nМеждувременно министрите на външните работи на държавите от НАТО ще обсъдят в Брюксел разширяването на алианса към Западните Балкани, отношенията с Русия, както и въпроси, свързани със Сирия, Афганистан, Ирак и Северна Африка, заяви Столтенберг. Той отбеляза, че засега няма дата за следващо заседание на Съвета НАТО-Русия, както и че в последните години Москва проявява опасно поведение. Столтенберг даде примери с незаконно присъединяване на Крим, дестабилизацията на Източна Украйна, разпространяването на дезинформация, кибератаки, хибридни действия, подкрепата за режима в Сирия и голямата вероятност за отравянето на разузнавача Сергей Скрипал. Оставаме открити за смислен диалог с Русия, допълни той.\n\nСтолтенберг съобщи и че министрите ще обсъдят очакванията на Македония, Босна и Херцеговина, Грузия и Украйна за присъединяване към НАТО.\n                    ", "date": "2018.04.26", "title": " НАТО разубеждава Турция за С-400"}
{"url": "http://www.monitor.bg/a/view/34468-%D0%A0%D1%83%D1%81%D0%BD%D0%B0%D1%86%D0%B8%D1%82%D0%B5-%D0%B8%D0%B7%D0%BA%D0%BB%D1%8E%D1%87%D0%B2%D0%B0%D0%BB%D0%B8-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D1%81%D0%B0%D0%BC%D0%BE%D0%BB%D0%B5%D1%82%D0%B8-%D0%BD%D0%B0%D0%B4-%D0%A1%D0%B8%D1%80%D0%B8%D1%8F/", "text": "Пентагонът не смята парчетата от ракети за доказателство, че са свалени\n                    \nКомандващият Силите за специални операции на САЩ генерал Тони Томас заяви, че по време на операциите си в Сирия самолетите на американските ВВС се оказват в зони на радиосмущения, умишлено създавани от противника, съобщи „Фокс Нюз“. При това генералът не е уточнил кого точно има предвид под „противник“. По думити на Томас противниците ежедневно „проверяват“ американската армия, блокирайки комуникациите и опитвайки се да блокират военнотранспортните самолети АС-130 (самолети за огнева поддръжка) и други подобни” – разказал той. Американските медии са убедени, че под „противник” генералът има предвид руските въоръжени сили. Отбелязва се, че средствата за радиоелектронна борба са способни да блокират системите за свръзка и предаване на данни на самолетите, които в резултат губят възможност за координирано нанасяне на удари. Томас определя радиоборбата в Сирия като „много агресивна“.\n\nНеотдавна, цитирайки източници в американската администрация, телевизия Ен Би Си съобщи, че руските военни създават смущения и пречат на управлението на безпилотните самолети на САЩ в небето над Сирия. По данни на чиновниците, руснаците са започнали да заглушават сигналите на дроновете, след като САЩ обвиниха Русия и режима на сирийския президент Башар Асад за гибелта на мирни жители в Източна Гута. Според източниците руските военни били обезпокоени от това, че американците готвят ответни атаки и започнали да блокират настройките на дроновете, действащи в Сирия.\n\nМеждувременно, след като в сряда руският генерален щаб представи фрагменти от, както се твърди, свалени от сирийската ПВО ракети по време на ракетното нападение от страна на САЩ, Великобритания и Франция, от Пентагона нарекоха това „поредната руска дезинформация“. Според руския Генерален щаб по фрагментите от ракетите ясно се виждат пораженията от сирийската ПВО, но в Пентагона не са на това мнение. „Не видяхме никакви доказателства, освен твърденията в руските медии, че това е така“.\n\n\n\nДен преди това началникът на Главното оперативно управление на руския Генщаб Сергей Рудской заяви на брифинг, че от повече от 100 ракети, изстреляни от коалицията начело със САЩ на 14 април срещу Сирия, по-малко от 1/3 са достигнали целите си. Представители на управлението показаха на журналисти фрагменти от крилати ракети, открити след нападението. Генералният щаб отбеляза, че специалистите лесно могат да идентифицират тези фрагменти. Става дума за части от US ракети „Томахоук“, както и крилати ракети SCALP и Storm Shadow, използвани от Великобритания и Франция.\n\n\n \n                    ", "date": "2018.04.26", "title": "Руснаците „изключвали“ американски самолети над Сирия"}
{"url": "http://www.monitor.bg/a/view/59629-%D0%9E%D1%87%D0%B0%D0%BA%D0%B2%D0%B0%D1%82-%D1%87%D0%B5%D1%82%D0%B2%D1%8A%D1%80%D1%82-%D0%BC%D0%B8%D0%BB%D0%B8%D0%BE%D0%BD-%D1%82%D1%83%D1%80%D0%B8%D1%81%D1%82%D0%B8-%D0%B4%D0%B0-%D0%B7%D0%B0%D1%81%D0%B8%D0%BF%D0%B5-%D0%9B%D0%B0%D0%B3%D1%83%D0%BD%D0%B0%D1%82%D0%B0/", "text": "Кметът Бруняро въвежда еднопосочно движение за хора и лодки\n                    Венеция ще бъде буквално затапена за дългия италиански уикенд от 28 април до 2 май с цел да бъде ограничен достъпа на туристи – заключиха медиите на Ботуша след като кметът на старинния град Луиджи Бруняро обяви мерките за възпиране на очакваните над четвърт милион гости от близо и далеч. В десетките местни хотели за периода всички стаи отдавна са резервирани до една, но истинска паника сред управниците предизвикват опасенията на полицията, че Лагуната ще бъде засипана от т.нар гости – еднодневки, пристигащи сутрин и отпътуващи привечер. На които според силите на реда със сигурност ще се наложи да се камарят в задръствания като коли на автострада и да чакат дълго отпушването на тапата – така, както е било по великденските празници преди месец.\n\nИ за да не се стигне до подобна вакханалия, кметът Бруняро и съветниците му решиха на първо място през дългия уикенд да бъде забранено преминаването на лични автомобили и на автобуси по дългия мост-провлак „Либерта“, свързващ сушата с града. Това означава, че туристите без резервации в хотелите ще трябва да стигнат до Венеция с градския транспорт или да извървят пеша двата километра от сателитния град Местре. Стъпили обаче веднъж на отправната точка за визитата на града – площада „Рома“, гостите би трябвало да бъдат прекарвани през нещо като „КПП“-та и пропускани на групи през определен период от време. По всяка вероятност ще бъде въведено и еднопосочно движение за туристическия поток, тоест разходката из града и достигането до неговото „сърце“ – площада „Сан Марко“, ще се осъществява по очертан маршрут и то само в една посока. За да не се образуват пък задръствания из тесните улички и по малките мостчета, те просто ще бъдат затворени за движение. Доколкото до „водните булеварди“ – каналите, по тях ще могат да се движат и то пак само в една посока единствено корабчетата на обществения транспорт, като екипажите им ще контролират строго броя на пасажерите. Надалеч от кея пред площад „Сан Марко“ ще бъдат прокудени всички частни яхти, скутери и т.н., а круизните кораби няма да могат да преминават през голмия канал отпред. Мерките не засягат местните жители, на които са издадени специални карти за преминаване през „КПП“-та и за движение с обществените корабчета - рейсове.\n\nВ изявление за медиите Бруняро оправда набелязаните мерки с даденото на ЮНЕСКО обещание да направи всичко възможно за опазването на Венеция чрез спирането на разрухата и замърсяването й от многобройните туристи. Като втора причина за инициативата си той посочи запазването на спокойствието на местните жители, които изнемогвали от шума и свиването на жизнените им пространства от гостите. Някои журналисти видяха обаче в мерките на кмета първата стъпка към въвеждането на входни билети за Венеция с цена десетина евро – намерение, за което се говори от няколко години, но най-вероятно то ще стане реалност през сегашната 2018-та.\n                    ", "date": "2018.04.26", "title": "Затапват Вениция за 1 май"}
{"url": "http://www.monitor.bg/a/view/37011-%D0%9F%D1%80%D0%BE%D1%82%D0%B5%D1%81%D1%82%D0%B8%D1%82%D0%B5-%D0%B2-%D0%90%D1%80%D0%BC%D0%B5%D0%BD%D0%B8%D1%8F-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0%D1%82/", "text": "\n                    Антиправителствените протести в Армения продължават и опозиционният водач Никол Пашинян настоява управляващата партия да \"капитулира\". Междувременно Русия, останала досега настрана от кризата, започва да се очертава като посредник. В четвъртък арменският вицепремиер Армен Геворкян пристигна в Москва за \"работни консултации\", а преди това в руската столица кацна външният министър Едуард Налбандян, придружаван от парламентарна делегация. Очакват негласни преговори и срещи на високо равнище във връзка със ситуацията в Армения. Ден преди това руският президент Владимир Путин говори по телефона с арменския си колега Армен Саркисян. Двамата приканиха всички политически сили в Армения \"да проявят сдържаност и отговорност\". Опозиционният депутат Пашинян пък е бил приет в сряда в руското посолство в Ереван. Руската страна призова организаторите на демонстрации и шествия към конструктивен диалог с властите и другите политически сили.\n                    ", "date": "2018.04.26", "title": "Протестите в Армения продължават"}
{"url": "http://www.monitor.bg/a/view/34476-%D0%95%D1%80%D0%B4%D0%BE%D0%B3%D0%B0%D0%BD-%D0%B7%D0%B0%D0%BF%D0%BE%D1%87%D0%B2%D0%B0-%D0%BF%D1%80%D0%B5%D0%B4%D0%B8%D0%B7%D0%B1%D0%BE%D1%80%D0%BD%D0%B0%D1%82%D0%B0-%D1%81%D0%B8-%D0%BA%D0%B0%D0%BC%D0%BF%D0%B0%D0%BD%D0%B8%D1%8F-%D0%B2-%D0%98%D0%B7%D0%BC%D0%B8%D1%80/", "text": "\n                    Турският президент Реджеп Тайип Ердоган (на снимката) ще започне кампанията за президентските и парламентарни избори на 24 юни с митинг в Измир на 28 април. Планирано е до 24 юни Ердоган да участва в митинги в 55 окръга на страната. В рамките на предизборната кампания Партията на справедливостта и развитието (ПСР) ще постави акцент при срещите с граждани на извършеното по време на 16-годишното управление и на икономическите реформи, които ще бъдат приложени занапред. На 24 юни в Турция ще се произведат предсрочни президентски и парламентарни избори. ПСР на президента Ердоган и Партията на националистическото действие на Девлет Бахчели се договориха по-рано тази година за предизборна коалиция. Бахчели потвърди миналата седмица, че партията му ще подкрепи кандидатурата на Ердоган.\n                    ", "date": "2018.04.26", "title": "Ердоган започва предизборната си кампания в Измир"}
{"url": "http://www.monitor.bg/a/view/69511-%D0%9C%D1%8A%D0%B6-%D0%BA%D1%80%D0%B8%D0%B5-3-%D0%B3-%D1%82%D1%80%D1%83%D0%BF%D0%B0-%D0%BD%D0%B0-%D0%BC%D0%B0%D0%B9%D0%BA%D0%B0-%D1%81%D0%B8-%D0%B7%D0%B0-%D0%B4%D0%B0-%D0%BF%D0%BE%D0%BB%D1%83%D1%87%D0%B0%D0%B2%D0%B0-%D0%BF%D0%B5%D0%BD%D1%81%D0%B8%D1%8F%D1%82%D0%B0-%D0%B9/", "text": "\n                    \nМъж от град Бяла три години крил в семейното жилище трупа на майка си, за да получава пенсията й. 51-годишният А.С.Д. е задържан вчера за 72часа, а районната прокуратура в Бяла повдигна срещу него обвинение за измама с цел получаване на имотна облага. Окръжната прокуратура в Русе пък образува досъдебно производство за установяване на причините за смъртта на жената.\n\nСигналът в полицията е подаден от съседи, които се усъмнили, че синът им казва истината за майка си. Той ту твърдял, че тя се лекува в Русе, ту че е настанена в старчески дом във Варна. Последно жената е получила сама пенсията си през май 2015 г. Тогава е била на 79-годишна възраст. Пред служителите на НОИ синът твърдял, че майка му по здравословни причини не може да идва да взима парите си. Последната сума получил през април т.г.\n\nПри проверка в жилището полицаите се натъкнали на останките от трупа на жената. Съдебномедицинска експертиза на специалисти от УМБАЛ „Канев“ в Русе ще установи дали пенсионерката е починала от естествена смърт.\n\nЗа престъплението с цел имотна облага законът предвижда затвор от 1 до 6 години. За разследването по двете дела е определен срок от два месеца.\n\n                    ", "date": "2018.04.26", "title": "Мъж крие 3 г. трупа на майка си,  за да получава пенсията й"}
{"url": "http://www.monitor.bg/a/view/36290-%D0%9E%D1%82%D0%BA%D1%80%D0%B0%D0%B4%D0%BD%D0%B0%D1%85%D0%B0-%D0%BB%D0%B8%D0%BD%D0%B5%D0%B9%D0%BA%D0%B0-%D0%BD%D0%B0-%D1%87%D0%B0%D1%81%D1%82%D0%BD%D0%B0%D1%82%D0%B0-%D0%91%D1%8A%D1%80%D0%B7%D0%B0-%D0%BF%D0%BE%D0%BC%D0%BE%D1%89/", "text": "Намерили я изоставена пред болница в София по gps\n                    Линейка на частната Неотложна бърза помощ „Евромед” в Пловдив бе открадната от базата на дружеството на бул. „Христо Ботев” в 21,40 часа в сряда вечерта. Авторите на дръзкото посегателство – млади момче и момиче, са били заснети от охранителни видеокамери, а самата линейка била намерена ден по-късно, паркирана пред болница в София.\n\n„Заснето е всичко на видеозаписи, които съм предал на полицията. Пристига черен автомобил с момче и момиче. Седят 10 минути в колата си. Най-вероятно софтуера са разбивали, защото са задействали алармата на личната кола на колежката ми”, разказа какво се е случило на 25 април вечерта управителят на Бързата помощ. Докато са били в колата си, момичето е извадило мобилен телефон и е снимало линейката. Автомобилът със специален режим на движение е „Фолксваген” и се води реаномобил за спешни медицински случаи. Според управителя на фирмата оборудването му е за около 100 000 лева. След като младата дама е снимала линейката, водачът на черната кола потеглил. Минути по-късно обаче момчето се върнало пеша до фирмената база, влязло в линейката и потеглило без каквито и да било проблеми, все едно автомобилът е лично негов. Забавяне в действията му също не е имало, разказа Георгиев.\n\n„Все едно съм подарил ключовете на крадеца. Така се качва вътре, все едно автомобилът е негова собственост. Пали и веднага тръгва”, обясни шефът на частната Бърза помощ. По думите му откраднатата линейка не е имала много гориво и самият той е предполагал, че крадците ще спрат някъде, за да заредят. Георгиев цяла нощ не спал, за да търси следите на линейката. Установил, че движението й било заснето от камери в целия град. Първо била „запечатана” от охранителни камери в района на Централна гара. След това водачът е продължил пътя си по Асеновградско шосе. В района на бензиностанция от голяма верига срещу входа на бившето поделение на Строителни войски линейката е намалила и явно шофьорът се е поколебал дали да спре, за да зареди, но после се е отказал и е продължил по пътя. Предполага се, че на караулката е поел по околовръстния път на Пловдив и оттам е свърнал към магистрала „Тракия”. По данните от gps-а в четвъртък сутринта откраднатата линейка е била открита паркирана пред софийска болница. „Да кажем, че е шега, че на някой му е трябвало, за да превози болен, как да го коментирам? Поне да беше оставил една бележка с текст „Благодаря, че ни услужихте да си свършим работата”, коментира с ирония случилото се Георги Георгиев.\n                    ", "date": "2018.04.26", "title": "Откраднаха линейка на частната Бърза помощ"}
{"url": "http://www.monitor.bg/a/view/44221-%D0%A5%D1%83%D0%BB%D0%B8%D0%B3%D0%B0%D0%BD%D0%B8-%D0%BF%D0%BE%D1%82%D1%80%D0%BE%D1%88%D0%B8%D1%85%D0%B0-%D1%82%D0%B0%D0%BA%D1%81%D0%B8-%D1%88%D0%BE%D1%84%D1%8C%D0%BE%D1%80%D1%8A%D1%82-%D0%B8%D1%81%D0%BA%D0%B0%D0%BB-%D0%B4%D0%B0-%D0%B3%D0%B8-%D0%BA%D0%B0%D1%80%D0%B0-%D0%B2-%D1%80%D0%B0%D0%B9%D0%BE%D0%BD%D0%BD%D0%BE%D1%82%D0%BE/", "text": "\n                    Четирима хулигани потрошиха такси, след като шофьорът им казал, че се държат непристойно и вместо на посочения от тях адрес, ще ги откара в районното управление на полицията в „Столипиново”. Агресията избухнала два часа след полунощ в сряда. 36-годишният шофьор подал жалба в полицията за нанесени щети по автомобила му. Клиентите му счупили двете странични огледала и чистачки на управляваното от него такси. Според информацията, която подал шофьорът в полицията, агресивното  поведение на мъжете било провокирано от намерението му да ги откара в районното управление, тъй като по пътя единият от тях го обиждал и се държал непристойно.\n\nВ резултат на последвалите незабавни издирвателни действия са установени пловдивчани на възраст между 19 и 28 години, двама от които са с криминални прояви и осъждани. Още една агресивна проява, но този път срещу общопрактикуващ лекар, бе регистрирана от полицията в Пловдив. На 59-годишният агресор била наложена глоба от 100 лева по Указа за борба с дребното хулиганство. Кавгата между джипито и неговия пациент станала около 8,30 часа във вторник. Тогава медикът се обадил на 112 и в кабинета му в село Труд отишли полицаи от местното районно управление. Те установили, че пациентът се бил ядосал на джипито и започнал да го обижда и псува. Глобата на 59-годишния е била наложена с решение на Районния съд в Пловдив.\n\n \n                    ", "date": "2018.04.26", "title": "Хулигани потрошиха такси, шофьорът искал да ги кара в районното"}
{"url": "http://www.monitor.bg/a/view/52526-40-%D0%BC%D0%B5%D1%81%D0%B5%D1%86%D0%B0-%D0%B7%D0%B0%D1%82%D0%B2%D0%BE%D1%80-%D0%B7%D0%B0-%D0%B6%D0%B5%D0%BF%D0%B5%D0%B5%D1%86-%D0%B8%D0%B7%D1%82%D0%BE%D1%87%D0%B8%D0%BB-400-%D0%BB%D0%B2-%D0%BE%D1%82-%D0%BA%D0%B0%D1%80%D1%82%D0%B0-%D0%BD%D0%B0-%D0%BA%D0%BE%D0%BB%D0%B5%D0%B3%D0%B0/", "text": "\n                     \n\n \n\n40-месечна ефективна присъда наложи състав на старозагорския окръжен съд спрямо служител на държавното НКЖИ, който източил от карта на своя колега 400 лв без негово знание и съгласие. Парите били отнети на 27 април м.г., след като собственикът на пластиката я загубил заедно с портфейла си в близост до местоработата . На кесията попаднал вече осъжданият и пуснат наскоро на свобода Н.Б.М. Рецидивистът се възползвал от факта, че титулярът на сметката оставил ПИН-кода си, но извадил мал-шанс, че дневната „дажба“ не можела да надхвърля четирите стотачки\n\nМесеци наред е продължило досъдебното разследване докато в крайна сметка криминалистите стигнали до извършителя на престъплението.Проверени са били десетки записи на охранителни устройства след като се оказало, че камерата на банкомата, откъдето е извършено теглено е със слаба разделителна способност. За да бъде „закован“ Н.Б.М. спомогнал фактът, че при тегленето е бил облечен със служебна куртка в оранжев цвят със сигнално-отражателни ленти. Оказало се че в деня и часовете, когато са извършвани транзаакциите в района на АТМ-а е можел да бъде само бившият пандизчия.Междувременно мъжът напуснал страната и се наложило да бъде обявен за междудържавно издирване с червен бюлетин.За източването на пластиката е наложено наказание от 2 години затвор, към тях съдът е прибавил още 1 година и 4 месеца от недоизтърпяна предходна присъда за 4 кражби, наказанието е при първоначален строг режим.\n                    ", "date": "2018.04.26", "title": "40 месеца затвор за жепеец, източил 400 лв от карта на колега   "}
{"url": "http://www.monitor.bg/a/view/64940-%D0%91%D1%8A%D0%BB%D0%B3%D0%B0%D1%80%D0%BA%D0%B0-%D1%83%D0%B1%D0%B8%D1%82%D0%B0-%D1%81-16-%D1%83%D0%B4%D0%B0%D1%80%D0%B0-%D1%81-%D0%BD%D0%BE%D0%B6-%D0%B2-%D0%9F%D0%BE%D0%BB%D1%88%D0%B0/", "text": "\n                    Българка е намерена мъртва с 16 прободни рани от нож в полския град Слубице, съобщават немски медии.\n\nТрупът е бил открит на 19 април в покрайнините на граничния град, който се намира на река Одра в близост до Германия. Името на жената не се споменава. Според полския в. “Газета Лубоска” жената, която работела като проститутка, била наръгана 16 пъти с нож. Гръклянът й бил прерязан. В публикацията пише, че е била убита между 17,30 и 18,30 ч местно време.\n\nПолската полиция издирва свидетели на престъплението, които по това време се намирали на мястото. Освен това се преглеждат и записите от охранителни камери в района.\n\nСпоред медиите проститутките в пограничното градче обслужват най-вече шофьорите на тежкотоварните камиони, които тук преминават границата. Жриците на любовта са предимно от Полша, България и Румъния. Повечето шофьори на камиони са източноевропейци.\n\nСпоред неофициална информация убитата българка била открита от своя партньор, за който се предполага, че може да е и неин сутеньор.\n\nЗасега версията, че тя е била убита от клиент, не се смята за много вероятна. Според спекулации в местните медии тя може да е станала жертва на конкурентна война.\n                    ", "date": "2018.04.26", "title": "Българка убита с 16 удара с нож в Полша"}
{"url": "http://www.monitor.bg/a/view/33253-%D0%9D%D0%B0%D0%BC%D0%B0%D0%BB%D0%B8%D1%85%D0%B0-%D0%B3%D0%B0%D1%80%D0%B0%D0%BD%D1%86%D0%B8%D1%8F%D1%82%D0%B0-%D0%BD%D0%B0-%D1%82%D0%B0%D0%BD%D1%86%D1%8C%D0%BE%D1%80%D0%BA%D0%B0%D1%82%D0%B0-%D0%BF%D0%BE%D0%BC%D0%BB%D1%8F%D0%BB%D0%B0-10-%D0%BA%D0%BE%D0%BB%D0%B8-%D0%BD%D0%B0-5-%D0%B1%D0%BE%D0%BD%D0%B0/", "text": "\n                    От 20 000 лева на 5 000 лева окръжният съд намали паричната гаранция на 21-годишната Габриела Медарова, която на 15 април в 6,30 часа сутринта, помля 10 паркирани коли на ул. „Македония” в Пловдив. След произшествието тя изоставила потрошения джип „БМВ Х5”, който е на приятеля й, насред улицата и се прибрала в дома си.\n\nТам била намерена от полицаи, които я пробвали с дрегер и с драг тест. Пробата й за алкохол показала 1,38 промила алкохол, а тестът за дрога – употреба на марихуана. Пред разследващите тя заявила, че запалила цигарата с трева след произшествието, защото била много притеснена. За алкохола признала, че в заведението, където работи като танцьорка на хонорар, изпила 150-200 грама водка. Нямала пари за такси, тъй като хонорарът не й бил платен. Не само това, но и била глобена от нощния бар за някакво нейно провинение със 100 лева. Именно заради това, че няма постоянни доходи, съдия Михаела Буюклиева намали с 15 000 лева гаранцията.\n\nЗа разлика от първото заседание в районния съд на мярката за неотклонение, пред окръжния съд Габриела беше дошла с прическа, с грим и в скромна, но секси бяла ризка. Тя отново плака пред съдебния състав, особено на думите на прокурора, че има опасност да се укрие. През сълзи Габриела каза, че много съжалява за случилото се. „Много съжалявам и няма да се повтори. Съжалявам и искам да бъда при родителите си. Да продължа образованието си. Това е един урок за мен и няма да се повтори”, каза в последните си думи към съда Медарова, която все още била на успокоителни след инцидента.\n                    ", "date": "2018.04.26", "title": "Намалиха гаранцията на танцьорката, помляла 10 коли, на 5 бона"}
{"url": "http://www.monitor.bg/a/view/52991-%D0%A6%D0%B8%D0%B3%D0%B0%D0%BD%D0%B8%D0%BD-%D1%81%D1%8A%D0%B1%D0%BB%D0%B5%D1%87%D0%B5-%D1%81%D1%82%D0%B0%D1%80%D0%B8%D1%86%D0%B0-%D0%B3%D0%BE%D0%BB%D0%B0-%D0%B8-%D0%BE%D0%BF%D0%B8%D1%82%D0%B0-%D0%B4%D0%B0-%D0%B1%D0%BB%D1%83%D0%B4%D1%81%D1%82%D0%B2%D0%B0-%D1%81-%D0%BD%D0%B5%D1%8F/", "text": "\n                    \nЦиганин престъпник, нападна и съблече гола възрастна жена, след което се опита да блудства с нея. Гнусното престъпление е извършено през нощта срещу вторник в град Златарица. Ромът Георги Камчиков от котелското село Градец, е криминално проявен и има няколко присъди, предимно за кражби. Той пристигнал в Златарица и се хванал да работи като дървосекач, като наел квартира близо до 77-годишната баба Мария. Във вторник през нощта, циганинът нахлул в дома на бабата и започнал да и иска пари. Тя се опитала да му обясни, че няма, но нападетелят бил непреклонен. Съблякъл жертвата си гола, опитал се да блудства с нея, а след като не успял, задигнал 90 лв. и банковата и карта. Гаврата на изрода със старицата продължила очи три часа. Накрая баба Мария събрала целия си кураж и успяла да изрита нападателя в слабините. Той се стреснал и избягал. Претърпялата гнусното нападение бабичка е откарана и настанена в болница, в отделението по неврохирургия със сътресение на мозъка. Няма опасност за живота и, но претърпяната уплаха била много силна. Извършителят на нападението пък е обявен за общодържавно издирване.\n\nСлед случилото се хората от Златарица настояха циганите пришълци, които идват в града им да работят като дървосекачи, да бъдат изгонени. Те разказаха, че циганите от Котелско не спазват никаква дисциплина, пускат окнете си да пасат, където си искат и дори се държат нагло и агресивно срещу местните. Някои по-кибритлии златарчани дори се заканиха да раздадат лично правосъдие и да хвърлят един бой на преселците. Според кмета Пенчо Чанев няма как общината да изгони дърварите, тъй като те били наемани от частни фирми, в чиято дейност общинското ръководство няма как да се меси. Единственото, което общината може да направи и това вече се прави е да бъдат обходени къщите, в които живеят новодошлите дървари и да им се направи списък. Кмеът Чанев се закани още да пише до държавните институции – НАП, Инспекцията по труда, полицията и прокуратурата с искане за помощ и съдействие срещу мургавите дървосекачи хулигани.\n\n                    ", "date": "2018.04.26", "title": "Циганин съблече старица гола и опита да блудства с нея"}
{"url": "http://www.monitor.bg/a/view/78031-%D0%9F%D0%BE%D1%81%D1%82%D0%B0%D0%B2%D0%B8%D0%BB%D0%B8-%D1%81%D0%BC%D0%B5-%D0%B3%D0%BE-%D0%BD%D0%B0-%D0%BA%D0%BE%D0%BB%D0%B5%D0%BD%D0%B5/", "text": "Кметицата на „Младост“ остава в ареста\n                    \nПоставили сме го на колене. Няма да пусна преписката, докато не плати. Това се чува на записите от СРС-тата, приложени срещу кмета на столичния кв. „Младост“ Десислава Иванчева. Думите били изречени по време на една от срещите между Иванчева, заместничката й Биляна Петрова и Петко Дюлгеров, стана ясно по време на заседание на Апелативния специализиран съд. В късния следобед магистратите потвърдиха ареста на тримата обвиняеми.\n\nИванчева, Петрова и Дюлгеров бяха арестувани в началото на миналата седмица за подкуп. Според прокуратурата кметицата е поискала от строителния предприемач Александър Ваклин 500 000 евро, за да даде\n\nзелена светлина на строежа\n\nна четири обекта. 250 000 евро били за първия. Те трябвало да се предадат на три транша от по около 70 000 евро, твърди прокуратурата. Тримата обвиняеми бяха арестувани след предаването на първия транш. Държавното обвинение твърди, че посредник е бил именно Дюлгеров. Иванчева умишлено бавила преписката на Ваклин с цел да го изнудва, твърди още прокуратурата.\n\nПо време на съдебното заседание стана ясно още, че след като Иванчева разбрала, че парите са предадени, се обадила на секретарката си Маргарита Стоянова и й наредила незабавно да извади преписката за строежа на фирмата на Ваклин и да я придвижи. В съдебната зала арестуваната кметица твърдеше, че не познава Ваклин и не си спомняла за него. В цитираните от съда показания на различни свидетели обаче става ясно, че Иванчева се е срещала със семейство Ваклин пред очевидци. Срещите обаче не дали резултат. Магистратите приеха, че има\n\nдостатъчно доказателства\n\nза вината на тримата закопчани. Според тях няма опасност да се укрият, но тъй като обвинението е изключително тежко, те биха могли да извършат престъпления, ако са на свобода. Поисканата сума е в размер на 268 минимални работни заплати за страната. Определението на съда е окончателно и не подлежи на облажване.\n\n \n\nДесислава се обърна срещу посредника\n\n„Ваклин груп“ вероятно си е дала комисионата на господин Дюлгеров. Това заяви кметицата Десислава Иванчева пред магистратите. Така закопчаната кметица се обърна срещу посредника в подкупа Петко Дюлгеров. Според обвинението той е получил 20% от исканата сума. Прокуратурата твърди, че Дюлгеров се е срещнал с Ваклин, който му е дал парите в пакет в кафене „Мементо“ в центъра на София. След това в заведение в градинката на Кристал Дюлгеров предава парите на Иванчева. И двете срещи са били заснети и документирани от камерите в заведенията. „Искам незабавно да бъда освободена, не съм искала или получавала пари. Известни сме и няма шанс да се скриеме. Ние двете сме бойци, да се скриеме и да не срещнеме борбата не е характерно за нас“, викаше Иванчева на съдиите.\n\n \n\n\n \n                    ", "date": "2018.04.26", "title": "Поставили сме  го на колене"}
{"url": "http://www.monitor.bg/a/view/82294-%D0%9A%D0%95%D0%92%D0%A0-%D1%81-%D0%BF%D1%80%D0%B0%D0%B2%D0%BE-%D0%B4%D0%B0-%D1%81%D0%BF%D1%80%D0%B5-%D1%81%D0%B4%D0%B5%D0%BB%D0%BA%D0%B0%D1%82%D0%B0-%D0%B7%D0%B0-%D0%A7%D0%95%D0%97/", "text": "Регулаторът ще следи и манипулации на енергийната борса\n                    \n\nТИХОМИРА МИХАЙЛОВАКЕВР окончателно получи правото да разрешава сделки с енергийни дружества, като тази с покупката на ЧЕЗ от „Интерком България”.Тази част от поправките в закона за енергетиката бяха гласувани на второ четене и бяха одобрени със 142 гласа „за”.Така КЕВР да разрешава действия по разпореждане с дялове и акции, представляващи повече от 20% от капитала, които са лицензирани за пренос на електроенергия, топлинна енергия и газ.Поправките бяха внесени от Обединените патриоти, като на първо четене бяха одобрени от зала и в комисия. На второ четене обаче текстовете бяха променени от енергийната комисия, като КЕВР само трябваше да бъде уведомявана за такива сделки. При дебатите в пленарна зала в сряда обаче този текст предизвика отново спорове и неговото гласуване бе отложено за четвъртък.В крайна сметка единствени, които не го подкрепиха бяха депутатите от ДПС. Рамадан Аталай заяви, че така се даваи че дори по времето на Тодор Живков не е било така.Социалистът Таско Ерменков пък даде обратен аргумент, като заяви, че КЕВР има права върху дружествата, които е лицензирала, а когато те имат проблем, тя трябва да бъде овластена да реагира превантивно.По-рано през деня шефът на енергийната комисия Делян Добрев даде сигнали, че ГЕРБ все пак ще гласуват за поправката. „За да няма спекулации в обществото, най-вероятно ще вземем решение да подкрепим текста в Закона за енергетиката, макар и да е несъвършен”, обясни пред бТВ той. Добрев заяви, че е спорно колко този текст може да действа ретроактивно, тъй като договорът за ЧЕЗ е подписан в началото на годината.Новите правомощия на КЕВР, които позволяват да следи за манипулации на борсата за продажба на едро на електроенергия, са част от директива на ЕС. КЕВР нямат софтуер за подслушване. Ако имат някакви съмнения за злоупотреби,коментира още той пред бТВ.Междувременно НС избра четирима нови членове КЕВР. Александър Йорданов ще отговаря за енергетиката и бе предложен от Обединените патриоти, както и Георги Златев, предложен от \"Воля\". В областта на водоснабдяването и канализацията ще работи Пенка Трендафилова, предложена от \"Воля\". Ремзи Осман, който е предложен от ДПС, влиза в комисията като член с юридически стаж. Мандатът и на четиримата е 5 години. Йорданов, Златев и Осман бяха доскорошни членове на комисията.  КЕВР получава допълнителни правомощия да се произнася по сключването на сделки, но без изчерпателни критерии кога да одобрява или не дадена сделка. Това коментира в кулоарите на НС шефът на енергийната комисия Делян Добрев, като уточни че тези критерии трябва да се изяснят в подзаконов нормативен акт и оставят това на регулатора. Дават се допълнителни правомощия на КЕВР, дали бе нужно, е малко спорен въпрос, обясни той. Добрев изрази мнение, че поправката няма да има отношение към сделката с ЧЕЗ. По думите му трябва да се говори с юристите дали текстовете могат да действат ретроактивно. Договорът счита ли се за приключен, след като е сключен през януари или трябва да мине плащането, обясни Добрев. Той поясни, че по време на дебата по текста са се появили съмнения, че ГЕРБ са против такива правомощия на регулатора с цел нещо да скрият.„Точно обратното ние искаме максимална прозрачност“, каза Добрев и припомни, че ГЕРБ са подкрепили предложението на БСП за временна анкетна комисия за ЧЕЗ. Даването на такива правомощия на КЕВР според него не прецедент, тъй като подобни текстове има и в закона за БНБ и за КФН. Дебатът бил дали такива да се дадат и на КЕВР. Добрев обясни, че са имали съмнения дали предложения текст е най-прецизен..\n\n\n\n\n \n\n\n \n                    ", "date": "2018.04.26", "title": "КЕВР с право да спира сделки с енергийни дружества"}
{"url": "http://www.monitor.bg/a/view/65765-%D0%A1%D0%BF%D0%B5%D1%81%D1%82%D1%8F%D0%B2%D0%B0%D0%BC%D0%B5-%D0%BF%D0%BE-56-%D0%BC%D0%BB%D0%BD-%D0%BE%D1%82-%D0%B1%D0%B0%D0%BD%D0%BA%D0%BE%D0%B2%D0%B8-%D1%82%D0%B0%D0%BA%D1%81%D0%B8-%D0%B7%D0%B0-%D0%BF%D1%80%D0%B5%D0%B2%D0%BE%D0%B4%D0%B8-%D0%BA%D1%8A%D0%BC-%D0%B5%D0%B2%D1%80%D0%BE%D0%B7%D0%BE%D0%BD%D0%B0%D1%82%D0%B0/", "text": "\n                    \nНай-малко 5-6 млн. евро на година ще спестяват българските граждани и фирми от такси при банкови преводи към еврозоната. Това коментира Десислава Николова, главен икономист на ИПИ. Спестените разходи по обмяна на валута за целите на външната търговия пък ще възлизат над 450 млн. евро на година, което е почти 1 млрд. лева или 1% от БВП, допълни Николова. По думите й тази сума е близо половината от данък печалба, която ще остава в родните търговци.\n\nМеждувременно днес сутринта зам.-председателят на Европейската комисия (ЕК) Валдис Домбровскис, който е на посещение в София, заяви пред БНТ, че България има най-високите такси върху преводите в евро за чужбина и от чужбина към страната и се случва да плащаме хиляди евро такса за една трансакция.\n\n\"ЕК предложи да направи трансграничните такси за плащания в евро по-евтини във всички държави-членки на ЕС. Предоставяме на гражданите от страните, които са извън еврозоната, същите условия като тези в страните от еврозоната\", коментира той по отношение на предлагани промени, свързани с трансграничните плащания в единната валута. \"Според новия регламент българите ще плащат същите такси в евро, каквито са таксите в местната валута. Така вече ще говори за такси от няколко цента или безплатни транскации\", заяви още еврокомисарят.\n\nВалдис Домбровскис посочва, че другите изменения, предложени от ЕК, са свързани с възможността да има избор дали човек да плаща в собствената си валута или в местна, когато е в чужбина и използва банкова карта.\n\n\n \n                    ", "date": "2018.04.26", "title": "Спестяваме по €5-6 млн. от такси за банкови преводи към еврозоната"}
{"url": "http://www.monitor.bg/a/view/50895-%D0%91%D0%BB%D0%B8%D0%B7%D0%BE-30-%D0%BE%D1%82-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F-%D0%B1%D0%B8%D0%B7%D0%BD%D0%B5%D1%81-%D0%BE%D1%87%D0%B0%D0%BA%D0%B2%D0%B0-%D0%BD%D0%B5%D0%B3%D0%B0%D1%82%D0%B8%D0%B2%D0%B8-%D0%BE%D1%82-brexit/", "text": "\n                    Близо 30% от българския бизнес очаква негативи от Brexit, заради опасенията им от евентуални търговски ограничения, административни процедури и нови регулаторни изисквания. Опасенията им се дължат до голяма степен на неяснотата към какъв тип отношения ще се стреми Великобритания с ЕС, каза Ева Майдел, евродепутат и председател на Европейското международно движение на тематична конференция, в която взе участие и главният преговарящ на ЕС за напускането на Великобритания Мишел Барние.\n\nСпоред Ева Майдел в най-лошия вариант загубите за бизнеса заради ще възлязат на 58 млрд. паунда, като най-засегнати сектори се очаква да са секторите: \"автомобилостроене\", \"земеделие\", \"хранителна индустрия\". Евродепутатът изрази увереност, че ако имат навременна информация, българските делови среди ще успеят да направят нужните промените в бизнес планирането си. „Като цяло Brexit може да се отрази неблагоприятно на хората и бизнеса в различна степен според изхода на преговорите, нито един от сценариите не може да замени ползите от членството на Великобритания в ЕС“, обясни тя.\n\nМишел Барние изтъкна по отношение на Brexit, че много малко са примерите в историята, в мирен и демократичен период, за страна, която суверенно и демократично взима политическо решение на референдум, което да има толкова много последици в човешки, социален, технически, правен, икономически и философски план. „Ние трябва да имаме предвид всички тези последици, защото Brexit създава несигурност и нестабилност за много хора и сектори“, допълни Барние.\n\nСъщевременно Барние подчерта, че трябва да се мисли за ново партньорство и трайни връзки при новите условия и изтъкна, че ще бъдат прекъснати 750 международни споразумения и Великобритания ще трябва сама отново да ги предоговори. Постигнахме съгласие по сигурността на правата на гражданите на ЕС, между които и 80 000 българи за правото на установяване, на пенсиониране, на обществено осигуряване, на социална защита, каза Барние.\n                    ", "date": "2018.04.26", "title": "Близо 30% от българския бизнес очаква негативи от Brexit"}
{"url": "http://www.monitor.bg/a/view/10045-%D0%9F%D1%80%D0%BE%D0%B4%D1%83%D0%BA%D1%82%D0%B8-%D0%BE%D1%82-%D0%BD%D0%B0%D0%B4-15-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D1%84%D0%B5%D1%80%D0%BC%D0%B8-%D0%BD%D0%B0-%D0%B8%D0%B7%D0%BB%D0%BE%D0%B6%D0%B5%D0%BD%D0%B8%D0%B5-%D0%B2-%D0%A1%D0%BB%D0%B8%D0%B2%D0%B5%D0%BD/", "text": "\n                    Продукти от над 15 български ферми ще се предлагат по време на най-голямото Национално изложение по животновъдство, което ще се проведе от 27 до 29 април т.г. в Сливен (на разклона за с. Мечкарево), съобщиха от пресцентъра на земеделското министерство. Посетителите ще могат да закупят млечни и месни продукти, вино и мед.\n\nЖивотновъдното изложение се организира от Изпълнителна агенция по селекция и репродукция в животновъдството и министерство на земеделието, храните и горите. То ще бъде официално открито на 28 април от министъра на земеделието, храните и горите Румен Порожанов, генералния секретар на Европейската асоциация по животновъдни науки Андреа Росати, кмета на Сливен Стефан Радев и председателя на Комисията по земеделие и храни Десислава Танева.\n\nНа площ от над 100 дка ще бъдат разположени над 700 от най-добрите животни. Най-многобройни ще са екземплярите, представляващи овцевъдството и козевъдството - 400 от общо 39 породи. Говедовъдството ще бъде представено с над 120 животни от млечни, месодайни и автохтонни породи. 20 биволи от породата \"Българска мурра\" ще представят биволовъдството у нас.\n                    ", "date": "2018.04.26", "title": "Продукти от над 15 български ферми на изложение в Сливен"}
{"url": "http://www.monitor.bg/a/view/37864-60-%D0%BD%D0%B0-%D1%81%D1%82%D0%BE-%D0%BE%D1%82-%D1%81%D0%BE%D1%84%D0%B8%D1%8F%D0%BD%D1%86%D0%B8-%D0%B8%D0%B7%D0%BB%D0%BE%D0%B6%D0%B5%D0%BD%D0%B8-%D0%BD%D0%B0-%D0%BE%D0%BF%D0%B0%D1%81%D0%B5%D0%BD-%D1%88%D1%83%D0%BC/", "text": "Близо 60% от столичани живеят при силен звук\n                    \nОбновяването на автобусите от градския транспорт и ремонтите по пътищата свалили нивата на шум в София. Това заяви зам.-кметът по екология Йоана Христова, която отчете резултатите от мерките за борбата с шума пред Столичния общински съвет. „Намаляването се дължи на мерките, които са предприети до момента - подновяването на парка на градския транспорт, ремонтите по улиците в последните години, както и засаждането на т. нар. зелени филтри покрай основните пътни артерии“, обясни зам.-кметът. Христова коментира, че автомобилния трафик е основният причинител на шум. Вредният шум от колите идва от два източника - триенето на гумите с асфалта и чак тогава от двигателите. Най-силен е звукът по големите булеварди, като пример Христова даде Околовръстния път и бул. „Цар Борис III“. Там, където има стари трамвайни трасета също се отчитат завишени нива на шум и вибрации. Драстично намален е шумът, където са направени съвременни трамвайни трасета. Строителството на метро, ринговите булеварди около града, развитието на велоалеите също са допринесли за намаляването на шума. Христова съобщи, че от 2009 година насам средно шума в столицата е намалял с 1/3. Преди 9 години 73% от столичани са били изложени на шум, а за изминалата година са 56 на сто. През нощта, между 23 часа и 7 сутринта стойностите са подобни - 72% за 2009 г. и 57% през 2017г. \n\nЗам.-кметът коментира, че за момента от „Московска“ 33 не предвиждат санкции за причинителите на шум. Общинарите решиха да се изготвят и нови мерки за  справянето с проблема и заявиха готовност да коментират всяка една мярка, която касае възможностите за намаляването на шума. \n\nПоследните данни на НСИ за 2016г. сочат, че столицата е най-шумният град в страната. След нея се нареждат Пловдив, Бургас и Стара Загора. В доклад пък на Изпълнителна агенция „Околна среда“ се посочва, че ограничаването на движението в центъра на града чрез изграждане на паркинги във входа, както и подобряването на пътните настилки оказват положителен ефект при намаляването на шум. Другият вариант е на големите булеварди да бъдат изградени шумоизолиращи стени.\n\n\n \n                    ", "date": "2018.04.26", "title": " Новите пътища свалили шума в София (ОБНОВЕНА)"}
{"url": "http://www.monitor.bg/a/view/26521-%D0%9C%D0%B0%D0%BB%D0%B0%D1%88%D0%B5%D0%B2%D1%86%D0%B8-%D0%BD%D0%B0-%D0%BF%D1%80%D0%BE%D1%82%D0%B5%D1%81%D1%82-%D1%81%D1%80%D0%B5%D1%89%D1%83-%D1%82%D0%B5%D1%80%D0%BE%D1%80-%D0%BE%D1%82-%D1%82%D0%B8%D1%80%D0%BE%D0%B2%D0%B5/", "text": "Шумът и прахът са няколко пъти над нормата\n                    Жителите на квартал \"Малашевци\" излизат на бунт срещу шумни камиони и тежка техника, която минава през района. Недоволните ще се съберат в 10 часа в събота и се очаква да се съберат много хора, коментираха вчера жители на квартала пред \"България он еър\".  Те твърдят, че са подложени на голям шум от големия трафик от тежкотоварните камиони, а въздухът е замърсен в пъти над нормата.\n\n\"През 2016 г. имахме обещание, че след пускането на Северната скоростна тангента трафикът ще се облекчи, но проблемът стана още по-голям. Постоянно пращаме писма до Столичната община, но получаваме смешни отговори. Тук минават десетки камиони над 40 т всеки ден\", категорична е в \"България сутрин\" Стоянка Вълчева от Инициативен комитет \"Малашевци\".\n\nПо думите ѝ се нарушава Законът за шума, защото уредите измерват няколко пъти над нормата в нормален ден.\n\n\"Няколко пъти ставам жертва на шофьорите, каращи по шосето, което минава през \"Малашевци\". Единият път камион ми отнесе врата и въобще не спря. Другият път автомобил, движещ се с висока скорост, отнесе предната част на колата ми. Не знам как ще пусна детето си да ходи на училище само\", отбеляза потърпевшата.\n\n \n                    ", "date": "2018.04.26", "title": "\"Малашевци\" на протест срещу терор от тирове"}
{"url": "http://www.monitor.bg/a/view/74082-%D0%9A%D0%BE%D0%BC%D0%B8%D1%81%D0%B8%D1%8F%D1%82%D0%B0-%D0%90%D0%BD%D1%82%D0%B8%D0%BA%D0%BE%D1%80%D1%83%D0%BF%D1%86%D0%B8%D1%8F-%D0%B4%D0%B0-%D0%B8%D0%BC%D0%B0-%D0%BF%D1%80%D0%B0%D0%B2%D0%B0-%D0%B4%D0%B0-%D0%B7%D0%B0%D0%B4%D1%8A%D1%80%D0%B6%D0%B0/", "text": "\n                     Новата комисия „Антикорупция” да има право да задържа лица. Това поиска шефът на  мегаоргана Пламен Георгиев в парламента, след като депутатите избраха новите й членове.\n\n Георгиев коментира акцията по ареста на кмета на „Младост” Десислава Иванчева, която бе хваната с подкуп.  Той обясни, че те нямат правомощия нито по задържане, нито по извършване на процесуално следствени действия.\n\n „С оглед на това може би за в бъдеще може да се обмислят промени закона. Всички служби, които са подобни на нашата, имат право да задържат лица. Ако ние имахме право да задържат лица, нямаше да има нужда да идват хора от МВР , които да действат и нужда да се прави такава огромна организация с толкова много хора, които да участват в тази акция”, обясни Пламен Георгиев. Той отрече , че така ще се дублират функции с полицията.\n\n „Искаме да имаме право да задържаме”, каза той. Георгиев обясни, че те са организирали всичко, експлоатирали са СРС-та, участвали са в разследването по събиране на доказателства, а накрая дори „ не успяхме да задържим г-жа Иванчева”.\n\n По думите му, не комисията решава къде ще бъдат задържани дадени лица.\n\n „Не можем да им кажем къде ще получат подкупа. Те преценяват. Ако го получат в центъра на София, както в конкретния случай, ще бъдат задържани в центъра на София.Ако го получат пред моя кабинет, ще бъдат задържани там. Това не го избираме.\n\n Георгиев обясни, че няма притеснения относно доказателствата по случая с Иванчева. Той заяви, че е доволен от нея, защото стриктно бил спазен закона. „Ако се прецени, че трябва да се промени, то тогава процесуално следствените действия ще протичат по друг начин”, каза той.\n\n Георгиев припомни, че е имало и други бизнесмени, от които са искали подкуп за реализиране на техни проекти. Той обаче не пожела да даде повече подробности колко са тези бизнесмени. Само уточни, че доказателствата вече са попълнени, тъй като някой от експертизите вече са готови.\n\n „Казах, че ще бъдат задържани хора с пари, Мисля, че изпълних това обещание, което дадох. Оттук нататък продължаваме по същия начин”, отговори Георгиев на въпроса да се очакват ли други акции, както обещал след избирането си за поста.\n\n Малко по-рано депутатите избраха новите членове на комисията. Антон Славчев ще бъде заместник на Георгиев, който ще отговаря за разкриване на престъпленията. Другите членове са Антоанета Цонева, Пламен Йоцов и Силвия Къдрева. Цонева ще\n\nОтговаря за отнемането на незаконно имущество, Йотов – за звеното за превенция, а Къдрева за публичния регистър за имотните декларации. \n                    ", "date": "2018.04.26", "title": "Комисията „Антикорупция” да има права да задържа"}
{"url": "http://www.monitor.bg/a/view/89964-%D0%9E%D1%82%D0%BA%D1%80%D0%B8%D1%85%D0%B0-%D1%83%D0%BD%D0%B8%D0%BA%D0%B0%D0%BB%D0%BD%D0%B0-%D0%B5%D0%BF%D0%B8%D1%81%D0%BA%D0%BE%D0%BF%D1%81%D0%BA%D0%B0-%D1%81%D0%B3%D1%80%D0%B0%D0%B4%D0%B0-%D0%BF%D1%80%D0%B8-%D1%80%D0%B0%D0%B7%D0%BA%D0%BE%D0%BF%D0%BA%D0%B8-%D0%B2-%D0%9A%D1%8E%D1%81%D1%82%D0%B5%D0%BD%D0%B4%D0%B8%D0%BB/", "text": "\n                    Уникална монументална сграда от късно античната епоха разкриха археолози по време на проучвания в Кюстендил. Тя е открита при проучванвия в близост до художествената галерия в града. Предполага се, че това е била резиденцията на епископа на Пауталия, един от големите градове на балканската провинция в римската империя. Датирането й е от ІІ-ІІІ век, а площта на сградата е 1 декар.\n                    ", "date": "2018.04.26", "title": "Откриха уникална епископска сграда при разкопки в Кюстендил"}
{"url": "http://www.monitor.bg/a/view/61291-%D0%A1%D0%9E%D0%A1-%D0%BE%D0%BF%D1%80%D0%B5%D0%B4%D0%B5%D0%BB%D0%B8-%D0%9A%D0%BB%D0%B8%D1%81%D1%83%D1%80%D0%BE%D0%B2-%D0%B7%D0%B0-%D0%B8%D0%B4-%D0%BA%D0%BC%D0%B5%D1%82-%D0%BD%D0%B0-%D0%9C%D0%BB%D0%B0%D0%B4%D0%BE%D1%81%D1%82/", "text": "\n                    \n \n\nСтоличният общински съвет издаде заповед, с която назначава Владимир Клисуров за временно изпълняващ длъжността кмет на район “Младост”.\n\nДо решението на СОС се стигна след като Десислава Иванчева излезе в отпуск и посочи именно Клисуров за нейн замастник, но забрави да издаде заповед. Това е и причината СОС да се намеси и да запълни пропуска на Иванчева. \n\nНовоизбраният и.д. кмет Клисуров заяви, че е длъжен да се съобрази с решението на общинарите. Той обясни, че ще работи в екип с другия зам.-кмет Румен Русев, защото не се счита достатъчно компетентен по строителните теми. От своя страна Русев заяви, че Иванчева бави около 200-300 преписки, някои от тях са забавяни с месеци. Той обясни, че никога не се виждал с бизнесмена Александър Ваклин, който подаде сигнала за подкуп срещу Иванчева. \n\nКметът на София Йорданка Фандъкова отрече твърденията, че е давала извънредни правомощия на Иванчева. “В правомощията, които давам на районните кметове, няма нищо извънредно. Това са законови правомощия, които те могат да поискат.\n\nКогато Иванчева бе избрана за кмет с много голямо доверие от жителите на район Младост, оповестих, че ще получи правомощия по отношение на контрола върху строителството на обекти от ниски категории, за които разрешението за строеж се издават от самата районна администрация”, обясни Фандъкова. \n\n \n\n \n\n \n\n\n \n                    ", "date": "2018.04.26", "title": "СОС определи Клисуров за и.д кмет на “Младост”"}
{"url": "http://www.monitor.bg/a/view/68446-%D0%93%D0%95%D0%A0%D0%91-%D1%81-%D1%80%D0%B0%D0%B7%D0%BA%D1%80%D0%B8%D1%82%D0%B8%D1%8F-%D0%B7%D0%B0-%D0%91%D0%BE%D0%BB%D1%8F%D1%80%D0%BE%D0%B2%D0%BE%D0%B3%D0%B5%D0%B9%D1%82/", "text": "\n                     ГЕРБ излязоха с нова порция разкрития за шуробаджанащина на кметове на БСП, но този път в община Болярово.\n\n Кмет там е Христо Христов, който е назначил за шеф на местното спортно дружество сина си Георги Христов. Така той получава пряко финансиране от баща си, обясни депутатът от ГЕРБ Александър Иванов. За главен секретар в Болярово пък е назначена Мария Чанева. Тя на свой ред е братовчедка на съпругата на кмета Мария Христова. София Минева, която е сестра на кмета пък оглавява отдела за хуманитарни дейности и европрограми в общината. Кметският наместник в село Голямо Крушево Костадин Иванов е и председател на читалището в Болярово. В замяна на това той е назначил за библиотекар и секретар на читалището съпругата на кмета Христов – Мария Христова.\n\n Всичко е оплетено в една паяжина. Сега е моментът ние да разплетем и да скъсаме тази сръчно изплетена червена паяжина в община Болярово, заяви на свой ред  Юлиян Папашимов и разясни другите роднински връзки в общината. Така шеф на общинския съвет е Атанас Дженков. Неговата съпруга Йовка Дженкова обаче е началник на дирекция по териториално устройство. Дъщеря му Татяна Дженкова – Велкова пък е главният специалист в отдел за проекти  и обществени поръчки.  Всичко това говори как има роднински и партийни връзки, обясни Папашимов\n\n „Червеният октопод за пореден път души една българска община. Близо 30 години в тази община нищо не е мръднало и нищо не е променено, заяви пък Антон Тодоров от ГЕРБ. Той поясни, че миналата година лидерът на БСП Корнелия Нинова именно от община Болярово е открила предизборната кампания на социалистите. „Това е ясен знак за паралелната държава. Община Болярово е феодална община от най-лош социалистически вид, която се управлява като частна община. Не си от БСП, не си от родата на управляващите на БСП - не позволяват на никого да се развива”, допълни той.\n\nТодоров обясни още, че има резултати от техните действия. В тази връзка той коментира, че на 28 март е имало финансова инспекция в община Златица, а докладът на АДФИ показва вреди за над 33 000 от страна на червения кмет Магдалена Величкова. В доклада дори се посочвало, че трябва да се предприемат действия за търсене на имуществена отговорност на кмета.\n\n„Получаваме сигнали, разглеждаме ги, анализираме ги, после ги проверяваме по наши канали и когато преценим, че има основание, задействаме процедурата. Не знам дали това ще ни помогне на местните избори, но помага да насочим прожекторите към публичната власт в страната”, заключи Тодоров.\n                    ", "date": "2018.04.26", "title": "ГЕРБ с разкрития за  „Боляровогейт”"}
{"url": "http://www.monitor.bg/a/view/11838-%D0%93%D0%BE%D1%80%D0%B0%D0%BD%D0%BE%D0%B2-%D0%98%D0%B7%D0%BF%D1%8A%D0%BB%D0%BD%D1%8F%D0%B2%D0%B0%D0%BC%D0%B5-%D0%B2%D1%81%D0%B8%D1%87%D0%BA%D0%B8-%D0%BA%D1%80%D0%B8%D1%82%D0%B5%D1%80%D0%B8%D0%B8-%D0%B7%D0%B0-%D0%B2%D0%BB%D0%B8%D0%B7%D0%B0%D0%BD%D0%B5-%D0%B2-%D0%B5%D0%B2%D1%80%D0%BE%D0%B7%D0%BE%D0%BD%D0%B0%D1%82%D0%B0/", "text": "\n                    \n\nДо една година се очаква България да влезе в т.нар. чакалня на еврозоната. Това стана ясно от думите на министър-председателя Бойко Борисов по време на форум „Европа отново на път“. “Не съм оптимист, че в рамките на 2-3 месеца това ще се случи, но в рамките на 1 година може и да стане и да има с какво да се похвалим“, бе категоричен той.\n\nБорисов уточни, че до месец ще ни дадат пътна карта – дали да влезем в чакалнята или да влезем първо в паричния съюз. „Това е бавна и консервативна система и покрай нея има много страхове“, коментира той.\n\nПремиерът добави, че първото положително нещо е, че кредитният рейтинг на страната ни ще тръгне нагоре, но има и други примери като Гърция. Ние не представляваме риск за Европа, защото не продадохме златния резерв в БНБ. Затова имаме стабилен фискален резерв и сме с много нисък процент външен дълг – 25 на сто. Това ни поставяло в тройката на Европа по нисък външен дълг. Според него, ако погледнем дълговете на Полша, Словакия и Унгария, можем спокойно да похарчим още 10 - 15 милиарда и да им стигнем нивото. „Така ще вдигнем доходите веднага. Но едно от притесненията ми е, че всеки да иска увеличение във всичко, незабавно и веднага“, допълни Борисов.\n\nЗа еврозоната той допълни, че е нормално, ако искаме да сме заедно с мощните икономики, да влезем в тяхното измерение - еврозоната.\n\n„Това, че безработицата ни е най-ниската от няколко години не е най-важното. Квалификацията определя възнагражденията и пазара на труда. Това което направихме тази година и вкарахме 20 хиляди деца в класните стаи – е огромен ресурс“, допълни премиерът.\n\nПо темата за протеста на музикантите от БНР Борисов коментира, че не е знаел, че БНР има 4 оркестра. „ Днес Менда Стоянова ще се срещне с тях. Не знам какво се очаква да направя аз, гвардейците имат оркестър, МВР имат, в крайна сметка има пазарен принцип – правят концерти и се издържат“\n\n\n\nБългария изпълнява всички критерии за приемане в еврозоната и няма никаква причина, написана в европейското законодателство, за да получим отказ от нашите европейски партньори. Това би показало различно третиране на държавите членки в съюза, а това е основна ценност и ако бъде поставено под съмнение, то цялото функциониране на ЕС ще бъде поставено под съмнение. Това заяви финансовият министър Владислав Горанов по време на дискусия „България в Еврозоната. Икономическата логика срещу митовете“.\n\nТой разбули някои митове свързани с приемането на еврото в нашата страна. Горанов започна със спекулата за вдигането на цените при прехода от лев в евро. „Със сигурност подобен ценови скок е възможен, но той се измерва с пренебрежими размери и доказателство за това можем да открием от времето, когато деноминирахме българския лев – тогава не видяхме да има такъв шок“, категоричен бе финансист номер едно и добави, че това е първият мит, който трябва да отпадне от съзнанието на българските граждани.\n\n„Вторият мит е опитът на някои условно патриотични формации да твърдят, че България ще загуби от своя суверенитет. Всъщност напротив - така България ще бъде участник в решенията на Европейската национална банка. Тоест, влизането в еврозоната ще увеличи възможностите на държавата и на БНБ да участват по-активно в паричната политика“, каза още Владислав Горанов и посочи, че от всички държави-членки, приели европейската валута, България е единствената държава, която от съществуването на еврото, е отговаряла на критериите за него. По думите му на практика тя е била по-добър член в еврозоната от останалите държави.\n\nКато друга заблуда той определи това, че приемането на еврото ще застраши нашата конкурентоспособност. Той опроверга и мисленето, че след приемането на еврото България може да се превърне във втората Гърция. „Макроикономическите показатели по развитие и конкурентоспособност са в с предимство за България пред Гърция. Единственият показател, по който гърците ни превъзхождат, е БВП на глава на населението. Но през последните години България допълни 10 пункта, а Гърция отстъпи с 27 пункта по този показател“, коментира той.\n\n\n \n\n\n \n                    ", "date": "2018.04.26", "title": "Борисов: До една година влизаме в чакалнята за еврото"}
{"url": "http://www.monitor.bg/a/view/25905-%D0%90%D0%B4%D0%B2%D0%BE%D0%BA%D0%B0%D1%82%D1%8A%D1%82-%D0%BD%D0%B0-%D0%BC%D0%B0%D0%B9%D0%BA%D0%B0%D1%82%D0%B0-%D0%BE%D1%82-%D0%A1%D0%BB%D0%B8%D0%B2%D0%B5%D0%BD-%D1%81%D1%82%D0%B0%D0%BD%D0%B0-%D1%8E%D1%80%D0%B8%D1%81%D1%82-%D0%BD%D0%B0-%D0%B3%D0%BE%D0%B4%D0%B8%D0%BD%D0%B0%D1%82%D0%B0/", "text": "\n                    \nАдвокат Петър Николов стана носител на приза \"Юрист на годината\" на Десетите годишни награди на \"Правен свят\" и Международен правен център (ILAC). Николов бе отличен за успешния изход на делото на самотната майка Даниела Колева, която успя да върне трите си деца, след като осъди Дирекция \"Социално подпомагане\" в Сливен.\n\nТой спечели наградата в надпревара с доц. д-р Наталия Киселова, която бе номинирана за доклада \"Специализираното наказателно правораздаване-конституционна уредба и практика\" и адвоката Ели Христова, която попадна в съревнованието заради дейността й като изпълнителен директор на Центъра за обучение на адвокати \"Кръстьо Цончев\".\n\nАдвокат Николов получи наградата си лично от министъра на правосъдието Цецка Цачева, която присъства на тържествената церемония заедно с повече от двеста представители на държавни институции, на академичната общност и на медиите и юристи, сред които магистрати, адвокати, нотариуси и частни съдебни изпълнители.\n\nПредседателят на НС Цвета Караянчева от своя страна връчи наградата за една новите категории-\"Млада кантора на годината\", която отиде при Адвокатско дружество \"Константинова & Ковачева“.\n\nНосител на наградата \"Нотариус на годината\" пък стана нотариус Весела Ивчева, а на приза \"Частен съдебен изпълнител на годината\"-Стоян Якимов.\n\nНа церемоенията бе връчена и специална международна награда, чийто носител стана адвокат Ерик Кампана от Адвокатската колегия в Марсилия.\n\n\n \n                    ", "date": "2018.04.26", "title": "Адвокатът на майката от Сливен стана юрист на годината"}
{"url": "http://www.monitor.bg/a/view/80708-%D0%91%D1%80%D1%8E%D0%BA%D1%81%D0%B5%D0%BB-%D0%BD%D0%B8-%D1%85%D0%B2%D0%B0%D0%BB%D0%B8-%D0%B7%D0%B0-%D0%BD%D0%B0%D0%BC%D0%B0%D0%BB%D1%8F%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B2%D1%8A%D0%BD%D1%88%D0%BD%D0%B8%D1%8F-%D0%B4%D1%8A%D0%BB%D0%B3/", "text": "\n                    Зам.-шефът на ЕК Валдис Домбровскис е изразил задоволство от намаляването на външния ни дълг на среща в МС с премиера Бойко Борисов, който ден по-рано отчете, че свиването за година управление на кабинета му е от 29% на 25,4% от БВП, равняващи се на около 2,3 млрд. лв.\n\nПремиерът посочил по време на разговора, че на практика сме изпълнили числовите критерии за членство в ERM II и че България провежда разумна и предвидима фискална политика с ниско ниво на държавния дълг, съобщиха от „Дондуков“ 1.\n\nВчера Домбровскис проведе среща и с президента Румен Радев, който изтъкнал, че без присъединяване към еврозоната, България не може да задълбочи европейската си интеграция.\n\nЗам.-шефът на ЕК участва и в дискусия за еврото, в рамките на която заяви, че влизането ни ERM II до една година е разумен и постижим срок. \"В много отношения вие вече сте в еврозоната. ЕК е тук, за да ви подкрепи\", подчерта Домбровскис, който по-рано през деня заяви в ефира на БНТ, че приемането на България в чакалнята на еврозоната е въпрос на месеци. “Една от сферите, която трябва да бъде оценявана, е дали българските банки са устойчиви на шок“, обясни той.\n\nМеждувременно Борисов, правосъдният министър Цецка Цачева и главния прокурор Сотир Цацаров проведоха среща и с Желяз Андреев и другите четирима българи, за които САЩ искат екстрадиция, а по-късно премиерът разговаря и с Мишел Барние, главен преговарящ на ЕС за Брекзит.\n\nДнес пък Борисов заминава за Скопие, където ще бъде гост на т.нар процес Бърдо-Бриони.\n                    ", "date": "2018.04.26", "title": "Брюксел ни хвали за  намаляването на външния дълг"}
{"url": "http://www.monitor.bg/a/view/38881-%D0%91%D0%BE%D1%80%D0%B8%D1%81%D0%BE%D0%B2-%D0%BE%D1%82%D0%B8%D0%B2%D0%B0-%D0%B2-%D0%A1%D0%BA%D0%BE%D0%BF%D0%B8%D0%B5-%D1%81%D1%80%D0%B5%D1%89%D0%B0-%D1%81%D0%B5-%D0%B8-%D1%81-%D0%A2%D1%83%D1%81%D0%BA/", "text": "\n                    \n\nМинистър-председателят Бойко Борисов ще участва в петък срещата на лидерите на страните от Процеса \"Бърдо-Бриони\", съобщиха от пресцентъра на кабинета. На срещата в Скопие домакин е президентът на Република Македония Георге Иванов. Борисов е специален гост на разговорите, заедно с председателя на Европейския съвет Доналд Туск.\n\nИнициативата за Процеса “Бърдо-Бриони”, който се провежда от 2013 г., е на Словения и Хърватия. Неговата цел е стабилизиране и ускоряване на европейска интеграция на страните от Западните Балкани чрез укрепване на регионалното сътрудничество и решаване на откритите въпроси – теза, която застъпва и България и е основен приоритет на ротационното председателство на Съвета на ЕС, ръководено от страната ни.\n\nВ рамките на посещението си премиерът Бойко Борисов ще проведе и двустранна среща с председателя на Европейския съвет Доналд Туск, на която ще се обсъди подготовката на срещата на върха за Западните Балкани в София на 17 май.\n\n\n \n\n\n \n                    ", "date": "2018.04.26", "title": "Борисов отива в Скопие, среща се и с Туск"}
{"url": "http://www.monitor.bg/a/view/27294-%D0%9D%D0%B0%D0%B4-800-%D0%B1%D1%8A%D0%B4%D0%B5%D1%89%D0%B8-%D0%BC%D0%B5%D0%BD%D0%B8%D0%B4%D0%B6%D1%8A%D1%80%D0%B8-%D0%BF%D0%BE%D0%BA%D0%B0%D0%B7%D0%B0%D1%85%D0%B0-%D1%83%D0%BC%D0%B5%D0%BD%D0%B8%D1%8F-%D0%B2-%D0%9F%D0%BB%D0%BE%D0%B2%D0%B4%D0%B8%D0%B2/", "text": "\n                    Над 800 бъдещи мениджъри демонстрираха уменията си, пресъздавайки реални бизнес ситуации по време на 21-я панаир на тренировъчните фирми в Международния панаир в Пловдив. Това съобщи пресцентъра на МОН.\n\nТе показаха как се водят преговори, сключват сделки и извършват разплащания, макар и виртуални. В международното състезание за млади мениджъри, на което страната ни е за първи път домакин, взеха участие 121 предприятия на ученици и студенти от България, Люксембург, Румъния, Сърбия и Черна гора. В тренировъчните фирми те показаха как се развиват дейност в браншовете: финанси, храни и напитки, туризъм и хотелиерство, организация на събития, реклама, търговия със сувенири, играчки, облекла, бижута, козметика, автомобили, стоки за бита и книги, строителство и озеленяване, фармация, фотография, спорт, медии и други. Учениците се състезаваха и в 18 конкурса.\n\nПанаирът ме открит с думите на зам.-министъра на образованието и науката Таня Михайлова, според която учебно-тренировъчните фирми учениците развиват умения в реална среда за бъдещата си професия и придобиват предприемачески умения.\n                    ", "date": "2018.04.26", "title": "Над 800 бъдещи мениджъри показаха умения в Пловдив"}
{"url": "http://www.monitor.bg/a/view/52539-%D0%9F%D1%80%D0%B0%D0%B2%D0%B8%D1%81%D1%82%D0%B8-%D0%B2%D0%B7%D0%B5%D1%85%D0%B0-%D0%9A%D1%83%D0%BF%D0%B0%D1%82%D0%B0-%D0%BD%D0%B0-%D1%80%D0%B5%D0%BA%D1%82%D0%BE%D1%80%D0%B0-%D0%B2-%D0%A1%D0%A3/", "text": "\n                    Студентите от Юридическия факултет към СУ „Св. Климент Охридски“ спечелиха Купата на Ректора за 2018.Тази година събитието е посветено на 130-годишнината на Алма матер.\n\nТо се организира от Департамента по спорт на Софийския университет с партньорството на Столична община. В продължение на три дни студентите от различни факултети показаха своите спортни възможности в състезания по различни спорт във всички съоръжения, които Университетът ползва. Победителите във всяка надпревара бяха отличени с метали и грамоти.\n\nЗаместник-ректорът на Софийския университет доц. д-р Георги Вълчев поздрави колегите си и заяви, че Университетът винаги е бил една особена територия, където духовността винаги върви заедно със здравото тяло, със здравия дух.\n                    ", "date": "2018.04.26", "title": "Прависти взеха Купата на ректора в СУ"}
{"url": "http://www.monitor.bg/a/view/2075-%D0%94%D0%B5%D0%BF%D1%83%D1%82%D0%B0%D1%82%D1%8A%D1%82-%D0%99%D0%BE%D1%80%D0%B4%D0%B0%D0%BD-%D0%A6%D0%BE%D0%BD%D0%B5%D0%B2-%D0%A0%D0%B5%D0%BF%D0%BE%D1%80%D1%82%D0%B5%D1%80%D0%B8-%D0%B1%D0%B5%D0%B7-%D0%B3%D1%80%D0%B0%D0%BD%D0%B8%D1%86%D0%B8-%D0%B4%D0%B0-%D0%BA%D0%BB%D0%B5%D0%BF%D0%B0%D1%82-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D1%81-%D0%B3%D1%80%D0%B0%D0%BD%D0%B8%D1%86%D0%B8/", "text": "\n                    \n„Могат да бъдат репортери без граница, но да клепат България с граница.“ Такъв призив отправи депутатът от ДПС Йордан Цонев пред Нова тв във връзка с . По думите му нейната оценка не е меродавна.\n\nТой припомни, че от ДПС са внесли законопроект, който да осветли собствеността на медиите и дали разпространението е концентрирано. „Този законопроект отлежава ли 2 месеца без да е придвижен, без да е разглеждан? Беше ли оплют този законопроект от медиите, които гравитират към \"Репортери без граници“, попита риторично Цонев. Според него има свобода на словото, а той като политик не е бил цензуриран. По думите му „Репортери без граници“ говорят за Делян Пеевски, но в доклада нямало нито дума за създателите на корпоративните медии у нас. „Корпоративните медии бяха създадени от Иво Поркопиев - „Капитал“, и „Сега“ на Сашо Дончев. Не всеки доклад отразява истината“, категоричен бе Цонев.\n\n\n \n                    ", "date": "2018.04.26", "title": "Депутатът Йордан Цонев: „Репортери без граници“ да клепат България с граници"}
