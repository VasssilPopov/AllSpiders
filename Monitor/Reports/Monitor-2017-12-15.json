{"url": "http://www.monitor.bg/a/view/56632-%D0%97%D0%B5%D0%BB%D0%B5%D0%BD%D0%B8%D1%8F%D1%82-%D0%BE%D0%BA%D1%82%D0%BE%D0%BF%D0%BE%D0%B4-%D0%BF%D0%BE%D1%81%D0%B5%D0%B3%D0%BD%D0%B0-%D0%B8-%D0%BD%D0%B0-%D0%91%D0%93-%D0%BB%D1%8A%D0%B2%D1%87%D0%B5%D1%82%D0%B0%D1%82%D0%B0-%D0%BF%D1%80%D0%BE%D0%B4%D0%B0%D0%B2%D0%B0-%D0%B3%D0%B8-%D0%BA%D0%B0%D0%BA%D1%82%D0%BE-%D0%BF%D1%80%D0%BE%D0%B4%D0%B0%D0%B4%D0%BE%D1%85%D0%B0-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0/", "text": "\n                    Хищната шайка от псевдоеколози, известна като зеления октопод, се опитва да открадне лъвчетата Масуд и Терез от българска територия и да ги изнесе в чужбина. Тъжната съдба на невръстните животни от разградския зоопарк трогна цяла България преди три месеца, а колегите от „Телеграф“ дори поеха ангажимента да платят храната им.\n\nГрижата за бебетата лъвчета бе поета от природозащитната организация Фондация „Дивите животни“, която обаче ги настани във ветеринарна клиника, собственост на видни протестъри и техни пипала в зеления октопод от екоорганизации. Шефката на „Дивите животни“ Любомила Кривошиева е бивш кадър на „Зелени Балкани“, а във финансовите отчети на НПО-то й друго от пипалата на зеления октопод - Българска фондация биоразнообразие, фигурира като официален партньор.\n\n\n\nот години и е разпростряла пипалата си във всички сфери на обществения живот, буквално засмука Масуд и Терез и си приписа еднолично грижата на съдбата им. Зеленият октопод, оглавяван от Тома Белев, винаги е замесен чрез някое от безбройните си пипала в различни казуси, които предполагат рекетиране на държавата, бизнеса и общините под прикритието, че се брани запазването на природата у нас. Безброй са случаите, описвани на нашите страници, а и в другите медии, как с привидно безумни проекти екоорганизациите прибират тлъсто финансиране от международни донори, а не рядко и от българския бюджет. Схемите за изнудване чрез „Натура 2000“ стигнаха дори до Европейския съд. В наказателните акции на зеления октопод често си сътрудничат със скандалните собственици на „Биволъ“ Атанас Чобанов и Асен Йорданов, които пък са част от фабриката за фалшиви новини, организирана от олигарха Иво Прокопиев. Именно кръгът „Капитал“ и присъдружните им медии разтръбиха и поредната манипулация, която зеленият октопод забърка с лъвчетата Масуд и Терез.\n\nСлед като три месеца цяла България се грижи за живота на двете лъвчета, изведнъж се оказа, че двете НПО-та „Дивите животни“ и „Четири лапи“ претендират еднолично да се разпореждат със съдбата на животните. Зеленият октопод е\n\n\n\nи е организирал те да бъдат изпратени в разпределителен център за диви животни в Холандия, който е собственост на една от световните екоорганизации, с които родните НПО-та си партнират. Какъв е мотивът на българските еколози да лобират български животни да бъдат изпратени в чужбина, не е съвсем ясно. Не е ясно дали част от финансирането им от международните екоорганизации не зависи от това да им предоставят ценни животни, които уж са спасили. Сигурно е само, че причината не е, че в България няма подходящ дом за Масуд и Терез. Кметът на гр. Пазарджик инж. Тодор Попов е отправил предложение до своя колега от Разград д-р Валентин Василев да приеме двете лъвчета в зоопарк „Острова”. Новият дом на Терез и Масуд отговаря както на минималните изисквания на националното ни законодателство за съществуването на зоопарк, така и на европейските стандарти и има лиценз от МОСВ още от 2009-а, като през 2015-а е прелицензиран. Именно това е причината и градоначалникът на Разград да изготви предложение до общинския съвет да дарят лъвчетата на пазарджиклии. Щастливата развръзка на съдбата на Месуд и Терез и намирането на дом на територията на България обаче никак не носи радост на псевдобългарските псевдоеколози, които очевидно държат да организират изнасянето им в чужбина. Поради тази причина НПО-тата от вчера организират компроматна кампания срещу община Разград и с помощта на своите олигархични партньори от фабриката за фалшиви новини провеждат небивал натиск и лобиране да поемат контрол върху лъвчетата. Месуд и Терез обаче са собственост на община Разград. Именно общината като част от българската държава е намерила решение на проблема с двете лъвчета, и то в полза на българските граждани. Уж българските НПО-та обаче упорито се опитват да изтъргуват двете животинки, също както техните олигархични партньори като Иво Прокопиев разпродадоха държавните активи, фабрики, заводи и дори природни богатства по времето на прехода и натрупаха престъпното си имане за сметка на българския народ.\n                    ", "date": "2017.12.15", "title": "Зеленият октопод посегна и на БГ лъвчетата - продава ги, както продадоха държавата"}
{"url": "http://www.monitor.bg/a/view/13380-%D0%91%D0%BE%D1%80%D0%B8%D1%81%D0%BE%D0%B2-%D0%9C%D0%B0%D0%B9%D0%BA%D0%B0-%D0%BC%D0%B8-%D1%83%D0%BC%D1%80%D1%8F-%D0%BE%D1%82-%D1%80%D0%B0%D0%BA-%D0%B3%D0%BE%D1%82%D0%BE%D0%B2-%D1%81%D1%8A%D0%BC-%D0%B4%D0%B0-%D0%BF%D1%80%D0%B5%D1%80%D0%B0%D0%B7%D0%B3%D0%BB%D0%B5%D0%B4%D0%B0%D0%BC-%D0%BC%D0%BE%D1%80%D0%B0%D1%82%D0%BE%D1%80%D0%B8%D1%83%D0%BC%D0%B0-%D0%B7%D0%B0-%D0%BB%D0%B5%D0%BA%D0%B0%D1%80%D1%81%D1%82%D0%B2%D0%B0%D1%82%D0%B0/", "text": "Борисов: Майка ми умря от рак, готов съм да го преразгледаме\n                    Премиерът Бойко Борисов даде знак, че най-вероятно ще се стигне до отмяна на мораториума за реимбурсирането на нови медикаменти от касата. „Готов съм да преразгледам, ако трябва и след среща с Радев, мораториума за лекарствата. Майка ми, Бог да я прости, умря от рак. Ние със сестра ми си продадохме каквото имахме тогава, за да купуваме по 8000 долара молекула и на втората седмица жената си умря.“ Това обяви премиерът Бойко Борисов в Брюксел във връзка с решението на парламента от четвъртък да отхвърли ветото на президента Румен Радев върху забраната.Той обясни, че ако в 1/3 от страните в ЕС има дадено лекарство, ще трябва да бъде купено и у нас.„заяви премиерът. Борисов поясни все пак, че лобизмът е именно в новите лекарства, че правителството е приложило румънския модел, който се изразява в 6-годишен мораториум. „Вчера лично говорих с немските офицери в България, ясно е, че ДПС и БСП искат провал на председателството. Надявам се Доган да говори с хората от партията си. Те искат държавата ни да се провали. Само вижте как са подбрали датата на вота на недоверие. Това ли е градивна опозиция? Ще се съпротивляваме много този път“, заяви още премиерът и призова колегите си от БСП и ДПС да проявят малко разум в следващите шест месеца.Борисов съобщи още, че с гръцкия му колега си Алексис Ципрас са предложили по време на председателството„Сега имахме среща с канцлера Ангела Меркел, с Жан-Клод Юнкер и колегата Ципрас. Разбрахме се експертите в България да работят по тази тема. Ние си носим нашата отговорност и я носим добре“, заяви Борисов. Той обясни, че Ципрас е бил доста тревожен и благодари на България за реакцията за Лозанския договор. „Всички са наясно, че опазването на българо-гръцко-турската граница, акваторията на Черно море и островите на Гърция може да стане само със спазване на споразуменията“, допълни премиерът. Според него всички са категорични, че трябва да се запази мостът с Турция, защото милионите бежанци там ще влязат през Гърция и България.Премиерът заяви още, че в речта си председателят на Европейската комисия Жан-Клод Юнкер е дал за пример България за финансовото ни състояние. „Шефът на ЕЦБ каза, че сме постигнали впечатляващ успех, това беше точната дума“, заяви още той.Междувременно темата за мораториума върху лекарствата беше коментирана и от шефа на ПГ на ГЕРБ Цветан Цветанов, който посочи, че здравеопазването не е само хапчета и фармацевтични компании и че на първо място е профилактиката. Около 4 млрд. лева е залогът в бизнеса с лекарства, като между 25 до 30% от тях изтичат нерегламентирано. Това стана ясно от интервю пред bTV на депутата от ДПС Йордан Цонев. Той подчерта, че трябва да се смени здравната система, защото докато тя е такава, каквато е в момента, ще продължава да дава дефекти и ще изтичат пари. Цонев коментира и вота на недоверие, като посочи, че не е задължително той да е за корупцията, каквото решение взе на свое заседание БСП. Причината е, че – по думите му – за корупцията трябва да се говори с конкретни примери. Това означавало, че е по-добре вотът да е за даден сектор, като здравеопазването например, и при дебата да се дадат и конкретни примери за корупционни практики. В отговор на обвиненията от страна на управляващите, че опозицията се пробва да минира председателството на ЕС с вота си на недоверие, той посочи, че става въпрос за различни неща, и даде за пример Малта, където в шестте й месеца начело на ЕС имало дори предсрочни избори. \n                    ", "date": "2017.12.15", "title": "Премиерът отменя мораториума за новите лекарства (ОБНОВЕНА)"}
{"url": "http://www.monitor.bg/a/view/34566-3500-%D0%BA%D0%B0%D0%BC%D0%B5%D1%80%D0%B8-%D1%81%D0%BB%D0%B5%D0%B4%D1%8F%D1%82-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%BE%D1%82%D0%BE-%D0%9F%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE/", "text": "МВР пуска клипове с информация кои улици ще се затварят\n                    Над 3500 камери в София ще следят за нередности по време на българското председателство на Съвета на ЕС, което ще се проведе през първата половина на 2018 г. Това съобщи кметът на столицата Йорданка Фандъкова, която заедно с вътрешния министър Валентин Радев представиха първия етап от единна система за сигурност. МВР и общината обединяват сили, за да гарантират наблюдението и сигурността на европейските гости, които ще дойдат за европредседателството. Нови 244 камери вече дебнат по трасето от Летище София, „Цариградско шосе“, НДК, бул. „България“ и до резиденция „Бояна“. Допълнително ще бъдат поставени и 48 камери в метрото. Вторият етап от системата за сигурност ще бъде свързване на всички центрове на общината и СДВР за видеонаблюдение. „Тази система ще остане и след председателството. Тя е изключително важна за сигурността на града“, обясни Фандъкова. Системата струва над 3 млн. лв, като 2 млн. лв са държавни пари, а останалите от бюджета на общината. Някои от новите камери ще могат да засичат и номерата на колите, но за бъдат установени всички нарушения системата ще бъде надграждана.От своя страна вътрешния министър Валентин Радев обясни, че на сайта на МВР с клипове ще информират столичани кои улици ще бъдат затваряни по време на председателството. Той обясни, че при пристигането на гостите, частично ще бъдат затваряни булеварди. При срещите на високо равнище в НДК е възможно да бъде спирано движението по някои улици в района. „Внимавайте МВР ви наблюдава“, заключи министърът.\n\n\n                    ", "date": "2017.12.15", "title": "Над 3500 камери в София за БГ председателството"}
{"url": "http://www.monitor.bg/a/view/41965-%D0%9C%D0%BE%D0%BC%D0%B8%D1%87%D0%B5-%D0%BF%D0%BE%D1%81%D1%82%D1%80%D0%B0%D0%B4%D0%B0-%D0%BE%D1%82-%D0%B0%D1%82%D0%B0%D0%BA%D0%B0-%D1%81-%D0%BA%D0%B0%D0%BC%D1%8A%D0%BD%D0%B8-%D0%BF%D0%BE-%D0%B2%D0%BB%D0%B0%D0%BA/", "text": "\n                    Младо момиче е пострадало заради хвърлен камък по влак. Инцидентът е станал около 22.00 часа снощи, когато пътническият влак от София за Мездра е атакуван с камъни от неизвестни лица в района на спирка Кумарица. В резултат на вандалската проява леко е пострадало младото момиче, което е пътувало във влака.По първоначална информация в един от вагоните на композицията е пътувала група футболни фенове, които са провокирали ситуацията. Вагонът е със счупени едно панорамно стъкло и две стъкла на страничните врати, съобщиха от БДЖ. От компанията съобщиха, че от началото на 2017 г. това е 81-ият случай, при който техни влакове  са замеряни с камъни. От там напомнят, че при средна скорост на влака 65 км/ч, дори и малко камъче може да пробие стъклото и да рани човек. \n                    ", "date": "2017.12.15", "title": "Момиче пострада от атака с камъни по влак "}
{"url": "http://www.monitor.bg/a/view/3652-%D0%98-%D0%BF%D0%BE%D0%BB%D0%B8%D1%86%D0%B0%D0%B8-%D0%B2-%D1%80%D0%B5%D0%B2%D0%B8%D0%B7%D0%B8%D1%8F%D1%82%D0%B0-%D0%BD%D0%B0-%D0%BB%D0%B5%D1%87%D0%B5%D0%B1%D0%BD%D0%B8%D1%82%D0%B5-%D0%B7%D0%B0%D0%B2%D0%B5%D0%B4%D0%B5%D0%BD%D0%B8%D1%8F-%D1%81-%D0%B1%D1%83%D0%BC-%D0%BD%D0%B0-%D0%B1%D0%BE%D0%BB%D0%BD%D0%B8%D1%87%D0%BD%D0%B8/", "text": "\n                    Служители на „Икономическа полиция“, заедно с представители на Министерството на здравеопазването и НОИ, ще проверяват лечебните заведения, рекордьори по издадени болнични. Ревизия на болниците, издали най-много документи за отсъствие от работа, заради болежки, пожела новият управител на НОИ Ивайло Иванов веднага щом оглави института. Данните на НОИ показват, че за първото полугодие на годината са били издадени над 1,3 млн. болнични листове. Според статистиката най-болнави са работещите в Кюстендил, където на всеки 100 осигурени близо 13 са излизали в отпуск, заради заболяване. На второ място са трудещите се в София област, следвани от перничани. Най-рядко от офиса, заради болежки са отсъствали в Добрич, където на 100 осигуряващите се едва 4 са поискали болнични. Тази седмица зам.-министърът на здравеопазването Бойко Пенков заяви, че от следващата година ще влязат в сила новите методики за медицинска експертиза, на база на които се отпускат и инвалидни пенсии. Според концепцията за реформа на социалното ведомство обаче промените ще влязат в сила едва през 2019 г. Междувременно ресорният министър Бисер Петков отчете, че тази година безработицата е на рекордно ниско ниво от 2009 г. насам. „От началото на годината 225 288 безработни са започнали работа, като близо 200 000 от тях са на първичния сектор“, обясни Петков. Следващата година ведомството стартира нова схема „Работа“, която ще осигури заетост на около 10 000 души в региони с високи нива на безработица.\n\n\n                    ", "date": "2017.12.15", "title": "И полицаи в ревизията на лечебните  заведения с бум на болнични"}
{"url": "http://www.monitor.bg/a/view/79002-%D0%95%D0%BC%D0%B8%D0%BB-%D0%9A%D0%BE%D1%88%D0%BB%D1%83%D0%BA%D0%BE%D0%B2-%D1%81%D1%82%D0%B0%D0%B2%D0%B0-%D0%BF%D1%80%D0%BE%D0%B3%D1%80%D0%B0%D0%BC%D0%B5%D0%BD-%D0%B4%D0%B8%D1%80%D0%B5%D0%BA%D1%82%D0%BE%D1%80-%D0%BD%D0%B0-%D0%91%D0%9D%D0%A2/", "text": "\n                    Бившият депутат и тв водещ Емил Кошлуков ще оглави дирекция „Програма БНТ1“ на обществената медия от 18 декември, понеделник. Заемайки тази длъжност, той ще отговоря за стратегическото планиране на основния канал на обществената медия, съобщиха от пресцентъра на обществената медия.Дирекцията включва два от ключовите продуцентски центрове, които развиват както вътрешния потенциал на телевизията, така и привличането на независими външни продуценти.Емил Кошлукав беше сред кандидатите за генерален директор на БНТ. Конкурсът беше спечелен от Константин Каменаров. Самият Каменаров потвърди новината за Агенция \"Монитор\".„Емил Кошлуков доказа, че има модерна визия за обществената телевизия, при това го направи открито и публично. Не е задължително конкурентите да са и съперници. Присъединяването на силни личности с професионални качества е приоритет за БНТ“, заяви генералният директор.\n                    ", "date": "2017.12.15", "title": "Емил Кошлуков става програмен директор на БНТ"}
{"url": "http://www.monitor.bg/a/view/12192-%D0%92%D0%BD%D1%83%D1%87%D0%BA%D0%B0%D1%82%D0%B0-%D0%BD%D0%B0-%D0%97%D0%BB%D0%B0%D1%82%D1%8E-%D0%91%D0%BE%D1%8F%D0%B4%D0%B6%D0%B8%D0%B5%D0%B2-%D0%BD%D0%B0-%D0%BA%D0%BE%D0%BB%D0%B5%D0%B4%D0%B5%D0%BD-%D0%B1%D0%B0%D0%B7%D0%B0%D1%80-%D0%B2-%D1%81%D1%82%D0%BE%D0%BB%D0%B8%D1%87%D0%BD%D0%BE-%D1%88%D0%BA%D0%BE%D0%BB%D0%BE/", "text": "\n                    В понеделник от 12 часа в столичното 119 СУ е организиран Коледен благотворителен търг на картини. Те са рисувани от ученици в 4А клас на училището заедно с художника Иван Яхнаджиев. На търга ще присъства и внучката на Златю Бояджиев - Цена Бояджиева, която ще поздрави децата и ще им покаже нова, неизвестна досега картина на нейния дядо. Дарението на четвъртокласниците за поредна година е за онкоболни деца в ИСУЛ.\n                    ", "date": "2017.12.15", "title": "Внучката на Златю Бояджиев на коледен базар  в столично школо "}
{"url": "http://www.monitor.bg/a/view/66399-%D0%96%D0%B8%D0%B2%D0%B0%D0%BA%D1%8A%D1%82-%D1%83%D0%B4%D1%80%D1%8F-18-%D0%B3%D1%80%D0%B0%D0%B4%D1%83%D1%81%D0%B0/", "text": "\n                    Днес ще бъде предимно слънчево, след обяд с временни увеличения на облачността, главно над Западна България. През деня ще се появи юг-югозападен вятър, в Източна България и северно от планините - умерен, и дневните температури ще се повишат, по-съществено в планинските райони. В западната част на Дунавската равнина и на места в Горнотракийската низина ще има мъгла и ниска облачност и там дневните температури ще останат по-ниски – около 10°. В останалата част от страната максимални - между 13° и 18°, в София около 14°. Такава е прогнозата за времето на Националния институт по метеорология и хидрология, съобщи за „Фокус“дежурният синоптик Красимир Стоев.  Над Черноморието ще бъде предимно слънчево. Ще духа до умерен юг-югозападен вятър. Максимални температури на въздуха: 13°-16°. Температурата на морската вода е 10-11°. Вълнението на морето ще бъде 2-3 бала.Над планините ще бъде предимно слънчево, след обяд над масивите от Западна България с временни увеличения на облачността. Ще духа умерен, по билата - силен югозападен вятър, който през деня още ще се усили. Максимална температура на височина 1200 метра около 8°, на 2000 метра – около 3°.\n                    ", "date": "2017.12.15", "title": "Живакът удря 18 градуса "}
{"url": "http://www.monitor.bg/a/view/61038-%D0%95%D0%9A-%D0%BE%D0%B1%D1%8F%D1%81%D0%BD%D1%8F%D0%B2%D0%B0-%D0%BA%D0%B0%D0%BA-%D1%81%D0%B5-%D0%BF%D1%80%D0%B0%D0%B2%D0%B8-%D1%81%D0%B8%D1%80%D0%B5%D0%BD%D0%B5-%D0%BD%D0%B0-21-%D0%B5%D0%B7%D0%B8%D0%BA%D0%B0/", "text": "\n                    Европейската комисия публикува на сайта си официалния превод на 21 езика, включително и на български, на Eвропейско ръководство за добри хигиенни практики при производството на занаятчийско сирене и млечни продукти.\n\nРъководството е разработено от фермери и занаятчии от цяла Европа, ветеринари, консултанти, технолози и експерти по безопасност на храните по поръчка на Европейската комисия.\n\nОфициално се въвежда принципът на гъвкавост във всички страни-членки на ЕС по отношение на фермерски и занаятчийски производители на сирене и млечни продукти. \n                    ", "date": "2017.12.15", "title": "ЕК обяснява как се прави сирене на 21 езика "}
{"url": "http://www.monitor.bg/a/view/60272-%D0%A8%D0%B5%D1%84-%D0%BD%D0%B0-%D0%94%D0%90%D0%98-%D0%B2%D0%BA%D0%B0%D1%80%D0%B0-%D0%BF%D0%BE%D0%B4%D1%87%D0%B8%D0%BD%D0%B5%D0%BD%D0%B8%D1%82%D0%B5-%D1%81%D0%B8-%D0%B2-%D0%B7%D0%B0%D1%82%D0%B2%D0%BE%D1%80%D0%B0/", "text": "\n                    Началникът на Областния отдел “Автомобилна администрация“ в Пазарджик Владимир Добрев завел подчинените си в местния затвор-превантивно - като мярка срещу корупцията в системата. Една от потърпевшите служители - ст.инспектор Таня Г. обаче подала доклад до началствата в София и престаралият се автомобилен шеф бил наказан дисциплинарно - понижен бил в длъжност за 6 месеца.Административният съд в Пазарджик с решение от 13 декември т.г. отмени заповедта за наказанието и осъди Изпълнителната агенция „ Автомобилна администрация“ да му плати 500 лв. съдебни разноски по делото. Решението може да се обжалва пред по-горна инстанция. Въпросното “недопустимо“, според потърпевшите, посещение било на 8 юни т.г., когато Добрев завел няколко служителя в тюрмата, но някои от тях преживели стрес от това, че се срещнали “очи в очи“ със затворниците. На входа им били взети личните карти и мобилните телефони, след което били вкарани в килиите, разказват участници в сценария. Гостите били съпроводени от надзиратели, а докато вървели по коридорите, били обсипани с подмятания, обиди и подигравки от пандизчиите. Шефът на Областния отдел „Автомобилна администрация“ допълвал шока с намеци, че това ги чака всички нарушители на закона и престъпници. След „инструктажа“ на място при осъдените някои от ДАИ-инспекторите изпаднали в стрес и дори минали на успокоителни, а ст.инспектор Таня Г. описала случката до шефовете в Изпълнителна агенция в столицата, откъдето незабавно пратили проверка и последвала заповед за наказание на Добрев-за „нестандартната лекция“.Владимир Добрев има своя версия за случилото се. Казва, че никого не е принуждавал да отиде в затвора. На входа всеки сам дал личните си документи, какъвто е редът в местата за лишаване от свобода. По предложение на началника на охраната разгледали една килия. В клуба към тъмничното заведение бил проведен разговор за актуалната ситуация в системата на „Автомобилна администрация“, включително последните задържани за корупция служители – стандартно изнесенообучение.Според съдия Георги Видев от Административния съд в Пазарджик обжалваната заповед за „дисциплинарката“ е издадена на 16 октомври 2017 г., като с това е нарушен двумесечният срок за налагане на дисциплинарно наказание, предвиден в чл. 94, ал. 1 от Закона за държавния служител от откриване на нарушението и затова магистратът отмени наказанието.През последните години, Добрев, който е юрист по образование, е бил уволняван от длъжността си пет пъти при смяната на всяко правителство. Всеки път той обжалва заповедта и е назначаван пак. Пазарджишкият отдел на ДАИ пък стана нарицателен със сигнали за корупция, след като преди 3 години за вземане на 500 лв. подкуп от курсисти бе осъден зам.-директорът на отдела Тодор Грочев. Той излежаваше 2-годишна присъда и бе пуснат предсрочно за добро поведение при 6-месечен изпитателен срок. По-късно Владимир Добрев се закани, че ще вади нови случаи на корупция.\n                    ", "date": "2017.12.15", "title": "Шеф на ДАИ вкарал подчинени в затвора (ОБНОВЕНА)"}
{"url": "http://www.monitor.bg/a/view/85141-us-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D1%89%D0%B0%D1%82%D0%B0-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82%D0%BA%D0%B0-%D0%A1%D1%8E%D0%B7%D0%B0%D0%BD-%D0%9A%D0%B0%D1%82%D1%86-%D0%9A%D0%B8%D0%B9%D1%82%D0%B8%D0%BD%D0%B3-%D0%A6%D0%B2%D0%B5%D1%82%D0%B0%D0%BD-%D0%92%D0%B0%D1%81%D0%B8%D0%BB%D0%B5%D0%B2-%D0%B8%D0%B7%D0%BF%D0%BE%D0%BB%D0%B7%D0%B2%D0%B0-%D0%B0%D0%BA%D1%82%D0%B0-%D0%9C%D0%B0%D0%B3%D0%BD%D0%B8%D1%82%D1%81%D0%BA%D0%B8-%D0%BA%D0%B0%D1%82%D0%BE-%D0%BF%D0%BE%D1%81%D0%BB%D0%B5%D0%B4%D0%B5%D0%BD-%D0%BE%D1%82%D1%87%D0%B0%D1%8F%D0%BD-%D1%85%D0%BE%D0%B4/", "text": "\n                    Сюзан Катц Кийтинг е разследващ журналист и известен блогър и писател. Автор е на списанията „Пийпъл“ и „Тайм“, както и на изданието US News & World Report, в което преди около месец публикува статия за жалбата на Цветан Василев по Глобалния акт „Магнитски“. В статията тя посочва, че банкерът беглец „се надява да използва американския закон, за да се отърве от обвиненията срещу себе си отвъд Океана, макар правозащитници да са категорични, че не виждат основания за неговия иск“. \"Телеграф\" се свърза със Сюзан Кийтинг с молба да ни даде повече подробности за проучването, което е направила на случая.- Всъщност не грешите. Просто видях статия в малко тукашно издание. Първо нека да подчертая, че се интересувам от Глобалния закон „Магнитски“, който е нова версия на оригиналния закон „Магнитски“. Досега не е имало официално разглеждан по него случай и аз се опитвах да разбера кой ще е първият. Тогава видях и статията в едно тукашно онлайн издание - The Hill. В нея пишеше, че един български банкер иска да бъде оневинен по Глобалния акт „Магнитски“. Помислих си – окей, мога да направя това. Мога да видя каква точно е историята тук. Всъщност просто исках да разбера защо той твърди, че случаят му е подходящ за разглеждане по Глобалния акт. Колкото повече навлизах в историята обаче, толкова повече осъзнавах, че никой - нито едно от длъжностните лица, които се занимават именно с проучването на случаи по „Магнитски“, не смята, че става въпрос за подобно дело. За да сме по-точни, те всъщност бяха доста скептични за този иск, отхвърляйки вероятността да бъде разгледан с думите: „Това е смешно. Това не е случай за акта „Магнитски“.“ Ето така чух за този случай.- Никой не каза това. Хората, с които говорих, ме помолиха да не разкривам имената им, защото не искаха официално да говорят за това. Но мога да ви разкрия, че говорих с хора от Конгреса, лица, които биха се занимавали именно с такива случаи. Говорих и с хора от Държавния департамент и Министерството на финансите. Те също казаха, че това не е казус за акта „Магнитски“. Също така се свързах и с група, защитаваща човешките права, която е съставила списък с имена, чиито случаи биха били подходящи за разглеждане. Попитах ги дали Василев е в списъка. Те ми отговориха със смях.- Вижте, Бил Ричардсън вече не е действащ политик. Да не говорим, че името му беше замесено в много скандали. Той беше разследван за корупция. Беше свързан с операции, които обичайно квалифицираме като „тъмни“. Така че Бил Ричардсън не се радва на добра репутация тук. Никой не го взема на сериозно, когато говори за Василев и за акта „Магнитски“. И когато Ричардсън се забърка с някой, който е обвинен в източването на големи суми пари, хората си вадят заключенията. Няколко души от Капитолия (б.р. - сградата на Конгреса на САЩ) направиха коментари именно в тази насока.- Той не пожела да говори лично с мен, а през шефа на фондацията си – Мики Бъргман. Той е негов говорител. Попитах този човек, Мики Бъргман, как са били нарушени човешките права на г-н Василев и той отговори: „Ами той не може да напуска Сърбия.“ Ето така му били нарушени човешките права. А за г-н Василев Сърбия е убежище. Подслон, в който да избегне ареста и разследването срещу себе си.- Преди краха на банката (б.р. - Корпоративна търговска банка) Василев се свързва и започва сътрудничество с Атлантическия съвет – голяма тинк танк организация, намираща се във Вашингтон. Той посещава Вашингтон и започва да ходи на събития, организирани от Атлантическия съвет. През ноември 2012 г. организацията прави двудневна конференция в Турция – Енергиен и икономически форум, лектор на която е и Василев. Месец по-късно той и две негови дружества – КТБ и „Бромак“ – финансов посредник, превеждат 3,5 млн. долара на Атлантическия съвет. Василев става част от международния консултативен борд на организацията и като такъв се среща с Ричардсън. Двамата се сприятеляват. Говорителят на Ричардсън Мики Бъргман ми каза: „Губернаторът го хареса. Мислеше го за добро момче.“ Василев се появява на множество събития на съвета, а на сайта му е описан като член на консултативния борд. След краха на банката обаче престава да плаща своята дан. Веднъж секнал паричният поток, се разсъхват и връзките между него и Атлантическия съвет. Организацията заличава името му от сайта си. На интернет страницата си Василев продължава да твърди, че е част от съвета, но от там са категорични, че не е.Въпреки това Василев и Ричардсън запазват добрите си лични взаимоотношения.- Вижте, не мога да го докажа, но като журналист ми изглежда, че това е последен отчаян негов ход. Василев явно е човек, който има много да отговаря за много неща. Срещу него има заповед за арест, червена бюлетина, издадена от Интерпол. Повдигнати са му обвинения за криминални престъпления и мисля, че в случая говорим за сграбчване на възможност, която той смята, че може да го отърве от примката. Така че от отчаяние пробва това. В същото време обаче това му дава и възможност да удари по някой, когото счита за свой враг.- Не, не, никакъв шанс. Всеки беше категоричен, че шансът да успее с жалбата си по акта „Магнитски“ е нулев. Това просто няма да се случи. Подобно дело – по Глобалния акт „Магнитски“, трябва да бъде подписано от президента Тръмп. Така че когато Държавният департамент и Министерството на финансите най-накрая му дадат случаите, които смятат, че трябва да бъдат разгледани по закона, те ще му предадат най-подходящите. Няма да му предадат казус като този – случай, който е явно криминален. Тук не става въпрос за злоупотреба с човешки права. Това е случай, който трябва да бъде решен от съда. Това ми казаха всички, с които говорих. Това е нещо, по което трябва да се произнесе българският съд. Не е случай за нарушаване на човешките права, който да бъде разглеждан по Глобалния акт.- Би изглеждал като случая на човека, на когото е кръстен законът – Сергей Магнитски. Той е разследвал корупция в Русия, заради което е арестуван и брутално бит и изтезаван в затвора. Той умира в затвора. Бил е политически затворник и е превърнат в такъв, защото руските власти не са харесвали разследването, което правел. Човешките му права са били брутално погазени. Групите правозащитници, с които се свързах, ми казаха, че не могат да ми дадат детайли за случаите, които искат да бъдат разгледани по „Магнитски“, защото не искат да застрашават хората, които се опитват да защитят. Но като цяло става въпрос за случаи на отвличане, изтезания, побоища... За ето такова ниво на злоупотреба и нарушение.- Един от хората от лобистката група, наета от г-н Василев, ми каза, че ако бъде даден ход на случая, червената бюлетина ще изчезне.  \n\n\n                    ", "date": "2017.12.15", "title": "US разследващата журналистка Сюзан Катц Кийтинг:  Цветан Василев използва акта „Магнитски“ като последен отчаян ход"}
{"url": "http://www.monitor.bg/a/view/31753-%D0%9F%D0%BE%D0%B4%D1%80%D0%B5%D0%B4%D0%B8%D1%85%D0%B0-%D0%B8-%D0%94%D1%8A%D1%81%D1%82%D0%B8%D0%BD-%D0%A5%D0%BE%D1%84%D0%BC%D0%B0%D0%BD-%D0%B2-%D0%BA%D0%BE%D0%BC%D0%BF%D0%B0%D0%BD%D0%B8%D1%8F%D1%82%D0%B0-%D0%BD%D0%B0-%D0%BD%D0%B0%D1%81%D0%B8%D0%BB%D0%BD%D0%B8%D1%86%D0%B8%D1%82%D0%B5/", "text": "\n                    Още три жени обвиниха актьора Дъстин Хофман в сексуални посегателства, с което проговорилите негови жертви станаха шест, съобщиха световните информационни агенции, позовавайки се на сп. \"Варайъти\".Инцидентите са станали през 80-те години на миналия век. Две от жените разказаха, че Хофман им е посегнал през 1987 г., а третата - че той се епрез 1980 г. и е поискал да му масажира стъпалата, когато е била на 16 години. Адвокатът на 80-годишния актьор заяви, че обвиненията са \"клеветнически лъжи\". Едната от жените е сценаристката Кори Томас, която е била съученичка на дъщерята на актьора. Тя разказа, че той се разголил пред нея в хотелска стая, когато е била на 16 години. Спасило я телефонно позвъняване от майка й.Другата жена - Мелиса Кестър разказа, че актьорът я е опипвал, докато са били в звукозаписно студио за филма \"Ищар\". Тя била на гости при приятеля си в студиото. Хофман я извикал и започнал да я опипва, при това приятелят й ги виждал, но само от кръста нагоре. „Той бръкна в гащичките ми и после напъха пръсти в мен. Не знаех какво да правя и затова се чувствах ужасно, само стоях там и не помръдвах. Шокиращо е когато ти се случва подобно нещо“, казва Кестър. По-късно Хофман постоянно звънял на момичето по телефона, което много я плашело. Името на третата жена в публикацията не се разкрива. Тя каза пред репортерите на \"Варайъти\", че била начинаеща актриса, когато се запознала с Хофман. Той я опипвал докато пътували с кола.През последните два месеца други три жени обвиниха Дъстин Хофман в сексуален тормоз или нападение. Актрисата Катрин Росетър и писателката Ана Греъм Хънтър заявиха, че той ги едокато са работили по пиесата и филма \"Смъртта на търговския пътник\" от 1983 г. до 1985 г. Телевизионната сценаристка Уенди Рис Гатсиунис също каза, че е станала жертва на сексуален тормоз от страна на Дъстин Хофман през 1991 г.\n\n\n                    ", "date": "2017.12.15", "title": "Жертва на Дъстин Хофман: Той напъха пръстите си в мен"}
{"url": "http://www.monitor.bg/a/view/17468-%D0%97%D0%BB%D0%B0%D1%82%D0%B5%D0%BD-%D1%80%D0%B8%D1%82%D0%BE%D0%BD-%D0%BF%D0%BE%D0%BA%D0%B0%D0%B7%D0%B2%D0%B0-90-%D0%BD%D0%BE%D0%B2%D0%B8-%D0%B4%D0%BE%D0%BA%D1%83%D0%BC%D0%B5%D0%BD%D1%82%D0%B0%D0%BB%D0%BD%D0%B8-%D0%B8-%D0%B0%D0%BD%D0%B8%D0%BC%D0%B0%D1%86%D0%B8%D0%BE%D0%BD%D0%BD%D0%B8-%D0%BB%D0%B5%D0%BD%D1%82%D0%B8/", "text": "\n                    90 нови филма ще бъдат показани на 23-ия Фестивал на българското документално и анимационно кино „Златен ритон”, който се открива в събота в 18,30 часа в Пловдив. Фестивалът не е провеждан от 2015г. и затова в тазгодишното издание ще бъдат представени още повече филми от обикновеното – продукцията от последните две години. 63 от филмите ще се състезават в двете конкурсни програми – за документално и анимационно кино. \n\nПо статут петчленното жури на фестивала присъжда две големи награди “Златен ритон” за най-добър документален и анимационен филм. Ще бъдат отличени филми и със: специална награда на журито, награда за най-добър режисьор, за най-добър художник-постановчик, награда за дебют, наградата на община Пловдив и до две грамоти за конкретни предложения. Анимационните филми са 27, сред които е рекордният брой от девет дебюта, както и филми на утвърдени автори в анимационното ни кино.  36 са документалните филми в конкурса, шест от тях са дебютни. Някои от филмите вече са представяни и награждавани у нас и в чужбина като “Пощальонът” на Тонислав Христов, “От Кремона до Кремона” на Мария Аверина, дебютът “Пустиняци” на Цветан Драгнев, а други за пръв път ще се срещнат с публиката.\n\nСред конкурсните филми има и три копродукции: двата документални филма:  “Книжарят” (България / Франция) и “От Кремона до Кремона” (България / Италия)  и една анимация – “Пътуваща страна”(България / Хърватия).\n\n Програмата за новаторски и експериментални продукции “Открити хоризонти” включва 27 филма, сред които документални филми за братята Кирил и Методий, Петър Стоянов, Георги Марков и анимацията ЗООТРОП на Сотир Гелев. 56 от 90 филма са получили финансова подкрепа от Национален филмов център.\n\n \n                    ", "date": "2017.12.15", "title": "„Златен ритон” показва 90 нови документални и анимационни ленти"}
{"url": "http://www.monitor.bg/a/view/87101-%D0%A7%D0%B5%D1%80%D0%BD%D0%B0%D1%82%D0%B0-%D0%97%D0%BB%D0%B0%D1%82%D0%BA%D0%B0-%D0%B1%D1%8F%D0%B3%D0%B0-%D0%BE%D1%82-%D1%81%D0%B2%D0%B0%D1%82%D0%B1%D0%B0%D1%82%D0%B0/", "text": "\n                    Плеймейтката Златка Димитрова заяви, че тя и любимият й Мирослав не искат да вдигат сватба. 32-годишната красавица все пак се възприема като семейна жена. „Минахме доста трудни моменти и въпреки всичко с Миро продължаваме да държим ръцете си. Но като булка няма да ме видите. Това, че няма да нося неговата фамилия, не е проблем. Това не ме прави по-малко негова жена. За мен любовта на двама души, отношенията им се изразяват в това да се уважават и обичат.“, заяви пред сп. Umbrella bar тя.Междувременно чаровната брюнетка се е заела с мисията да бъде всеотдайна майка. Миро-младши, който се появи на бял свят през 2016 г, много прилича на майка си и вече развива артистични умения. На прощъпулника си момченцето, което носи името на гордия си татко, хванало докторски слушалки и книга. Докато се фокусира върху грижите за любимите си мъже, Златка чака да намери вдъхновение за ново професионално развитие.\n\n\n                    ", "date": "2017.12.15", "title": "Черната Златка бяга от сватбата"}
{"url": "http://www.monitor.bg/a/view/1723-%D0%9E%D0%BD%D0%BB%D0%B0%D0%B9%D0%BD-%D0%B7%D0%B0%D0%BB%D0%BE%D0%B3-%D0%B7%D0%B0-6-%D0%BB%D0%B2-%D1%81%D0%BF%D0%B5%D1%87%D0%B5%D0%BB%D0%B8-24-45860-%D0%BB%D0%B5%D0%B2%D0%B0/", "text": "\n                    Онлайн залог на стойност 6 лв. донесе най-голямата печалба в тираж №99 на БСТ. Късметлията е играл в една област със система №9 и ще прибере 24 458,60 лева. Уцелил е единствената петица във II теглене на \"5 то 35\" за 24 434,80 лв., плюс 7 тройки по 3,44.\n\nВ I теглене на \"5 от 35\" пък има 4 улучени петици по 6108,70 лева. Едната от тях падна заедно с 5 четворки по 39,70 и 1 тройка за 3,60 лв., от което се събраха 6550,30 лева. Ударът е направен с фиш с 3 области обикновено попълване по 5 числа и в една - 6 пълно комбиниране (ПК) за 4,50 лева.\n\nВтората по големина печалба в тиража - 23 230,60 лева дойде от играта \"Тото Джокер\". С фиш, в който има 4 комбинации за \"6 от 42\" и 4 за \"джокера\" бяха улучени единствената тройка за 22 307,60 лева в тази игра, плюс 9 двойки по 102,30 и една тройка от \"6 от 42\" за 2,90 лв.\n\nДжакпотът в \"6 от 49\" порасна с нови 62 971,53 лв. и достигна 2 736 418,77 лева. Очаква се до утре той да се увеличи с още към 70 000 лв. В \"6 от 42\" с последните 16 393,38 лв. сумата достигна 470 098,40 лева и тя вероятно ще порасне с още 20 000. В \"5/50 - 1/12 Зодиак\" пък си чакат непроменящите си и неуловими (поне докато някой не уцели 5+1), три милиона лева. Така в трите джакпота има шанс да се съберат над 6,3 млн. лева за неделния тираж №100.\n\n \n\nТото печалби\n\nТираж №99\n\n \n\n\"6 от 49\": Числа - (1, 9, 11, 32, 37, 41); 6 - няма, 5 - 7 по 2998,60 лв., 4 - по 45,30 лв., 3 - по 3,50 лв.; ДЖАКПОТ: 2 736 418,77 лв.\n\n \n\n\"6 от 42\": Числа - (13, 21, 25, 29, 30, 32); 6 - няма, 5 - 3 по 3187,60 лв., 4 - по 39,70 лв., 3 - по 2,90 лв.; ДЖАКПОТ: 470 098,40 лв.\n\n \n\n\"5 от 35\": I теглене - (13, 15, 18, 21, 30); 5 - 4 по 6108,70 лв., 4 - по 73,00 лв., 3 - по 3,60 лв.; II теглене - (6, 7, 18, 21, 34); 5 - 1 по 24 434,80 лв., 4 - по 76,10 лв., 3 - по 3,40 лв.\n\n \n\n\"5/50 - 1/12 Зодиак\": Числа - (2, 4, 18, 36, 46); Зодия 10 - Козирог; 5+1 - нуяма, 5 - няма, 4+1 - няма, 4 - 4 по 500,00 лв., 3+1 - 10 по 100,00 лв., 3 - 174 по 10,00 лв., 2+1 - 203 по 5,00 лв., 1+1 - по 1,50 лв., 2 - по 1,00 лв., 0+1 - по 1,00 лв.; ДЖАКПОТ: 3 000 000,00 лв.\n\n \n\nТото Джокер: Позиции - (3, 4, 5); Цифри - (6, 3, 4); 3 - 1 от 22 307,00 лв., 2 - 218 по 102,30 лв.; ДЖАКПОТ: 0,00 лв.\n\n \n\n\"Рожден ден\": Година - 50, месец 04, дата 29, ден 1; I група - няма, II - 2\n\nпо 258,20 лв., III - няма, IV - 1 от 258,20 лв., V - 6 по 43,00 лв., VI - 3 по 68,90 лв., VII - 16 по 16,10 лв., VIII- 16 по 12,90 лв., IX - 41 по 7,60 лв., X - 59 по 6,10 лв., XI - по 1,80 лв., XII - по 2,70 лв., XIII - по 2,40 лв., XIV - по 1,20 лв., XV - по 1,30 лв.; ДЖАКПОТ: 1290,88 лв.\n                    ", "date": "2017.12.15", "title": "Онлайн залог за 6 лв. спечели 24 458,60 лева"}
{"url": "http://www.monitor.bg/a/view/35262-%D0%A0%D0%B0%D0%B4%D0%BE-%D0%AF%D0%BD%D0%BA%D0%BE%D0%B2-%D0%BF%D0%B0%D0%BA-%D0%BE%D1%82%D0%BF%D0%B0%D0%B4%D0%BD%D0%B0-%D0%BD%D0%B0-14%D1%84%D0%B8%D0%BD%D0%B0%D0%BB/", "text": "\n                    Най-добрият български сноубордист Радослав Янков не успя да стигне до битката за отличията и при втория си старт за Световната купа в коронната си дисциплина - паралелен гигантски слалом. Той отпадна на 1/4-финала в Кортина Д'Ампецо, както и предишния ден в Кареца (Ит). Чепеларецът преодоля 1/8-финалните серии, но след това се изправи срещу опитния италианец Роланд Фишналер и му отстъпи с 0,10 сек. С това завърши на осмо място - с 2 назад от класирането си в Кареца.\n\nПобедител в Кортина Д'Ампецо стана австриецът Макс Пайер, който изпревари с 0,61 сек. в големия финал във финала изпревари с 0.61 секунди Фишналер. В двубоя за третото място французинът Стефан Дюфур изпревари с 0,20 секунди Невин Галмарини (Швейц).\n\nВ класирането за Световната купа, което съвпада напълно и с класирането в паралелния гигантски слалом, води Галмарини с 1300 т. , следван от Фишналер с 1250и Андрей Собольов (Рус) с 1150. Янков е 6-и със 720.\n\nПри жените в същата дисциплина Теодора Пенчева остана 29-а в квалификациите и не стигна до елиминациите. Естер Ледецки (Чех) записа втора победа, след като изпревари в големия финал Селина Йорг (Гер). Трета е Клаудия Риглер (Ав).\n\nВ събота Кортина Д'Ампецо са нощните паралелни слаломи при мъжете и жените.\n                    ", "date": "2017.12.15", "title": "Радо Янков пак отпадна на 1/4-финал"}
{"url": "http://www.monitor.bg/a/view/36027-%D0%91%D0%BE%D0%BA%D1%81%D1%8C%D0%BE%D1%80-%D1%82%D1%8A%D0%BD%D0%B5-%D0%B2-%D0%BB%D1%83%D0%BA%D1%81-%D0%B1%D0%B5%D0%B7-%D0%B4%D0%B0-%D0%BF%D0%BB%D0%B0%D1%89%D0%B0-%D0%BD%D0%B8%D1%89%D0%BE/", "text": "Британецът получава всичко от спонсорите си\n                    Антъни Джошуа е звездата от първа величина в света на професионалния бокс – по-точно, в най-престижната тежка категория. До 23-ата си година той стана олимпийски шампион в Лондон, а на 28 спечели поясите на WBA и IBF. Двете му последни жертви са Владимир Кличко и Карлос Такам. За нокаутирането на украинеца и камерунеца той спечели по 15 млн. паунда, което го направи един от най-богатите боксьори на съвремието.\n\nСега Джошуа тъне в разкош, без да харчи нищо. Луксозният му живот е осигурен от договорите с най-известни световни брендове като Under Armor, JD Sports, Beats by Dre, StubHub, Dafabet, Lynx, Audemars Piguet, Jaguar Land Rover, BXR, Vodafone, Westfield, Lucozade.\n\n„Изглежда така, сякаш Антъни харчи куп пари, казва мениджърът му Фреди Кънингам. – Той лети с частни самолети, носи скъпи часовници, кара страхотни коли. Но ние нито веднъж не сме платили за самолет или вертолет. Антъни получава колите си от Land Rover. Той не харчи пари, той ги събира…”\n\nКънингам е дясна ръка на Джошуа, известен в миналото с връзките си с улични банди. Той е шеф на неговата агенция AJ Boxing, основана през 2015 г. „В началото целта ми беше да стана милионер, казва Джошуа в интервю за списание GQ. – Сега е пълно с баби и дядовци, които осъзнават милионите единствено спрямо цените на недвижимото имущество. Затова новата школа на мислене се основава на желанието да станеш милиардер. Милионите трябва да се увеличават. Ако за следващия си бой получа 10 млн. паунда, то новата ми цел ще е да увелича този хонорар десетократно. Това е сложно, но не и невъзможно…”\n\nЕдна от главните слабости на Джошуа са часовниците. А едната си ръка има златен с брилянти на стойност 263 600 паунда, а на другата – сребърен за 108 000 паунда. Естествено, той не си ги е купил, а са подарък от швейцарската марка Audemars Piguet.\n\nЛюбимият му град е Дубай, което също е регламентирано с договор. Антъни е посланик на местна туристическа фирма. Затова той и бившият футболист Рио Фърдианнд направиха там съвместна фитнес тренировка на покрива на култовия хотел Burj Al Arab. Специално за шампиона на вертолетната площадка на сградата беше издигнат и боксов ринг.\n\nТайната на успеха според Кънингам: „Небях срещал човек, който да може да общува на едно ниво както с носача на летището, така и с шефа на някоя мултинационална компания. Антъни е човек от народа. Тоя е много привлекателен и автентичен. Уникален човек, уникален спортист с подобаващо обкръжение…”\n                    ", "date": "2017.12.15", "title": "Боксьор тъне в лукс без да плаща нищо"}
{"url": "http://www.monitor.bg/a/view/9143-%D0%A2%D1%80%D0%B8%D0%BC%D0%B0-%D0%B1%D1%8A%D0%BB%D0%B3%D0%B0%D1%80%D0%B8-%D1%81%D1%82%D0%B8%D0%B3%D0%BD%D0%B0%D1%85%D0%B0-%D0%B4%D0%BE-%D0%BF%D1%80%D0%B5%D1%81%D0%BB%D0%B5%D0%B4%D0%B2%D0%B0%D0%BD%D0%B5%D1%82%D0%BE-%D0%BD%D0%B0-125-%D0%BA%D0%BC/", "text": "Владимир Илиев с първи 14 точки за генералното класиране\n                    Трима българи се класираха за преследването на 12,5 км от Световната купа по биатлон във френския зимен курорт Анисе след спринта на 10 километра, в който влязоха сред първите 60. Това са Владимир Илиев, завършил 27-и и спечелил първите си 14 точки за генералното класиране през сезона, върналият се в състезанията след боледуване от конюнктивит Красимир Анев и Антон Синапов.\n\nИлиев, който влезе в десетката за Спортист №1 на България за 2017 г., завърши на 1:37,5 минути от победителя в спринта Йоханес Тингнес Бьо (Нор), след като не свали само една от 10-те мишени при стрелбата от положение \"прав\". Анев стана 43-и, на 1:58,1 минути от норвежеца също с една грешка - от \"легнал\". Синапов пък финишира 53-ти, на 2:17,0 мин. след два пропуска по един от \"легнал\" и \"прав\". Така днес те ще застанат от същите позиции в преследването, което стартира в 15.45 часа в Анисе. Михаел Клечеров остана едва 97-и от 103-ма завършили, на 4:06,6 мин. с 3 пропуска (3+0).\n\n24-годишният Йоханес Тингнес Бьо постигна четвъртата си победа за Световната купа този сезон, след като мина 10-километровата дистанция за 22:16,9 минути и повали всичките 10 мишени. В челната петица всички биатлонисти записаха перфектна стрелба. Втори, на 21,1 секунди се нареди носителят на Световната купа Мартен Фуркад (Фр), който се качи на подиума за 6-и път след 6 състезания този сезон. Третото място изненадващо и след изключителна борба зае друг французин - 26-годишният Антонен Гюгона, също с отлична стрелба и останал на 34,7 секунди от Бьо.\n\nШестицата допълниха Симон Шемп (Гер), на 41,8 сек. (0+0), Симон Дестийо (Фр) +45,7 сек. (0+0) и руснакът Антон Шипулин +54,9 сек. (1+0).\n\nВ генералното класиране води Мартен Фуркад с 318 точки, след като стъпи на подиума след всички стартове тази есен. Втори е Йоханес Тингнес Бьо с 298, след като спечели индивидуалната дисциплина на 20 км в Йостерзунд, спринта и преследването в Хохфилцен и спронта в Анисе. Третата позиция държи словенецът Яков Фак с 244 т. Със своите 14 т. Владимир Илиев е 57-и.\n\nВ събота в Анисе от 12.45 ч. е преследването на 10 км при жените с участието на Емилия Йорданова, от 15:45 е мъжкото преследване, а в неделя са първите масови стартове - от 12.45 ч. при жените и от 15.30 при мъжете.\n                    ", "date": "2017.12.15", "title": "Трима българи стигнаха до преследването на 12,5 км"}
{"url": "http://www.monitor.bg/a/view/13454-%D0%93%D0%B5%D1%80%D0%BC%D0%B0%D0%BD%D0%B5%D1%86-%D1%81-%D0%BF%D1%8A%D1%80%D0%B2%D0%B0-%D0%BF%D0%BE%D0%B1%D0%B5%D0%B4%D0%B0-%D0%BD%D0%B0-%D0%A1%D1%83%D0%BF%D0%B5%D1%80-%D0%93-%D0%B2%D1%8A%D0%B2-%D0%92%D0%B0%D0%BB-%D0%93%D0%B0%D1%80%D0%B4%D0%B5%D0%BD%D0%B0/", "text": "\n                    Германецът Йозеф Ферщл записа първата си победа в Световната купа по ски алпийски дисциплини. Той беше най-бърз на супергигантския слалом във Вал Гардена (Ит), след като записа време 1:35,28 минути по трасето с дължина 2365 метра, денивелация 590 м и 46 врати. Това беше и първа победа за алпиец от Германия на Супер Г от 1991 г. насам, когато Маркус Васмайер спечели в Лейк Луис.\n\n29-годишният Ферщл, чието най-добро постижение досега беше 5-о място в тази дисциплина в Санта Катерина през 2016 г., остави само на 0,02 секунди зад себе си австриеца Макс Франц. Трети завърши друг австриец - Матиас Майер, по-бавен с 0,1 сек.\n\nЧетвърти се нареди Александър Аарнолд Килде (Нор) на 0,22 сек., а в шестицата влязоха още Винсент Крихмайр (Ав), на 0,30 сек. и Андреас Зандер (Гер), на 0,38.\n\nСъстезанието беше прекъсвано на няколко заради лошите метеорологични условия и гъстата мъгла. Това помогна за представянето на скиорите с по-предни номера и най-вече за сензационния успех на Фещл, който се пусна с №2. Първите 36, сред които най-добрите в скоростните дисциплини, успяха да финишират, а 42-ма не стартираха заради капризите на времето.\n\nСлед този старт лидер в подреждането за Световната купа е Хенрик Кристоферсен (Нор) с 285 точки, който не участва в това състезание. Втори е Аксел Лунд Свиндал (Нор) с 245, а трети - Марсел Хиршер (Ав).\n\nТренировката за спускане при жените във Вал д'Изер (Фр) пък беше отменена заради лошото време и обилния снеговалеж.\n                    ", "date": "2017.12.15", "title": "Германец с първа победа на Супер Г във Вал Гардена"}
{"url": "http://www.monitor.bg/a/view/9736-%D0%9B%D0%B8%D0%B4%D0%B8%D1%8F-%D0%93%D0%B0%D0%BD%D0%B5%D0%B2%D0%B0-%D1%80%D0%B0%D0%B7%D0%BA%D0%B0%D0%B7%D0%B2%D0%B0-%D0%93%D0%BE%D0%BB%D1%8F%D0%BC%D0%B0-%D0%97%D0%B8%D0%BC%D0%BD%D0%B0-%D0%BF%D1%80%D0%B8%D0%BA%D0%B0%D0%B7%D0%BA%D0%B0/", "text": "\n                    Чаровната Лидия Ганева, която представи страната ни на „Детската Евровизия“ през 2016 г, ще се включи в концерта „Голяма Зимна приказка“. Изпълнителката на „Вълшебен ден“ ще е специален гост на тазгодишния спектакъл на вокална група „Мики Маус“, който ще се проведе на 23 декември в Sofia Live Club. В първата част музикален поздрав с коледни песни ще отправят малчугани на възраст между 4 и 8 години. До тях на сцената ще излязат Коцето Калки и Валерия Стоянова. Във втората част от шоуто ще се изявят по-големите „микимауси“, към които ще се присъединят двама от финалистите на последния сезон на „Гласът на България“ - Явор Велчев-Яви и Яна Чакалска. В ролята на водещ за събитието ще влезе Драго Симеонов. Билети за концерта може да намерите в мрежата на Eventim.  \n\n\n                    ", "date": "2017.12.15", "title": "Лидия Ганева разказва „Голяма Зимна приказка“"}
{"url": "http://www.monitor.bg/a/view/7441-%D0%93%D0%B5%D1%80%D0%B3%D0%B0%D0%BD%D0%B0-%D0%B5-%D0%B4%D0%B8%D0%BF%D0%BB%D0%BE%D0%BC%D0%B8%D1%80%D0%B0%D0%BD-%D0%B3%D0%B5%D0%BE%D0%BB%D0%BE%D0%B3/", "text": "\n                    Попфолк фурията Гергана добави към списъка си с постижения бакалавърска степен. Певицата е сред 220-те студенти, дипломирали се в специалност „Геология“ в Софийски университет „Св. Климент Охридски“ тази година. Изпълнителката на „Губя те бавно“ ще продължи образованието си с магистърската програма „Гемология“ – наука за скъпоценните камъни, което й е цел от дете. „Имам още дълги години да трупам опит - животът е едно учение до самия край. От скоро съм доброволец в музея „Земята и хората“ и за мен това е голяма привилегия, защото сбъдвам още една своя мечта.“, разкри пред Планета тв тя. Гергана призна още, че си е дала почивка от сцената именно с цел да придобие необходимите познания в избраните от нея сфери. Въпреки това тя няма да престане да се занимава с музика. „Сега започвам да пея, защото ми липсва. Все става така, че когато много искам да направя дадена песен, тя никога не се получава и затова не си давам срокове. Трябва сама да си дойде, но трябва и да търсиш, а сега аз ще търся“, обеща чаровната блондинка.    \n\n\n                    ", "date": "2017.12.15", "title": "Гергана е дипломиран геолог"}
{"url": "http://www.monitor.bg/a/view/83449-%D0%94%D1%80-%D0%97%D0%B0%D1%85%D0%B0%D1%80%D0%B8%D0%B5%D0%B2%D0%B0-%D1%81%D0%B5-%D0%B2%D1%80%D1%8A%D1%89%D0%B0-%D0%B2-%D0%9E%D1%82%D0%BA%D1%80%D0%B0%D0%B4%D0%BD%D0%B0%D1%82-%D0%B6%D0%B8%D0%B2%D0%BE%D1%82/", "text": "\n                    Радина Думанян, която редовият зрител помни в бялата престилка на д-р Захариева в „Откраднат живот“, ще се завърне в болница „Свети Кирил“ в епизода тази вечер. Жокер за появата си актрисата даде с кадър в профила си във Фейсбук. „Утре вечер играем „Работно време” от 19 часа в театъра. Малко по-късно ще отскоча и до „Св. Кирил“, обещавам.“, гласят думите й към снимката. Тийзър към серията пък показва как героят на Димо Алексиев, с когото бяха сгодени в първия сезон на продукцията, я преглежда. След като напусна лекарския екип, Думанян се фокусира върху кариерата си в Пловдивския театър и поддържа приятелска връзка с актьора Алек Алексиев и съпругата му.   \n\n\n                    ", "date": "2017.12.15", "title": "Д-р Захариева се връща в „Откраднат живот“"}
{"url": "http://www.monitor.bg/a/view/75142-%D0%91%D0%B5%D0%BB%D0%BE%D1%81%D0%BB%D0%B0%D0%B2%D0%B0-%D1%82%D0%B2%D0%BE%D1%80%D0%B8-%D0%92-%D1%82%D0%BE%D0%BF%D0%BB%D0%B0%D1%82%D0%B0-%D0%BA%D0%BE%D0%BB%D0%B5%D0%B4%D0%BD%D0%B0-%D0%BA%D1%83%D1%85%D0%BD%D1%8F/", "text": "\n                    Соул дивата Белослава издаде книга с рецепти. Четивото носи името „В топлата коледна кухня“ и е посветено на меню за наближаващите празници. С томчето 43-годишната певица се похвали в профила си във Фейсбук. „Ето я първата ми готварска и спретната книга с коледни рецепти. Оказа се доста трудно да избера измежду хилядите рецепти и невъзможните за контролиране мои мисли, кои от тях, и под каква форма да влязат в книжката. Е, направих едно коледно меню, което си мисля, че ще създаде допълнителен уют, ще ви стопли и ще остане за спомен.\", написа тя към снимка на корицата. Изпълнителката на „Красотата“ дава заявка, че това е една от многото готварски книги, които има намерение да напише.Белослава отдавна е популярна сред приятелтие си в гилдията с афинитета си към кулинарията, а през лятото уменията й зад печката се развихрили заради липса на персонал. Гласовитата дъщеря на Анета Сотирова обеща да се преориентира към сладкарството и в ресторанта си в София, след като иззе функцията на десерт майстор в заведението си в курорта Лозенец.  \n\n\n                    ", "date": "2017.12.15", "title": "Белослава твори „В топлата коледна кухня“"}
{"url": "http://www.monitor.bg/a/view/38384-%D0%91%D1%80%D0%B0%D0%B4-%D0%9F%D0%B8%D1%82-%D0%BC%D0%B5%D1%87%D1%82%D0%B0%D0%B5-%D0%B7%D0%B0-%D0%94%D0%B6%D0%B5%D0%BD%D0%B8%D1%84%D1%8A%D1%80-%D0%9B%D0%BE%D1%80%D1%8A%D0%BD%D1%81/", "text": "\n                    Холивудският ас Брад Пит вижда в по-младата си колежка Дженифър Лорънс „жената на мечтите си“. Звездата от „Военна машина“ се възхищавал на чаровната блондинка от дълго време, а двамата вече са тръгнали и по срещи. „Брад и Дженифър често излизат заедно на вечеря. Изглежда, че помежду им има силна връзка“, издават пред сп. „Стар“ близки до Пит. Според същите източници, той взел номера на Лорънс от общ познат и дълго време нямал кураж да я потърси. Първият си контакт с 27-годишната красавица актьорът осъществил след раздялата й с режисьора Дарън Арнофски.Междувременно разводът на Брад Пит и Анджелина Джоли е в застой. Екранната Лара Крофт паузира раздялата след признанията на съпруга си за битката му с алкохолната зависимост и от факта, че вече почти година е в сух режим. Според близки до звездата, тя още има чувства към актьора и скоро няма да подпише документите. За затоплянето в отношенията на екранните „Мисис и мистър Смит“, които се влюбиха на снимачната площадка, се заговори още през пролетта. Първата крачка бе отказа от използване на посредници в общуването им. Малко след това папараци щракнаха Пит, докато посещава тайно Джоли и децата им по време снимките на последния й филм в Камбоджа - „Първо убиха баща ми“.\n\n\n                    ", "date": "2017.12.15", "title": "Брад Пит мечтае за Дженифър Лорънс"}
{"url": "http://www.monitor.bg/a/view/43562-helloween-%D1%81-50-%D0%BC%D0%B8%D0%BD%D1%83%D1%82%D0%B5%D0%BD-%D0%B1%D0%B8%D1%81-%D0%B2-%D0%A1%D0%BE%D1%84%D0%B8%D1%8F/", "text": " Вокалните дуели на Анди Дерис и Михаел Киске разтърсиха 10 000 в „Арена Армеец“\n                    Три епохи в историята на Helloween – тази на Кай Хансен (китарист и първи вокалист на бандата), Михаел Киске и Анди Дерис, се събраха в метъл пиршество за сетивата под покрива на „Арена Армеец“ вчера. Турнето Pumpkins United маркира десетия звуков десант на германските хеви божества на българска земя. Това обаче беше концертът с най-мащабна визуална опаковка и звук, точно както подобава на историческия риюниън на членовете на групата. Сцената изглеждаше грандиозно, а мощността на баса от колоните разтърсваше и в костите първите орди фенове, полазили терена малко след 19 ч. Близо час по-късно хората започнахаи след минути получиха задоволителен отговор под формата на първите акорди на Helloween. Дерис и Киске кръстосаха тембър в първия от десетките епични вокални дуели за вечерта и накараха близо 10 000 да настръхнат. Киске продължи с I'm Alive, а Дерис вдигна децибелите на еуфорията в залата с If I Could Fly. На огромна стена зад музикантите се прожектираха архивни кадри от турнета и бекстейдж моменти, а в паузите между отделните групи песни вървяха кратки клипчета, чиито основни герои бяха талисманите на Helloween – анимираните тиквени герои Сет и Док.Хансен докара вратобол и мускулна треска на присъстващите с ударна серия, включваща Starlight, Judas, Ride the Sky и Heavy Metal (Is the Law). Спомени от времената, в които нямаше новобранска или купон край лагерния огън, на който двойките танцуваха дистанцирано блус, сякаш страхувайки се да не изгорят по искрата помежду си, Дерис и Киске върнаха с The Tale That Wasn't Right и Forever and One (Neverland). ДваматаМалко след 22 ч, когато всички очакваха, че Helloween ще развеят трибагреника и между две глътки бира ще се сбогуват с феновете, започна началото на грандиозния край – пет композиции, припомнили защо тази група е иситнска институция в спийд метъла. Началото бе сложено с Eagle Fly Free, последва изненадващ кавър на Blue Suede Shoes на Елвис, култовата Keeper of the Seven Keys и 20 минутно, отвяващо главите соло на Кай Хансен (In the Hall of the Mountain King). Future World и I Want Out бяха последните парчета за вечерта, които изстреляха публиката в едно по-добро духовно измерение.  \n\n\n                    ", "date": "2017.12.15", "title": " Helloween с 50 минутен бис в София"}
{"url": "http://www.monitor.bg/a/view/29149-%D0%98%D0%B2%D0%B5%D0%BB%D0%B8%D0%BD-%D0%9F%D0%BE%D0%BF%D0%BE%D0%B2-%D0%B4%D0%B0%D1%80%D1%8F%D0%B2%D0%B0-%D1%82%D0%B5%D0%BD%D1%81%D0%B8%D0%BA%D0%B0%D1%82%D0%B0-%D0%B7%D0%B0-%D0%BB%D0%B5%D1%87%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%91%D0%93-%D0%A1%D1%82%D0%B8%D0%B2%D1%8A%D0%BD-%D0%9A%D0%B8%D0%BD%D0%B3/", "text": " Стоянка Мутафова, Д2, Криско и много други застават зад каузата на мадия талант\n                    Ивелин Попов и съотборниците му от националния отбор по футбол застават зад младия писател Иво Христов и даряват тениските си с автографи. Над 30 популярни личности застанаха зад кампанията „Живот за Иво“.На 19-ти декември, броени дни преди Коледа столичният клуб Gotham ще отвори вратите си за едно много специално събитие. Младият писател и боец Иво, за когото вече сме ви разказвали, ще представи своята пета книга „Изпусната любов“, а веднага след това вечерта ще продължи с благотворителния търг „Живот за Иво“, в който ще вземат участие над 30 родни знаменитости с дарения на лични вещи в помощ на 16-годишния Иво Христов. Новата книга на Стоянка Мутафова „Добър вечер, Столетие мое“; книгата на Криско \"Пътят нагоре“, боксовите ръкавици от филма „Нокаут или Всичко, което тя написа“, предоставени от Орлин Павлов и Ники Илиев, кожен колан – силях от създателите на хитовия „Възвишение“, тениската на Дидо от Д2 от „Голямото рок междучасие“, Златната топка за най-добър млад футболист, спечелена от Даниел Златков, любима дреха от личния гардероб на Николета Лозанова и много други вещи ще бъдат дарени за каузата. Победителят от „ВИП Брадър“ Джино Бианкалана, Габриела Попова „Мис Силикон“, Александър Сано, Ивайло Захариев, Мая Нешкова, Ивелин Попов – Попето, Илиян, Константин, Борис Дали, Маги Бадер, Деси Фотосесията, Ники Михайлов и други ще се включат също със свои любими предмети. Събраните средства ще бъдат преведени по дарителската сметка на Иво и използвани за предстоящото му лечение. Водещи на събитието са Мартин Геновски и Елизабет Методиева - светска журналистка и Miss Top Of The World.Определяният като българския Стивън Кинг млад писател издава вече пети сборник с разкази, които са отражение на неговия свят, въплъщаващ темите за самотата, злото, насилието, възмездието, съдбовната предопределеност, смъртта. Когато през 2014 г. Иво за първи път е изправен пред животозастрашаващата диагноза „Неврофиброматоза-тип 2“, той има две мечти - да оздравее и един ден да стане известен писател. Три години по-късно тези мечти са на път да станат реалност. На събитието, чието начало ще бъде поставено точно в 19 ч. присъстващите ще имат възможността да се срещнат и запознаят лично с младия автор, да зададат своите въпроси към него и разбира се, да се сдобият със снимка и автограф. Асен Кукушев, Даниел Златков, Цветелин Маринов – Цуни и Франческа Саита от последния сезон на „Фермата“ ще представят някои от най-завладяващите моменти от новопубликуваните разкази. Събитието е отворено за всеки желаещ да присъства и да помогне на Иво от Радомир. \n\n\n                    ", "date": "2017.12.15", "title": "Ивелин Попов дарява тенсиката за лечението на БГ Стивън Кинг"}
{"url": "http://www.monitor.bg/a/view/66089-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-16-%D0%B4%D0%B5%D0%BA%D0%B5%D0%BC%D0%B2%D1%80%D0%B8-%D1%81%D1%8A%D0%B1%D0%BE%D1%82%D0%B0/", "text": "\n                    Овен 21 март – 20 април\n\n \n\nВедър ден със зареждаща енергетика. Това зареждане при вас може да се получи на няколко нива. Не е изключено да ви предложат изгодни договори, да намерите отдавна търсеното жилище или помещение, където да развивате нова дейност. Отваряйте си очите, не пропускайте шансовете, които съдбата ви дава. Може да вземете важно решение за пътуване и преместване, да направите някои резервации и да решите окончателно къде ще сте по празниците. Нищо важно не оставяйте за утре, когато друг ще командва парада и избора ви.\n\n \n\nТелец 21 април – 20 май\n\n \n\nНе си нарушавайте спокойствието. Денят носи хармония в отношенията, позволява да обновите връзките, да се разширите у дома, като намерите ново жилище за вас или за децата. Ще ви хрумнат блестящи идеи, които е добре да реализирате. Ще намерите изход от неприятно положение и ще получите покани за празниците. Добре е да се правят резервации и заявки, да не се оставя за последния момент пазаруването и решението с кого и къде ще бъдете по празниците. Следете кръвното, не се напрягайте, не сечете дървета.\n\n \n\nБлизнаци 21 май – 21 юни\n\n \n\nЩе получавате вести и покани, ще се радвате на внимание и на изгодни предложения. Родените в първата декада да не споделят планове и намерения, да се движат в тесен кръг на приятели и познати. Ден за релакс и оздравителни процедури. Може да се отложи пътуване или плановете ви да се променят. Не позволявайте на странични хора да се намесват в избора и личната ви преценка, особено ако и друг път са ви проваляли. Не планирайте отсъствие от дома в неделния ден, когато шансовете за изневери са максимални.\n\n \n\nРак 22 юни – 21 юли\n\n \n\nВедър и хармоничен ден. Пътувайте, направете огледи, капарирайте имот или жилище. Вероятно е да получите някакво озарение и да усетите какво е важно за вас в бъдеще, на кого може да разчитате и на кого не. Контролирайте емоциите, търсете начин да стопите дистанциите, да направите жестовете, които се очакват от вас. Не стойте дълго пред компютъра, щадете очите. Добре е да се започне диета до Коледа, ако до момента не сте постили. Върви програма за прочистване и разчистване в тялото и в душата. Ще ви хрумнат чудесни идеи.\n\n \n\nЛъв 22 юли – 22 август\n\n \n\nДен със зареждаща и хармонична енергетика. Пътувайте, търсете контакти с хора, способни да ви направят услуги и да ви спонсорират в бъдещите намерения. Имате възможност да уредите имотен въпрос, да купите жилище за вас или за децата, да подсигурите бизнеса си с нови терени, да се споразумеете за цени на стоки и услуги. С напредването на деня не си създавайте допълнителни грижи, щадете сърцето, не се впускайте в необмислени авантюри. За утре не планирайте нищо ново и важно.\n\n \n\nДева 23 август – 22 септември\n\n \n\nТруден ден за родените в първата декада. Вървите към финала на една връзка. Дайте си сметка какво искате да задържите и с какво смятате да се разделите. Не протакайте отговорните срещи. Утрешният ден ще донесе грижи, разочарования и болка. Днес имате още възможност да промените нещата в посоката, която би ви донесла радост и комфорт. Контролирайте емоциите, бъдете в час с изискванията, които работата и домът поставят пред вас. Здравето е нестабилно, не се захващайте с много задачи едновременно.\n\n \n\nВезни 23 септември – 22 октомври\n\n \n\nДенят разчиства пътя към нова работа или покупка на нов дом. Преговаряйте с тези, които могат да ви направят услуга или да финансират проектите и начинанията ви. Ще намерите подход към всеки, ще постигнете съгласие там, където отдавна не може да се разберете по въпроси от взаимен интерес. Денят носи светла, хармонична и пречистваща енергетика. Изхвърлете негативните емоции, търсете пътя за сдобряване и помирение. За утре не планирайте важни срещи и публични изяви. Не си и помисляйте за изневери, рискът е максимален.\n\n \n\nСкорпион 23 октомври – 22 ноември\n\n \n\nТози ден ще отвори пред вас много врати, някои от които ще бъдат забранени. Едно пътуване ви води към изневери, към поглед в посоката, която и друг път ви е носила проблеми. Днешният ден дава сила за внедряване в нова среда и възможност да се уредите с имот. Не се знае кой каква цена ще плати, но за вас ще има повече ползи, отколкото за другите. В момента доминирате на всички фронтове на живота, движите се оптимистично и не се съобразявате с някои обещания или разпоредби. В утрешния ден ще си получите уроците.\n\n \n\nСтрелец 23 ноември – 21 декември\n\n \n\nПредприетото днес ще носи ползи, ще разведрява обстановката и ще ви среща с хора, които може да останат за дълго в живота ви. Вървите към любовна авантюра, която може и да ви ожени или обзаведе с наследник. В този ден наследството може да си дойде с наследника. Денят е благоприятен за всякакви брокерски инициативи. Нищо важно и съществено да не се оставя за утре. Не планирайте рискови инициативи и публични изяви. Предстоящото новолуние ще засегне болезнено родените в третата декада. Намалете темпото.\n\n \n\nКозирог 22 декември – 20 януари\n\n \n\nДен на ведри и радостни събития, на възможност да стимулирате отношенията с близки и приятели, да се видите с роднини, да обсъдите имотен проблем и да купите неща, които ще зарадват не само вас, но и още някого. Този ден носи разведряваща и одухотворяваща енергетика, но до вечерта ситуацията коренно ще се промени. Ще ви обхване меланхолия или желание за изневери не само в любовта, но и на собствения си начин на живот и разбирания. Бъдете внимателни. 17-и ще бъде най-тежкият и изкушаващ ден в сатурновата ви дупка.\n\n \n\nВодолей 21 януари – 19 февруари\n\n \n\nДен със зареждаща и стимулираща енергетика. Проведете прочистващи процедури и разговори, които ще изчистят отношенията от насъбраното неудовлетворение и болка. Постарайте се да разберете и другата гледна точка и дано и вас се опитат да приемат и разберат. В момента сте обект на атаки, претенции или незачитане. Родените в първата декада ще бъдат притиснати и по отношение на имоти и наследства. Каквото е важно свършете го днес, не го отлагайте за утре, когато тъмни сили ще се намесват в отношенията ни.\n\n \n\nРиби 20 февруари – 20 март\n\n \n\nНе си поставяйте тежки и неприятни задачи. Радвайте се на този светъл и хармоничен ден. Движете се в приповдигнато настроение. Не позволявайте да ви завладеят негативни емоции. Разбира се, че ще има неприятни моменти, в които е добре да не задълбавате в детайли и да не изпадате в подробности, да не поемате излишна отговорност и да се опитате да изживеете цялостно щастливите мигове. Не планирайте за утре пътувания и отсъствия от дома. Вероятни са изневери, които ще ви костват много.\n\n \n\n \n\nЧРД\n\nНавлизате в лична година тройка. Имате шанс да поемете по нов път, но много пречки и прегради ще срещате. В момента Сатурн е върху Слънцето ви, а това положение носи задържаща програма, проблеми с родители и деца и изискването да се направят доста жертви.\n\nРодените днес ще имат собствен бизнес, за който е нужно още от сега да помислите и да им осигурите нужния терен и база за развитие. Това са деца с разностранни таланти, но може да бъдат неразбрани и недооценени от семейството и средата.\n\nЗаченатите днес ще владеят тайни, до които другите не могат да се доберат. Неведоми сили ще им помагат. Всичко, което предприемат, ще се овенчава с успех.\n                    ", "date": "2017.12.15", "title": "Хороскоп за 16 декември – събота"}
{"url": "http://www.monitor.bg/a/view/9122-%D0%92%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%BE%D0%B1%D0%B2%D0%B8%D0%BD%D0%B8-%D0%A0%D1%83%D1%81%D0%B8%D1%8F-%D0%B2-%D0%BF%D0%BB%D0%B0%D0%BD-%D0%B4%D0%B0-%D1%81%D1%80%D0%B5%D0%B6%D0%B5-%D0%BA%D0%B0%D0%B1%D0%B5%D0%BB%D0%B8%D1%82%D0%B5-%D0%BC%D0%B5%D0%B6%D0%B4%D1%83-%D0%95%D0%B2%D1%80%D0%BE%D0%BF%D0%B0-%D0%B8-%D0%90%D0%BC%D0%B5%D1%80%D0%B8%D0%BA%D0%B0/", "text": "\n                    Най-висшият британски военен предупреди за нова заплаха, идваща от Русия, която е свързана с комуникационните кабелите, които са прокарани по дъното на Атлантическия океан, съобщава Би Би Си. Маршал сър Стюарт Пийч, който е началник на отбраната на Великобритания, настоя, че Обединеното кралство и НАТО трябва да поставят като приоритет защитата на комуникационните линии. По думите му, това би бил потенциално катастрофалeн удар за икономиката, ако кабелите бъдат срязани или прекъснати. Маршалът изтъкнал, че уязвимостта на подводните линии представлява нов риск за „нашия начин на живот”.\n                    ", "date": "2017.12.15", "title": "Великобритания обвини Русия в план да среже кабелите между Европа и Америка"}
{"url": "http://www.monitor.bg/a/view/27792-%D0%98%D1%81%D1%82%D0%BE%D1%80%D0%B8%D1%87%D0%B5%D1%81%D0%BA%D0%B0-%D0%BF%D1%80%D0%B8%D1%81%D1%8A%D0%B4%D0%B0-%D0%B2-%D0%A0%D1%83%D1%81%D0%B8%D1%8F-%D0%BF%D1%80%D0%B8%D0%B7%D0%BD%D0%B0%D1%85%D0%B0-%D0%B5%D0%BA%D1%81%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%B7%D0%B0-%D0%B2%D0%B8%D0%BD%D0%BE%D0%B2%D0%B5%D0%BD-%D0%B2-%D0%BA%D0%BE%D1%80%D1%83%D0%BF%D1%86%D0%B8%D1%8F/", "text": "\n                    Осем години строг затвор получи бившият руски министър на икономическото развитие Алексей Улюкаев, който бе признат за виновен в получаване на 2 млн. долара подкуп. Присъдата на 61-годишния ексчиновник бе произнесена в петък от Замоскворецкия съд, като мярката за наказание бе  оповестена в същия ден. Освен това Улюкаев бе осъден да плати глоба в размер на 130 млн. рубли или 1,8 млн. евро.  \n Това е първият случай в съвременната история на Русия на осъден федерален министър за корупция, отбелязват медиите, които в тази връзка определиха процеса като „исторически“. В съдебната зала бяха зачетени обстоятелствата на извършеното престъпления – в частност от документите следва, че през октомври 2016 г. Улюкаев е поискал от ръководителя на компанията „Роснефт“ Игор Сечин подкуп, за да разреши приватизацията на 50,08% от компанията „Башнефт“. Ексчиновникът посочил с два пръста размера на подкупа, твърдят от обвинението. Това се случило по време на икономически форум в индийския щат Гоа, уточняват агенциите. В последващ телефонен разговор действащият тогава министър „потвърдил пред нефтения бос по-рано изразеното намерение да получи 2 млн. долара“. По-късно Сечин предал чантата с парите, които Улюкоев сложил в багажника на колата си, където били намерени от сътрудниците на Федералната служба за сигурност. Магистратите отбелязват, че бившият висш чиновник е действал „умишлено, ръководейки се от користни мотиви и използвайки авторитета на заеманата длъжност“. По думите на съдията Лариса Семьонова, Улюкоев е поискал подкупа за „предварително извършени действия в полза на Сечин“. „В случай не неизпълнение на искането обаче ексминистърът заплашил, че ще даде отрицателен коментар по повод одобрената вече приватизация на „Башнефт“. Газета.ру предава, че при произнасяне на думата „виновен“ в съда Улюкаев останал спокоен и сериозен. Преди заседанието той заяви, че разчита на „справедлива присъда“, която според него трябвало да бъде оправдателна. Според версията на бившия член на руския кабинет, самият той не е искал подкуп от Сечин, а в получената от нефтения бос чанта е „очаквал да има вино, а не пари“. По време на съдебния процес Улюкаев отрече вината си и заяви, че по отношение на него е била извършена „провокация“. Съдиите обаче прецениха, че по случая са събрани достатъчно доказателства, които дадоха основание на Темида да огласи обвинителната присъда. Агенциите припомнят, че самият Сечин отказа да се яви в съдебна зала, за да даде показания по делото.    Скандал между журналисти избухна в петък пред входа на Зомоскворецкия съд, където бе огласена присъдата на Алексей Улюкаев, предаде РИА Новости. Според агенцията дори се стигнало до бой. Конфликтът възникнал, след като екипите на медиите не могли да поделят удобно място за снимки. Вследствие единият журналист, възмутен от поведението на колегата си, го ударил в носа и дори успял да му счупи камерата. Агенциите не посочват представители на кои средства за масова информация са участвали в сборичкването.    \n\n\n                    ", "date": "2017.12.15", "title": "Историческа присъда в Русия: признаха ексминистър за виновен в корупция  "}
{"url": "http://www.monitor.bg/a/view/73400-%D0%93%D0%BE%D1%80%D0%B5%D1%89%D0%B8%D1%8F%D1%82-%D1%87%D0%B0%D0%B9-%D0%BF%D0%B0%D0%B7%D0%B8-%D0%BE%D1%82-%D0%BE%D1%81%D0%BB%D0%B5%D0%BF%D1%8F%D0%B2%D0%B0%D0%BD%D0%B5/", "text": "\n                    Американски учени доказаха, че ежедневното пиене на горещ чай снижава със 74 процента вероятността от развитие на глаукома в сравнение с другите безалкохолни напитки.\n\nКафето, студеният чай, безкофеиновият чай и другите безалкохолни напитки нямат такова полезно действие. Учените от университета \"Браун\" и университета на Калифорния в Лос Анджелис са работили с данни за 1678 души, подложени на пълно изследване на очите през 2017 г. От тях 84 (пет процента) имали симптоми на глаукома.\n\nГлаукомата възниква заради повишаване на вътреочното налягане, което уврежда зрителния нерв. Болестта е една от водещите причини за ослепяване в света.\n\nПрез юни Международната агенция за ракови изследвания към Световната здравна организация призна прекалено горещите напитки, като кафе и чай, за опасни за здравето.\n                    ", "date": "2017.12.15", "title": "Горещият чай пази от ослепяване"}
{"url": "http://www.monitor.bg/a/view/65038-%D0%A7%D0%B5%D1%80%D0%B2%D0%B5%D0%BD%D0%BE%D1%82%D0%BE-%D0%B2%D0%B8%D0%BD%D0%BE-%D0%B4%D0%BE%D1%81%D0%B5%D0%B3%D0%B0-%D1%81%D0%B5-%D0%BF%D0%B8%D0%B5%D0%BB%D0%BE-%D0%BD%D0%B5%D0%BF%D1%80%D0%B0%D0%B2%D0%B8%D0%BB%D0%BD%D0%BE/", "text": "\n                    Досегашната практика да се сервира червеното вино на стайна температура се оказала напълно погрешна, твърдят австралийски експерти, цитирани от в. \"Метро\".\n\nСпоред мнението на специалисти от Винарската академия в Сидни червеният елексир е най-добре да се употребява при температура между 12 и 18 градуса по Целзий. Тоест червеното вино трябва да се пие много по-студено, отколкото беше практиката досега.\n\nСпоред Тейлър Уайнс, ако тази напитка се сервира топла /тоест при стайна температура/ в нея започва да доминира алкохолът, който замъглява особеностите на букета й. Но има и друга опасност - ако бутилката с червено бъде прекалено, тогава почти изцяло се губи ароматът й.\n\nПри все това, изтъкват австралийските специалисти, различните сортове вина трябва да се предлагат различно изстудени. За каберне совиньон и сира е препоръчително да се сервират с температура 16-18 градуса. За по-леките брандове, като пино ноар, препоръчителен е по-студеният интервал от 12-14 градуса. И тук стигаме до белите вина като совиньон блан и пино гри, за които идеалната температура е 6-8 градуса.\n                    ", "date": "2017.12.15", "title": "Червеното вино досега се пиело неправилно"}
{"url": "http://www.monitor.bg/a/view/8659-%D0%97%D0%B0%D0%BA%D0%BB%D0%B5%D1%85%D0%B0-%D0%91%D0%BE%D1%80%D0%B8%D1%81-%D0%94%D0%B6%D0%BE%D0%BD%D1%81%D1%8A%D0%BD-%D0%B4%D0%B0-%D0%BD%D0%B5-%D0%BF%D0%BE%D1%81%D1%8F%D0%B3%D0%B0-%D0%BA%D1%8A%D0%BC-%D0%B2%D0%BE%D0%B4%D0%BA%D0%B0%D1%82%D0%B0-%D0%B2-%D0%9C%D0%BE%D1%81%D0%BA%D0%B2%D0%B0/", "text": "\n                    Британският външен министър Борис Джонсън посети Русия и по този повод в. \"Таймс\" публикува отворено писмо от депутата Крис Брайънт. Той, въз основа на собствения си опит, дава редица ценни съвети на министъра за това как да се държи в Москва, каква стая да избере в хотела и как да се вози в асансьорите в Москва.\n\nБрайънт настоявал той да не използва телефона по време на пътуване, да не влиза в забавления и да не пие водка. Опитът на Брайънт се основава на неговите пътувания до Москва и Нижни Новгород, когато той самият бил министър, ходил е и в Санкт Петербург, но още по времето, когато градът все още се казваше Ленинград.\n\nПърво, Брайънт препоръчва на Джонсън да не взима със себе си мобилен телефон или друго устройство с достъп до Интернет. В противен случай всеки подобен обект със сигурност ще бъде хакнат и превърнат в инструмент за подслушване.\n\nВторо, министърът трябва да бъде предпазлив за храната и напитките, които консумира. Може би Джонсън няма да бъде отровен с полоний, признава Брайънт, но според него вече има случаи, в които британските министри са се натравяли в Москва, въпреки че яли точно същите неща като цялата делегация. \"И за всеки случай: не е нужно да преобръщате всяка чаша водка или да участвате в състезания с напитки, без значение колко фалшива дружелюбност витае във въздуха. Целта ще бъде да ви изкарат от равновесие\", предупреждава авторът на съобщението.\n\nДруг съвет се отнася до жилището на министъра: трябва да настоявате за стая, която не е оборудвана с телефон или с устройство, което може да бъде изключено. В противен случай, пише той, руснаците обичат да се обаждат на своите гости през нощта - министрите на други страни, така че да не могат да се наспят. \"Ето защо, предлага той, можете, например, в последната минута да размените стаите. \"Вашият противник ще бъде доста изненадан, когато се явите с ясни очи и пълен с енергия, дори личният ви секретар да заспива прав\".\n\nВ допълнение, Брайънт съветва Джонсън да не използва сам асансьора, защото ако случайно започне да си бърка в носа пред огледалото вътре, той ще бъде сниман, а снимките ще се пазят за подходящия момент. А ако при него дойде красива жена или почука на вратата на стаята му, тогава трябва наистина да си отваря очите.\n                    ", "date": "2017.12.15", "title": "Заклеха Борис Джонсън да не посяга към водката в Москва"}
{"url": "http://www.monitor.bg/a/view/34685-%D0%A5%D0%B2%D0%B0%D0%BD%D0%B0%D1%85%D0%B0-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8-%D0%BD%D0%B0-%D0%98%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0-%D0%B8%D1%81%D0%BA%D0%B0%D0%BB%D0%B8-%D0%B4%D0%B0-%D0%BE%D0%BA%D1%8A%D1%80%D0%B2%D0%B0%D0%B2%D1%8F%D1%82-%D0%A1%D0%B0%D0%BD%D0%BA%D1%82-%D0%9F%D0%B5%D1%82%D0%B5%D1%80%D0%B1%D1%83%D1%80%D0%B3/", "text": "\n                    Седем участници в терористична клетка на \"Ислямска държава\" са задържани в Санкт Петербург за подготовка на терористични актове, съобщи центърът на връзки с обществеността на руската Федерална служба за сигурност (ФСБ).\n\nКлетката е била ръководена от главатари на международната терористична организация в чужбина по интернет месинджъра \"Телеграм\", се казва в съобщението. Участниците планирали да извършат на 16 декември поредица от терористични актове чрез самовзривяване на терорист камикадзе в едно от култовите учреждения в града, а също убийства на граждани и взривяване на саморъчни бомби на места, където се събират много хора. При спецоперацията по арестите са иззети значително количество взривни вещества, компоненти за саморъчни взривни устройства, автоматично оръжие, боеприпаси, екстремистка литература. Ликвидирана е лаборатория за изготвяне на взривни устройства, добавя ФСБ.\n                    ", "date": "2017.12.15", "title": "Хванаха терористи на \"Ислямска държава\", искали да окървавят Санкт Петербург"}
{"url": "http://www.monitor.bg/a/view/72521-%D0%A0%D1%8A%D0%BA%D0%BE%D0%B2%D0%BE%D0%B4%D0%B8%D1%82%D0%B5%D0%BB%D0%B8%D1%82%D0%B5-%D0%BE%D1%82-%D0%95%D0%A1-%D0%BE%D0%B4%D0%BE%D0%B1%D1%80%D0%B8%D1%85%D0%B0-%D0%BD%D0%B0%D1%87%D0%B0%D0%BB%D0%BE%D1%82%D0%BE-%D0%BD%D0%B0-%D0%BD%D0%BE%D0%B2%D0%B0-%D1%84%D0%B0%D0%B7%D0%B0-%D0%BE%D1%82-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8%D1%82%D0%B5-%D0%B7%D0%B0-%D0%91%D1%80%D0%B5%D0%BA%D0%B7%D0%B8%D1%82/", "text": "\n                    Държавните и правителствени ръководители от ЕС одобриха началото на нова фаза от преговорите за Брекзит, включваща определяне на преходен период и бъдещите търговски отношения между Лондон и Брюксел, предадоха световните агенции.\n\nПредседателят на Европейския съвет Доналд Туск написа в Туитър, че лидерите от ЕС \"са се споразумели да се премине към втората фаза\" от преговорите за Брекзит и поздрави британската министър-председателка Тереза Мей.\n\nМиналата седмица Мей успя да постигне в последния момент споразумение с представителите на ЕС по правата на гражданите, британските финансови задължения и статута на ирландската граница след излизането на Великобритания от Евросъюза през март 2019 година.\n                    ", "date": "2017.12.15", "title": "Ръководителите от ЕС одобриха началото на нова фаза от преговорите за Брекзит"}
{"url": "http://www.monitor.bg/a/view/73525-%D0%9E%D0%BF%D1%80%D0%B5%D0%B4%D0%B5%D0%BB%D0%B8%D1%85%D0%B0-%D0%BE%D1%84%D0%B8%D1%86%D0%B8%D0%B0%D0%BB%D0%BD%D0%B0-%D0%B4%D0%B0%D1%82%D0%B0-%D0%B7%D0%B0-%D1%81%D0%B2%D0%B0%D1%82%D0%B1%D0%B0%D1%82%D0%B0-%D0%BD%D0%B0-%D0%A5%D0%B0%D1%80%D0%B8-%D0%B8-%D0%9C%D0%B5%D0%B3%D0%B0%D0%BD/", "text": "\n                    Принц Хари и американската му годеница Меган Маркъл ще се оженят на 19 май следващата година, оповести дворецът Кенсингтън, цитиран от Ройтерс. Внукът на кралица Елизабет Втора, който е пети поред в наследяването на престола, и Маркъл - звездата от телевизионния сериал \"Костюмари\", оповестиха годежа си миналия месец.\n\nСватбата им ще се състои в двореца Уиндзор.\n\nНегово кралско височество принц Хари и Меган Маркъл ще се оженят на 19 май 2018 г., се казва в комюнике на двореца Кенсингтън.\n\nДвойката избра да се ожени в Уиндзорския замък в западен Лондон, защото е \"специално място за тях\". 91-годишната баба на Хари - Елизабет Втора, ще присъства на церемонията.\n\n36-годишната Маркъл, която е учила в католическо училище, но се идентифицира като протестантка, ще бъде кръстена и ще получи първо причастие от Църквата на Англия преди сватбата.\n\nМаркъл възнамерява да стане британски гражданин, но ще запази американското си гражданство, докато не получи британско.\n\nГотическият параклис \"Сейнт Джордж\" се намира в Уиндзорския замък - семейния дом на британските крале и кралици от близо 1000 години. В параклиса са гробовете на 10-има монарси, включително на Хенри Осми и третата му съпруга Джейн Сиймур, и на Чарлз Първи.\n                    ", "date": "2017.12.15", "title": "Определиха официална дата за сватбата на Хари и Меган"}
{"url": "http://www.monitor.bg/a/view/73998-%D0%9E%D1%82%D0%BA%D1%80%D0%B8%D1%85%D0%B0-%D0%B4%D0%B2%D0%B5-%D0%BD%D0%B5%D0%B8%D0%B7%D0%B2%D0%B5%D1%81%D1%82%D0%BD%D0%B8-%D1%82%D0%B2%D0%BE%D1%80%D0%B1%D0%B8-%D0%BD%D0%B0-%D0%A0%D0%B0%D1%84%D0%B0%D0%B5%D0%BB%D0%BE/", "text": "\n                    Две неизвестни творби на гения на Ренесанса Рафаело Санцио видяха отново бял свят вчера по време на реставрационни работи в помещение до прочутата Сикстинска капела на Ватикана. Първата афреска е наречена от откривателите й „Справедливост“ , тъй като на практика е вариант на гръцката богиня на правосъдието Темида. Но за разлика от нея изобразената жена е без превръзка на очите, млада, хубава, лъчезарна, съвсем в духа на Ренесанса е и красавицата на втория стенопис, която пък символизира приятелството. Зарадвани от находката, италианските изкуствоведи и историци веднага я нарекоха „Коледна изненада“ и прогнозираха, че в архивите и музеите на Ватикана има още много гениални творби, които тепърва ще бъдат преоткривани.\n\nСпоред изследователите на Рафаело той е рисувал двете творби някъде около 1520 година по поръчка на папа Юлий II. Всъщност въпросният върховен предводител на католиците заръчва на художника да изографиса личните му покои още през 1508 г. и той го прави с известни прекъсвания. Успява да завърши изцяло три от помещенията, които са известни като „Стаите на Рафаело“ и в които всяка година милиони посетители от цял свят се любуват на изумителни афрески като например „Атинската школа“. През 1520 г. геният се захваща с четвъртото, последно помещение от папските покои, прави няколко стенописа от замислената композиция, сред които са „Справедливост“ и „Приятелство“, но смъртта го покосява едва навършил 37 г. Работата като цяло остава недовършена и затова в последствие върху вече нарисуваните афрески е нанесен тънък слой мазилка, върху който пък неизвестен художник изобразява фигури на хора и цветя.\n                    ", "date": "2017.12.15", "title": "Откриха две неизвестни творби на Рафаело"}
{"url": "http://www.monitor.bg/a/view/186-%D0%A0%D0%B8%D0%BC%D0%BB%D1%8F%D0%BD%D0%B8%D1%82%D0%B5-%D0%B8%D0%B7%D0%B2%D0%B5%D0%B4%D0%BD%D1%8A%D0%B6-%D0%B2%D0%B8%D0%B4%D1%8F%D1%85%D0%B0-%D0%B2-%D0%BA%D0%BC%D0%B5%D1%82%D0%B8%D1%86%D0%B0%D1%82%D0%B0-%D1%81%D0%B8-%D1%85%D1%83%D0%B1%D0%B0%D0%B2%D0%B0-%D0%B6%D0%B5%D0%BD%D0%B0/", "text": "\n                    Жителите на Рим пък и всички италианки и италианци съвсем неочаквано откриха, че кметицата на Вечния град Вирджиния Раджи е красива и изискана жена. За разлика от всекидневието, когато първата гражданка на италианската столица обикновено е в купени от супермаркет тъмни панталон и сако, без грим и със завързани с ластик коси, на премиерата на „Проклятието на Фауст“ от Хектор Берлиоз в римската опера тя се появи повече от сияйна. Тоест кметицата премина по червената пътека облечена в лъскав тоалет на стилиста „Гатинони“, който откриваше прекрасните й рамене и на който можеше да завиди всяка една филмова звезда. Изисканият външен вид на Вирджиния Раджи, която е активистка на набиращото политическа скорост движение „Пет звезди“ на екскомика Бепе Грило, допълваха наметалото й, нейната перфектна прическа и добре положеният върху лицето й грим.\n\nНа другия ден пишещото братство на Апенините обяви, че кметицата е била истинската звезда на премиерата, с която бе открит оперният сезон на Рим. Като в сянката й била останала дори смятаната за голяма красавица вицепремиерка Мария Елена Боски. А независими наблюдатели прогнозираха, че демонстрираният от Вирджиния Раджи „look” ще качи рейтинга й и дори ще й помогне в решаването на многото проблеми на Рим. С които според запознати 39-годишната дама и майка на един син се справяла все по-успешно.\n                    ", "date": "2017.12.15", "title": "Римляните изведнъж видяха в кметицата си хубава жена"}
{"url": "http://www.monitor.bg/a/view/14862-%D0%9F%D1%83%D1%81%D0%BD%D0%B0%D1%85%D0%B0-%D0%BF%D0%BE%D0%B4-%D0%B3%D0%B0%D1%80%D0%B0%D0%BD%D1%86%D0%B8%D1%8F-%D1%88%D0%BE%D1%84%D1%8C%D0%BE%D1%80%D0%B0-%D0%BD%D0%B0-%D0%BA%D0%B0%D0%BC%D0%B8%D0%BE%D0%BD%D0%B0-%D1%81-%D0%BF%D1%8F%D1%81%D1%8A%D0%BA/", "text": "\n                    Парична гаранция от 5000 лева определи благоевградския окръжен съдия Илияна Стоилова на шофьора на камиона с пясък, който премаза 19-годишната студентка Фатиме Колашова. Илия Шопов излезе на свобода. Вчера следобед в съдебната зала видимо разстроен Шопов заяви: „Не съм престъпник, моля за по-лека мярка за неотклонение.“ Пред съдебната зала неговата дъщеря пък през сълзи каза пред журналистите: “Страшна трагедия! Много жалко за момичето, но баща ми наистина няма вина. Той я е пропуснал да мине на първата пешеходна пътека, но как и защо е тръгнала по другата след като камиона е завивал надясно...нямаме отговор“.По време на делото стана ясно, че камионът се е движил изключително бавно, но въпросите за това как точно е възникнал инцидента остават неразгадани засега. Напомняме, че във вторник малко след 9 часа сутринта 53-годишният Илия Шопов от с. Черниче премаза с камион,“Ман“ пълен с пясък, 19-годишната Фатиме Колашова от с. Дагоново, община Белица. Кървавият инцидент стана на ул. „Славянска“ в района на общежитията в Благоевград. В злощастния ден Илия Шопов от с. Черниче е изпълнявал трудовите си задължения към фирма „Георесурс“ – Симитли. Шопов влезе в съдебна зала с качулка на главата, придружен от дъщеря му и брат му.\n\n\n                    ", "date": "2017.12.15", "title": "Пуснаха под гаранция шофьора, прегазил Фатиме "}
{"url": "http://www.monitor.bg/a/view/10818-%D0%9C%D1%8A%D0%B6-%D0%B7%D0%B0%D0%B3%D0%B8%D0%BD%D0%B0-%D0%BF%D1%80%D0%B8-%D1%87%D0%B5%D0%BB%D0%B5%D0%BD-%D1%83%D0%B4%D0%B0%D1%80-%D1%81-%D0%BA%D0%B0%D0%BC%D0%B8%D0%BE%D0%BD-%C2%A0/", "text": "\n                    Жител на Казанлък, водач на лек автомобил „Рено Лагуна“ загина към 9,20 часа днес по главен път І-5 преди разклона за Мъглиж.Сигналът за поредният тежък пътен инцидент е бил подаден на телефон 112 от транзитно приминаващ край мястото свидетел.При пристигане на място дежурните катаджии установили, че леката кола буквално се е забила в двигателния отсек на товарен „МАН“ на фирма „Рьофикс“ ЕООД, превозващ сухи строителни смеси.Няма нито метър спирачен път и при двете возила, коментираха свидетели. Движението е отбито заради продължаващия оглед, тялото на жертвата е приклещено и изваждането му ще стане възможно след разрязване на тенекиите с хидравлична ножица.От началото на годината това 42-та жертва в резултат на пътно-транспортни произшествия в Старозагорска област.\n                    ", "date": "2017.12.15", "title": "Мъж загина при челен удар с камион  "}
{"url": "http://www.monitor.bg/a/view/41486-%D0%9A%D0%BE%D0%BB%D0%B0-%D1%83%D0%B1%D0%B8-%D0%BD%D0%B0-%D0%BC%D1%8F%D1%81%D1%82%D0%BE-%D0%B2%D0%B5%D0%BB%D0%BE%D1%81%D0%B8%D0%BF%D0%B5%D0%B4%D0%B8%D1%81%D1%82/", "text": "\n                    Мъж на колело е пометен от лек автомобил „Опел Зафира” на пътя между Враца и Криводол, съобщиха от областната дирекция на МВР. 36-годишният врачанин е загинал на място.\nФаталният инцидент е станал малко преди 18 часа в четвъртък. Зад волана на немската машина била 66-годишна жена, която се прибирала от Криводол към областния град. Малко след разклонението с обходния път, колата ударила велосипедиста, който се движел по платното и го влачила на предния си капак двайсетина метра. А при спирането на автомобила, велосипедистът изхвърчал на около 3-4 метра от шосето. Пристигналите спешни медици само констатирали смъртта му.\nПробата за алкохол на шофьорката е отрицателна. Образувано  е досъдебно производство.\n\n\n                    ", "date": "2017.12.15", "title": "Кола уби на място велосипедист"}
{"url": "http://www.monitor.bg/a/view/19434-%D0%9C%D0%BB%D0%B0%D0%B4%D0%B5%D0%B6%D0%B8-%D1%81%D0%B5-%D0%BF%D1%80%D0%B0%D0%B2%D1%8F%D1%82-%D0%BD%D0%B0-%D0%B3%D0%BB%D1%83%D1%85%D0%BE%D0%BD%D0%B5%D0%BC%D0%B8-%D0%B8-%D0%BF%D1%80%D0%BE%D1%81%D1%8F%D1%82-%D0%B2-%D1%86%D0%B5%D0%BD%D1%82%D1%8A%D1%80%D0%B0-%D0%BD%D0%B0-%D0%9F%D0%BB%D0%BE%D0%B2%D0%B4%D0%B8%D0%B2/", "text": "\n                    Момичета и момчета от ромски произход се правят на глухонеми и просят в центъра на Пловдив пари от минувачи. За това сигнализира пловдивчанка, която е ставала на няколко пъти свидетел на грозните сцени.\n\n„Вече за трети път ставам свидетел как момичета и момчета от ромски произход с папка в ръката, се правят на глухонеми. Мен лично ме спря момче, което беше много любезно. Посочи ми да се подпиша на една бланка и видях подписите на доста хора. И имаше и дарени суми все по 25 лева”, написа до екипа на „Монитор”/”Телеграф” жената. Тя погледнала папката и видяла лого, на което пишело името на неправителствена организация. Нещо я усъмнило дали всичко е изрядно и тя попитала младежа дали има сертификат или разрешително за тази дейност. Момчето я чуло явно добре, защото сменило любезната си физиономия, врътнало се и изчезнало. Месец по-рано пловдивчанката видяла други две момчета да събират пари от минувачите край Джумая джамия. Този четвъртък историята се повторила. Жената имала път към Централна поща и като минавала оттам, пак видяла същата групичка. „Само че бяха две момичета, добре гримирани, но пак си личеше, че са ромки, и най култовото, хората им вадеха пари и се подписваха, а даже не знаят за какво и дали не са измамници, това си е измама, криеха се, подбираха си хората”, казва тя. По думите й папката не се вижда добре, защото момичетата я криели добре във връхните си дрехи. „Ако ги види полиция, няма да разберат какво правят. Не е ясно дали тези хора са от някаква неправителствена организация, както и дали имат разрешителни. Най-вероятно нямат. А и вече всеки може да се представи за всичко. Моля, нека да се разчуе тази схема”, алармира жената.\n\n \n                    ", "date": "2017.12.15", "title": "Младежи се правят на глухонеми и просят в центъра на Пловдив"}
{"url": "http://www.monitor.bg/a/view/59247-%D0%A1%D0%BF%D0%B8%D0%BF%D0%B0%D1%85%D0%B0-%D1%88%D0%BE%D1%84%D1%8C%D0%BE%D1%80%D0%B8-%D1%81-%D0%BF%D1%80%D0%B5%D0%BF%D1%80%D0%B0%D0%B2%D0%B5%D0%BD%D0%B0-%D0%BA%D0%BD%D0%B8%D0%B6%D0%BA%D0%B0-%D0%B8-%D1%87%D1%83%D0%B6%D0%B4%D0%B8-%D1%82%D0%B0%D0%B1%D0%B5%D0%BB%D0%B8/", "text": "\n                    Шофьор с подправено свидетелство за управление е бил задържан в Панагюрище от екип на местното полицейско управление, който извършил проверка на лек автомобил“ БМВ“. Водачът му представил пред униформените съмнителна шофьорска книжка. При направените справки се оказало, че мъжът е преправил съдържанието на документа с цел да удължи срока му на валидност, който е изтекъл още през 2016 година. Спрямо пишман-шофьора е образувано бързо полицейско производство. Същата участ сполетя и друг нарушител, който пък дръзнал да управлява джип с чужди регистрационни табели. 29-годишният П.К. седял зад волана на „Фолксваген“, когато бил инспектиран от органите на реда и те установили, че джипът е с чужди номера.\n\n\n                    ", "date": "2017.12.15", "title": "Спипаха шофьори с преправена книжка и чужди табели "}
{"url": "http://www.monitor.bg/a/view/5032-26-000-%D1%86%D0%B8%D0%B3%D0%B0%D1%80%D0%B8-%D0%B8-290-%D0%BA%D0%B3-%D1%82%D1%8E%D1%82%D1%8E%D0%BD-%D0%B8%D0%B7%D0%B7%D0%B5%D1%85%D0%B0-%D0%BE%D1%82-%D0%A1%D1%82%D0%BE%D0%BB%D0%B8%D0%BF%D0%B8%D0%BD%D0%BE%D0%B2%D0%BE/", "text": "\n                    25 800 къса цигари и 290 кг нарязан тютюн бяха иззети при спец.акция в пловдивсков четвъртък. 14 540 къса били открити в магазин за перилни препарати в Карлово, стопанисван от 63-годишна жена. Още 9735 къса, 65 килограма нарязан тютюн и два електрически уреда за пълнене на цигарени гилзи са конфискувани от търговски обект и прилежащи жилищни помещения в квартал “Столипиново” в областния град. Като заподозрени за незаконната дейност в ареста на Шесто районно са задържани две пловдивчанки, на 33 и 74 години.  Същата мярка за неотклонение е взета в районното управление на полицията в село Труд спрямо 20-годишен младеж, който в частен имот в село Войсил съхранявал 221 килограма наситнена тютюнева листна маса. В хода на спецакцията проверки са извършени и в павилион за продажба на вестници на територията на Второ РУ в Пловдив, както и на адреси в град Хисаря и селата Калояново, Крушево и Дълбок извор. На улица в село Първенец пък била засечена 30-годишна жена, която носела саморъчно свити цигари и тютюн.\n\n\n                    ", "date": "2017.12.15", "title": "26 000 цигари и 290 кг тютюн иззеха при спец.акция в пловдивско"}
{"url": "http://www.monitor.bg/a/view/67441-%D0%90%D0%BB%D0%BE-%D0%B8%D0%B7%D0%BC%D0%B0%D0%BC%D0%BD%D0%B8%D1%86%D0%B8-%D0%B2%D0%BA%D0%B0%D1%80%D0%B0%D1%85%D0%B0-%D0%BD%D0%BE%D0%B2-%D0%B5%D0%BB%D0%B5%D0%BC%D0%B5%D0%BD%D1%82-%D0%B2-%D1%81%D1%82%D0%B0%D1%80%D0%B0-%D1%81%D1%85%D0%B5%D0%BC%D0%B0/", "text": "\n                    Нов елемент, предложение за парична награда вкараха  ало-измамници в станалата вече класическа схема „помогнете на родната полиция“, съобщават от ОД на МВР – Сливен. Сигналът е бил подаден около обяд на 14 декември от 77-годишна жителка на Котел, която била „изгорена“ с 6 бона. На домашния телефон на жертвата около 11,00 часа на същата дата позвънил непознат мъж, който се представил като „комисар Николов“ и пояснил, че криминалистите са по петите на опасни престъпници.\n\nТой помолил възрастната жена за съдействие. Тя трябвало да остави пред входа на жилището си наличните у дома й пари. Те щели да й бъдат върнати същия ден, като награда за съдействието щяла да получи и 3 000 лв.\n\nЖената се „вързала“ на плоската уловка, събрала спестяванията си и след като надлежно описала номерата на банкнотите ги оставила в найлоново пликче пред вратата, след което зачакала …наградата.\n\nКъм 14,00 часа жертвата се усетила и хукнала към местното районно полицейско управление, където за пореден път й обяснили, че от МВР никога не вземат пари „на ръка“, както и че при тях не работи „комисар Николов“.\n\nЗа последните двадесетина дни това пети случай на „изгорени“ от телефонни мошеници в региона, очаква се преди коледните и новогодишните празници измамите да се утроят.\n                    ", "date": "2017.12.15", "title": "Ало измамници вкараха нов елемент в стара схема"}
{"url": "http://www.monitor.bg/a/view/75744-%D0%9F%D1%80%D0%B8%D1%8F%D1%82%D0%B5%D0%BB%D0%B8-%D0%BF%D0%BE-%D1%87%D0%B0%D1%88%D0%BA%D0%B0-%D0%BE%D0%B1%D0%B5%D0%B7%D0%B3%D0%BB%D0%B0%D0%B2%D0%B8%D0%BB%D0%B8-%D0%BF%D0%B5%D0%BD%D1%81%D0%B8%D0%BE%D0%BD%D0%B5%D1%80/", "text": "След клането касапите отишли да си допият в кръчмата\n                    Двама врачани обезглавили пенсионер, с когото от години сядали на чашка, след което отишли да си допият в кръчмата. За зверството, извършено с 66-годишния Симеон Тодоров окръжната прокуратура изправя пред съда 49-годишният Цветан Цветанов и 36-годишният Пламен Иванов. Двамата безработни били приятели с жертвата си. Те му помагали в ремонтите, цепенето на дърва и правенето на вино и зимнина срещу заплащане. И редовно тримата сядали на чашка. Но отношенията им се влошили, защото помагачите отказали да върнат на пенсионера около 70 лева, които му дължали. И спретнали план да го очистят.На 11 март тази година двамата изпили солидно количество алкохол в квартална кръчма и отишли в дома на Симеон на улица „Околчица” 25. Той ги поканил, донесъл чаши, налял ракия и сложил мезе. В един момент обаче възрастният мъж бил повален и бит с дървен топуз. Пламен го държал притиснат към пода, а Цветан му нанесъл порезни рани, сменяйки няколко ножа. Той прерязал шията на жертвата, заедно с кръвоносните съдове, като достигнал до шийните прешлени и почти го обезглавил.След като се уверили, че Симеон е починал, те претърсили къщата за пари и банкова карта, но тъй като нищо не открили, откраднали стара военна каска, която смятали да продадат.За да заличат следите, те изхвърлили чашите и пепелника с угарките, а също така измили ножовете. След убийството двамата се върнали в кръчмата и продължили да се наливат с алкохол.Срещу тях са повдигнати най-тежките обвинения за умишлено лишаване от живот, за които наказателният кодекс предвижда и доживотни решетки.\n\n\n                    ", "date": "2017.12.15", "title": "Приятели по чашка обезглавили пенсионер"}
{"url": "http://www.monitor.bg/a/view/34974-%D0%A8%D0%BE%D1%84%D1%8C%D0%BE%D1%80-%D0%B1%D0%BB%D1%8A%D1%81%D0%BD%D0%B0-%D0%BF%D0%BE%D0%BB%D0%B8%D1%86%D0%B0%D0%B9-%D1%81-%D0%BA%D0%BE%D0%BB%D0%B0%D1%82%D0%B0-%D1%81%D0%B8-%D0%BE%D1%82%D0%B8%D0%B2%D0%B0-%D0%BD%D0%B0-%D1%81%D1%8A%D0%B4/", "text": "\n                    Шофьор отива на съд за причиняване на телесна повреда на полицейски служител при изпълнение на служебните му задължения. Обвинението срещу Даниел С. е затова, че на 30 юли на пътя между село Велчево и Къпинвския манастир като водач на лек автомобил \"Ауди 80\" не спрял на подадения му сигнал със стоп палка от полицай, а продължил движението си. Причината да не изпълни полицейското разпореждане била, че колата му нямала сключена застраховка \"Гражданска отговорност\". Наложило се двамата униформени да го гонят със служебната патрулка и да го принудят насила да спре. Когато единият от полицаите слязъл от патрулката и тръгнал към аудито за да провери документите на водача, Даниел С. вместо да загаси двигателя, потеглил рязко с автомобила и блъснал полицая. След което изгубил контрол върху аправлението и паркирал аудито си извън пътя. Даниел бил задържан и срещу него е образувано наказателно производство, което завършило с обвинителен акт и предаването му на съд. \n\n\n                    ", "date": "2017.12.15", "title": "Шофьор блъсна полицай с колата си отива на съд "}
{"url": "http://www.monitor.bg/a/view/15258-%D0%A0%D0%B0%D0%B9%D1%84%D1%8A%D0%BB%D0%B0-%D1%81%D0%B5-%D0%B6%D0%B0%D0%BB%D0%B8-%D0%BE%D1%82-%D0%B4%D1%8A%D1%80%D0%B2%D0%B5%D0%BD%D0%B8%D1%86%D0%B8-%D0%B2-%D1%81%D0%BE%D1%84%D0%B8%D0%B9%D1%81%D0%BA%D0%B8%D1%8F-%D0%B7%D0%B0%D0%BD%D0%B4%D0%B0%D0%BD/", "text": "\n                    Пловдивският бизнесмен Атанас Червенков – Райфъла, който наскоро бе преместен от зандана в Пловдив в този в София, се ожали от дървеници по затворническия нар. „В софийския затвор ме сложиха в „запечатка”, където ме нахапаха дървеници. Подложен съм на неистова, нечувана репресия”, каза в окръжния съд в Пловдив Райфъла. Той бе докаран под конвой в града на тепетата, за да присъства на мярката си за неотклонение. Червенков от 3 години е в затвора по обвинение, че е поръчал убийството на свой конкурент в бизнеса – шеф на медицински център под тепетата, и палежи на автомобили на други пловдивчани. По тези обвинения на първа инстанция Райфъла получи 13 години затвор, която присъда бе отменена и делото бе върнато на прокуратурата. „Лежа зад решетките с болни от СПИН и туберкулоза. Обвиненията срещу мен са скалъпени по лъжесвидетелстване на рецидивисти, единият от които е съден 54 пъти”, каза още Червенков, като се ожали, че бил набеждаван и за подпаления джип на шефа на затвора в Пловдив Божил Иванов. Защитата на Райфъла –адвокат Илиян Василев, пък заяви, че прокурорите по делото Атанас Янков и Албена Георгиева не са поели делото по случаен принцип, а са били „назначени” и им поиска отвод. Съпругата на Райфъла – Евелина Червенкова, на свой ред нападна словесно двамата представители на държавното обвинение, като ги обвини в некомпетентност и „желание за мъст”, както и ги нарече „смешни” и „поръчкови”. Мярката за неотклонение в крайна сметка бе отложена за 20 декември, когато двамата прокурори ще предоставят на съда протокол за случайния си избор по делото. \n                    ", "date": "2017.12.15", "title": "Райфъла се жали от дървеници в софийския зандан"}
{"url": "http://www.monitor.bg/a/view/22175-%D0%A6%D0%B8%D0%B3%D0%B0%D0%BD%D0%B8-%D1%81%D0%B5-%D0%BF%D1%80%D0%B0%D0%B2%D1%8F%D1%82-%D0%BD%D0%B0-%D0%BF%D0%BE%D0%BB%D0%B8%D1%86%D0%B0%D0%B8-%D0%B2%D0%B7%D0%B5%D0%BC%D0%B0%D1%82-%D1%80%D1%83%D1%88%D0%B2%D0%B5%D1%82-%D0%BE%D1%82-5-%D0%B5%D0%B2%D1%80%D0%BE/", "text": "\n                    Четирима роми, опитали се да се правят на мними корумпирани полицаи, са задържани след сигнал в свиленградската полиция. Около полунощ в петък бил получен сигнал от турски водач, който заявил, че мъже в полицейски униформи – зелени на цвят, на разклона за автомагистрала “Марица” край Любимец го спрели и му поискали пари. Той им дал 5 евро и те го пуснали да си продължи по пътя. Оперативна група тръгнала към посоченото място. Междувременно, друг турски водач съобщил на на ГКПП Капитан Андреево за подобен инцидент. Той казал, че не спрял, защото се усъмнил в униформите на полицаите, както и това че колата им нямала отличителните знаци на патрулките. Минути по-късно, криминалисти от участъка в Любимец установили и задържали четиримата роми от гетото на Любимец. Двама били на 19 години, а другите двама на 23 и 24 години. При разпитите те признали за незаконната си дейност.\n\n\n                    ", "date": "2017.12.15", "title": "Роми се правят на полицаи, вземат рушвет от 5 евро"}
{"url": "http://www.monitor.bg/a/view/48202-%D0%97%D0%B0%D0%BA%D0%BE%D0%BF%D1%87%D0%B0%D1%85%D0%B0-%D0%BE%D1%82%D0%BD%D0%BE%D0%B2%D0%BE-%D0%B3%D0%B5%D1%80%D0%BE%D0%B9-%D0%BE%D1%82-%D1%8A%D0%BD%D0%B4%D1%8A%D1%80%D0%B3%D1%80%D0%B0%D1%83%D0%BD%D0%B4%D0%B0-%D0%B7%D0%B0-%D0%BD%D0%B5%D0%BB%D0%B5%D0%B3%D0%B0%D0%BB%D0%BD%D0%B0-%D0%BF%D0%B5%D1%87%D0%B0%D1%82%D0%BD%D0%B8%D1%86%D0%B0-%D0%B2-%D0%93%D0%B0%D0%B1%D1%80%D0%BE%D0%B2%D0%BE/", "text": "\n                    Отколешен герой от ъндърграунда, излежал наскоро присъда за производство на фалшива евро, е бил задържан отново при спецакция на ГДБОП в Казанлък за същото престъпление. С постоянна мярка за неотклонение „задържане под стража“ е 49-годишният Иван Кръстев Дочев, срещу когото специализираната прокуратура е повдигнала 4 обвинения.Дочев е напуснал в края на м.г. затвора в Стара Загора, където е изкарал 4 години заради организирана от него печатница за менте –евро в село Долно Сахране.Заедно с него на 11 декември са арестувани казанлъчаните Филип Огнянов  Илиев-Феро /43/, Юлиян Асенов Щерев /28/; жителят на град Крън, софтуерният спец Сунай Джуков /28/ и наскоро излезлият от килията Андрей Антонов Точков /49/ от село Енина. За общодържавно издирване е обявен братът на Феро –  Емилиян Илиев /39/, който успял да се измъкне от полицейската клопка. За тартор на групата от държавното обвинение сочат Дочев, за който се знае че е от кръга на застреляния през 2004 г. в София Димитър Христов – Малкия Митко, считан за дясна ръка на Златомир Иванов – Златко Баретата.Дочев беше арестуван през 2010 година за организирана нелегална печатница в село Долно Сахране, откъдето бяха иззети  80 000 евро в банкноти от по 100 евро и 27 500 долара в банкноти от по 100 $. Ментетата бяха с много добро качество, отпечатването им е ставало на машина от марката „Хайделберг.Машина от същия тип е била иззета и при сегашната спецоперация на ГДБОП, тя се е намирала в някогашната габровска механа „Мустанг“.При обиска антимафиотите намерили плаки за 50 - и 100-доларови банкноти, и за 100 евро, уточни главният прокурор Сотир Цацаров. По думите му фалшивите банкноти не са били пуснати в употреба.Според запознати новооткритата печатарска машина е била закопана в тайник край Крън, тя била извадена за повторна употреба и закарана в Габрово, където Дочев има имот след излизането му от затвора.При обиските в Долно Сахране, където къща има майката на Дочев са намерени прекурсори и съдове за производство на синтетична дрога.\n\n\n                    ", "date": "2017.12.15", "title": "Закопчаха отново герой от ъндърграунда за нелегална печатница в Габрово    "}
{"url": "http://www.monitor.bg/a/view/81084-%D0%90%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D0%BF%D0%BE%D0%BB%D0%B8%D1%86%D0%B5%D0%B9%D1%81%D0%BA%D0%B8-%D0%B8%D0%BD%D1%81%D0%BF%D0%B5%D0%BA%D1%82%D0%BE%D1%80-%D0%B2-%D0%91%D0%BB%D0%B0%D0%B3%D0%BE%D0%B5%D0%B2%D0%B3%D1%80%D0%B0%D0%B4/", "text": "\n                    При операция на полицаи от отдел „Вътрешна сигурност“ на Областната дирекция на МВР и Районна прокуратура в Благоевград днес беше арестуван полицейския инспектор Петър Китанов. Акцията е проведена на работното му място във Второ РПУ. Китанов е отведен с белезници в следствения арест. Предстои повдигане на обвинение за лично укривателство по чл. 294 от НК. Според запознати става въпрос за осигуряване от Китанов на чадър над две известни лица от кримиконтингента в района на областния център, който той е обслужвал. Около 2 месеца полицейският инспектор е бил законно подслушван със СРС и уличен, за да се стигне днес до неговият арест.Директорът на ОД МВР в Благоевград - комисар Николай Хаджиев, потвърди пред „Монитор“ за проведената акция и че има задържан полицейски инспектор от Второ районно управление. Минути след ареста му полицаи и криминалисти направиха обиск и в къщата му в кв. Струмско.40-годишният Петър Китанов е дългогодишен служител на реда в областния център. Той от години работи като квартален полицай и отговаря за кв. Струмско и село Церово. Семеен е с две деца.\n                    ", "date": "2017.12.15", "title": "Арестуваха полицейски инспектор в Благоевград"}
{"url": "http://www.monitor.bg/a/view/4830-%D0%98%D0%BD%D0%B2%D0%B0%D0%BB%D0%B8%D0%B4-%D0%BF%D0%BE%D1%81%D0%B5%D0%B3%D0%BD%D0%B0-%D0%BD%D0%B0-%D1%81%D0%B8%D1%80%D0%B0%D1%87%D0%B5-%D0%BF%D1%80%D0%B5%D0%B4-%D0%B2%D1%85%D0%BE%D0%B4%D0%B0-%D0%BD%D0%B0-%D0%B4%D0%BE%D0%BC%D0%B0-%D1%81%D0%B8/", "text": "\n                    42-годишен старозагорец влезе зад решетките с определение на районния съд по дело за блудство с непълнолетно момиче.Тежкият инцидент, при който полуглухият Любомир Филипов се погаврил с 13-годишно сираче, живеещо в съседен на неговия апартамент е станал на 13 декември. .Мъжът причакал бъдещата си жертва в коридора, съборил я на междуетажната площадка и осъществил блудствени действия с цел удоволетворяване на нагона си. След като приключил с детето Филипов преспокойно си обул панталона и се прибрал в дома си.Жертвата през сълзи разказала на приемната си майка, която също имала преди години нейната участ и веднага била пусната жалба до полицията.Мъжът е бил задържан първоначално с постановление на районния прокурор за 72 часа, съдебният състав е приел в петък аргументите на държавния обвинител, че мъжът може да се укрие или да извърши ново престъпление. В залата обвиняемият, който до сега не е осъждан не скрил учудването си, че за подобно нещо може да бъде арестуван, той смятал че жертвата му била отдавна достигнала възрастта за „сексуални удоволствия“.\n                    ", "date": "2017.12.15", "title": "Инвалид посегна на сираче пред входа на дома си     "}
{"url": "http://www.monitor.bg/a/view/48756-%D0%92%D0%B0%D1%80%D0%BD%D0%B5%D0%BD%D0%B5%D1%86-%D1%80%D0%B5%D0%B3%D0%B8%D1%81%D1%82%D1%80%D0%B8%D1%80%D0%B0-6-264-%D0%BA%D0%B0%D1%81%D0%BE%D0%B2%D0%B8-%D0%B1%D0%B5%D0%BB%D0%B5%D0%B6%D0%BA%D0%B8-%D0%B7%D0%B0-%D0%B8%D0%B3%D1%80%D0%B0%D1%82%D0%B0-%D0%BD%D0%B0-%D0%9D%D0%90%D0%9F/", "text": "\n                    Варненец, който до момента е регистрирал 6 264 касови бележки за Лотарията с касови бележки на НАП, е сред най-активните участници в играта, съобщиха от Териториалната данъчна дирекция. Варненци са регистрирали от старта на играта 224 312 касови бележки, като стойността на закупените от тях стоки и услуги е в размер на 4 319 310,52 лева. Статистиката на Лотарията сочи, че 55% от потребителите са мъже. Близо 10% от регистриращите касови бележки имат интереси в областта на спорта, закупувайки спортни стоки и услуги, а 3 % посещават готварски форуми и рубрики и се интересуват от хранене и напитки. От НАП напомнят, че до тегленето на първата седмична награда от второто издание на Лотарията с касови бележки, остават броени дни. Късметлията ще стане ясен на 18 декември в сутрешния блок на bTV между 8,30 и 9,00 часа. Той, както и следващите трима седмични победители, ще се радват на чисто нова игрова конзола с две безплатни игри към нея. Досега за участие във втората част на популярната игра на данъчните, в страната са регистрирани над 3 млн. фискални бонове на обща стойност 50 млн. лв. Над 160 000 от вече регистрираните бележки са от ПОС-терминал. Средно всеки потребител в Лотарията се е отчел в играта с по 145 касови бележки. Фискалният бон с най-висока стойност е записан също от потребител от Варна, като участници от Силистра, Сливен, Пазарджик и София са регистрирали касови бележки на стойност над 9 000 лв. Голямата награда тази година е 50 000 лв. По 2000 лв. ще дават данъчните всеки месец на един щастливец, регистрирал печеливша касова бележка. Всяка седмица някой ще печели и предметна награда на приблизителна стойност от 1000 лв. Двойно по-голям шанс за спечелване на награда имат участниците, които са плащали с банкова карта и освен касовата си бележка, са запазили и регистрирали бележката от ПОС- терминала. Право да участват имат всички български граждани, навършили 14 години, които регистрират фискалните си бонове в интернет, на специално създадения за целта сайт www.kasovbon.bg. Както и през миналата година, данните, които трябва да бъдат въведени, са стойността на покупката, датата и часа, в който е издадена касовата бележка. Няма ограничения за минимална или максимална стойност на покупките, допълват от НАП. \n\n \n                    ", "date": "2017.12.15", "title": "Варненец регистрира 6 264 касови бележки за играта на НАП"}
{"url": "http://www.monitor.bg/a/view/66325-%D0%94%D0%B5%D0%BB%D1%8F%D0%BD-%D0%94%D0%BE%D0%B1%D1%80%D0%B5%D0%B2-%D0%A8%D0%B5%D0%BF%D0%B0-%D1%82%D1%8A%D1%80%D0%B3%D0%BE%D0%B2%D1%86%D0%B8-%D0%BD%D0%B0-%D1%82%D0%BE%D0%BA-%D1%88%D0%B0%D0%BD%D1%82%D0%B0%D0%B6%D0%B8%D1%80%D0%B0%D1%82-%D0%B1%D0%B8%D0%B7%D0%BD%D0%B5%D1%81%D0%B0/", "text": "\n                    От 1 януари електроенергията у нас ще се търгува прозрачно и свободно след окончателното решение на парламента. Дотогава шепа търговци ще продължат да рекетират, изнудват, шантажират и, притискат бизнеса в България,. Това обяви в парламента депутатът от ГЕРБ и председател на енергийната комисия Делян Добрев. По думите му хиляди фирми са ощетени от добре известни през последните 20 години търговци, притежаващи електроенергията у нас, които поставят на ръба на фалита голяма част от работещия бизнес.Добрев се надява работодателските организации да информират своите членове, че могат да се върнат на регулиран пазар, защото малка част от фирмите го осъзнават.\"От няколко месеца след средата на годината енергията в България без никаква причина расте с двуцифрени проценти“, заяви Добрев. По думите му през последните 5 години енергията на свободния пазар е струвала между 60 и 75 лв. за МВтч, а в момента има жалби на малки предприятия, които са получили оферти от своите търговци за 120 лв. за МВтч. \"Това е енергия, която тази шепа търговци са закупили още през лятото на нормалните цени 60-70 лв. от централите в България\", допълни депутатът.\"Стотици хиляди са фирмите, които са потърпевши. Много от тях са енергийно интензивни и са поставени пред фалит, затова да проверят възможността да се върнат към регулирани пазар, където цената е фиксирана на 76 лв.“, коментира още той. Добрев подчерта, че няма нужда да плащат 100-120 лв./МВтч при положение, че имат възможност свободно и безпрепятствено да се върнат на регулирания пазар. \n                    ", "date": "2017.12.15", "title": "Делян Добрев: Шепа търговци  на ток шантажират бизнеса "}
{"url": "http://www.monitor.bg/a/view/11982-%D0%9F%D0%BE%D0%B2%D0%B8%D1%81%D0%BE%D0%BA%D0%B8-%D1%86%D0%B5%D0%BD%D0%B8-%D0%BD%D0%B0-%D0%B2%D0%BE%D0%B4%D0%B0%D1%82%D0%B0-%D0%B2-14-%D0%BE%D0%B1%D0%BB%D0%B0%D1%81%D1%82%D0%B8/", "text": "В Ямбол увеличението е най-голямо - с 20 на сто \n                    Комисията на енергийно и водно регулиране (КЕВР) реши окончателно да повиши цените на водата в 14 области. На свое закрито заседание регулаторът прие поскъпването в София, Перник, Монтана, Враца, Пловдив, Смолян, Кърджали, Русе, Силистра, Шумен, Варна, Бургас, Сливен и Ямбол.Така от Нови година в област Ямбол ще плащат с 20 на сто повече. Във Враца увеличението е с 13 на сто, в Бургас – 12 на сто, а в столицата с 9,3 %. По-малък е ръстът на цената в Силистра, където сметките ще бъдат с 6,5% по-високи, в Монтана - с 6.4%, в Русе - с 6.2%, в Перник - с 5.8%, в Смолян - 4.5%, в Шумен - с 3%, в Пловдив - с 2.9% и в Кърджали - с 2.8%.В съответствие с действащата законова и подзаконова уредба, в края на всяка календарна година Комисията е задължена да актуализира утвърдените цени на ВиК услугите за всяка следваща година в 5-годишните бизнес планове на ВиК дружествата, като отчете размера на инфлационния индекс за 2017 г. и изпълнените от операторите показатели за качество на услугите, написа в допълнение на решението си регулаторът.Решенията за цените на ВиК услугите в 14-те области в България са приети от регулатора в рамките на 2017 г., когато са одобрявани 5-годишните бизнес планове на ВиК операторите и цените на заложените в тях ВиК услуги за всяка отделна година. Бизнес плановете бяха утвърдени през периода април-ноември 2017 г., с отделни процедури за всяко от 14-те ВиК дружества, като бяха проведени 14 открити заседания и 14 обществени обсъждания.От регулатора обещават стриктно да следят изпълнението на бизнес плановете на ВиК дружествата и ще предприемат мерки при неизпълнението им. След третата година на 5-годишния регулаторен период, съгласно законовите изисквания, Комисията задължително ще провежда цялостен регулаторен преглед на изпълнението на поетите ангажименти от ВиК дружествата – постигнат размер на заявените инвестиции и показателите за качество на услугите, намаляване на загубите по мрежата и др. При доказано неизпълнение на заложените в бизнес плановете инвестиции и показатели, Комисията незабавно ще коригира цените на утвърдените ВиК услуги, като ги намалява, пише още в съобщението.\n\n\n                    ", "date": "2017.12.15", "title": "ОКОНЧАТЕЛНО: По-скъпа вода в 14 области"}
{"url": "http://www.monitor.bg/a/view/19412-%D0%A0%D0%B5%D1%88%D0%B0%D0%B2%D0%B0%D1%82-%D0%BE%D0%BA%D0%BE%D0%BD%D1%87%D0%B0%D1%82%D0%B5%D0%BB%D0%BD%D0%BE-%D0%B7%D0%B0-%D0%BF%D0%BE%D1%81%D0%BA%D1%8A%D0%BF%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B2%D0%BE%D0%B4%D0%B0%D1%82%D0%B0/", "text": "\n                    Комисията за енергийно и водно регулиране решава окончателно днес за новите цени на водата вцялата страна. Основната причина за поскъпването на услугата е необходимостта от инвестиции във ВИК мрежата, обясняват от регулатора.Предвижда се увеличение на цената в 14 града на страната като най-сериозен скок се готви за жителите на Ямбол - с 20% и на Враца - с 13 на сто, а за София очакваното увеличение на цената е с близо 10 на сто.  \n\n\n                    ", "date": "2017.12.15", "title": "Решават окончателно за поскъпването на водата "}
{"url": "http://www.monitor.bg/a/view/51780-%D0%9D%D0%B0%D0%B4-200-%D0%BF%D1%83%D0%B9%D0%BA%D0%B8-%D0%BF%D0%B0%D0%BB%D1%8F%D1%82-%D0%BF%D0%BE%D0%B6%D0%B0%D1%80%D0%B8-%D0%BF%D0%BE-%D0%9A%D0%BE%D0%BB%D0%B5%D0%B4%D0%B0/", "text": "Огнеборци: Пържете птиците на поне 10 метра от дома си\n                    Над 200 пуйки палят пожари по Коледа. Това показва статистиката на пожарната, чиито екипи ежегодно реагират на толкова битови пожари, тръгнали от кухните на домакини за празниците. Само за сравнение - този тип огньове пламват около четири пъти по-рядко в регулярни дни. По време на приготовлението за коледната трапеза обаче бройката им удря своя пик и само в навечерието на Рождество те достигат до над 200. Повечето обяснения са „Забравих пуйката в печката“, разясниха пожарникари пред „Монитор“. Основната причина за разсеяността е очакването и пристигането на гости, приповдигнатото настроение и дори сериозното количество изпит алкохол около Коледа.\n\n„Пожарите в дома по време на ваканционния сезон са\n\n\n\n\n\nотколкото по което и да е друго време от годината. Според данни на служители от Гражданска защита с повече от два пъти нараства броят на малките битови пожари около Коледа спрямо средното ниво за цялата година, а около Нова година вероятността от пожар е двойна дори на тази около Коледа. Когато се появят тези пожари, те нанасят повече щети - загуба на имот например. Само по време на почивка опасността от пожар е с 34% по-голяма, броят на смъртните случаи на всеки хиляда пожара е близо 70% по-висока. Когато източникът на пожара е\n\n\n\n\n\nщетите по имуществото и заплахата за човешкия живот са още по-големи“, обясниха от пожарната пред „Монитор“. От там потвърдиха отново, че една от основните причини е готвенето. Най-честият виновник е храна, която е оставена без надзор.\n\n„Когато отивате към дневната, вземете нещо с вас, което да ви напомня, че трябва да се върнете, за да проверите фурната или котлона. Най-често това са подложки или ръкавици за горещи съдове. Уверете се, че имате пожарогасител под ръка, който е класиран за всички видове пожари, и проверявайте периодично\n\n\n\n\n\nПравете периодични проверки на пожарогасителя си“, съветват още огнеборци.\n\nТе имат и друго, малко по-екстравагантно предложение, което обаче може да спаси имуществото ни. „Ако планирате дълбоко пържене на коледната пуйка, най-добре е да го сторите извън дома, на равна, хоризонтална повърхност, най-малко на 10 метра от къщата или апартамента“, съветват опитни пожарникари. Те отчитат вече и първия по-сериозен ръст на огнените стихии. Само в сряда на територията на столицата са станали 13 произшествия. Ликвидирани са общо седем пожара. С преки материални щети са пет, от които две са в жилища, причинени от домакини. За сравнение предишните дни са били около два пъти по-малко.\n                    ", "date": "2017.12.15", "title": "Над 200 пуйки палят  пожари по Коледа"}
{"url": "http://www.monitor.bg/a/view/1079-%D0%9B%D0%B8%D0%BB%D1%8F%D0%BD%D0%B0-%D0%9F%D0%B0%D0%B2%D0%BB%D0%BE%D0%B2%D0%B0-%D0%9F%D0%BE%D0%BB%D1%83%D1%87%D0%B8%D1%85%D0%BC%D0%B5-%D0%B2%D0%B8%D1%81%D0%BE%D0%BA%D0%B0-%D0%BE%D1%86%D0%B5%D0%BD%D0%BA%D0%B0-%D0%B7%D0%B0-%D0%BF%D1%80%D0%B8%D0%BE%D1%80%D0%B8%D1%82%D0%B5%D1%82%D0%B8%D1%82%D0%B5-%D0%BD%D0%B0-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE/", "text": "\n                    България получи висока оценка за приоритетите на Председателството на Съвета на ЕС по време на заседание на председателите на комисии на Европейския парламент в Страсбург. Това заяви в Народното събрание министъра на българското председателство Лиляна Павлова, която представи приоритетите пред депутатите. “Първият е бъдещето на младите хора. Тук има особено значение бъдещият бюджет за 2020 г. в контекста на Брекзит, в резултат на който европейският бюджет е минус 10-15 млрд. годишно. Ще отстояваме значението на кохезионната политика, за да продължим усилията за продължаване инвестициите в инвестициите”, заяви Павалова. Другите приоритети са Западните Балкани, сигурността и стабилността, както и икономиката, и икономическия растеж.Павлова заяви, че по време на Председателството ще бъдат проведени 270 заседания от националното измерение, 6 от които са от парламентарното. “Успешното представяне на България като председател на Съвета на ЕС ще изисква политически консенсус, диалог и разбирателство. Ако България е успешна, ще сме успешни всички ние”, каза Павлова.\n                    ", "date": "2017.12.15", "title": "Лиляна Павлова: Получихме висока оценка за приоритетите на председателството"}
{"url": "http://www.monitor.bg/a/view/53693-%D0%91%D0%BE%D1%80%D0%B8%D1%81%D0%BE%D0%B2-%D0%B8-%D0%BF%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%BD%D0%B0-%D0%95%D1%81%D1%82%D0%BE%D0%BD%D0%B8%D1%8F-%D0%BE%D0%B1%D1%81%D1%8A%D0%B4%D0%B8%D1%85%D0%B0-%D0%BF%D1%80%D0%BE%D0%B3%D1%80%D0%B0%D0%BC%D0%B8%D1%82%D0%B5-%D1%81%D0%B8-%D0%B7%D0%B0-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%A1%D1%8A%D0%B2%D0%B5%D1%82%D0%B0-%D0%BD%D0%B0-%D0%95%D0%A1/", "text": "\n                    Министър-председателят Бойко Борисов и премиерът на Естония Юрий Ратас обсъдиха изпълнението на програмата на Триото председателства на Съвета на ЕС – Естония, България и Австрия. Двамата разговаряха преди днешната работна сесия на Европейския съвет в Брюксел, съобщиха от правителствената пресслужба.Коментирано бе свършеното по време на Естонското председателство и темите, чието изпълнение ще продължи след 1 януари 2018 г.Премиерът Борисов приветства иновативния и различен подход, който Ратас е приложил по време на Естонското председателство, и подчерта, че приоритетите от него са залегнали и в Българското председателство, най-вече в секторите “дигитализация” и “киберсигурност”.Борисов и Ратас се обединиха около мнението за необходимостта от особено внимание към Западните Балкани. “Всички имаме интерес от това регионът да бъде по-сигурен, по-стабилен и да отбелязва значителен напредък. Изключително важно е хората от Западните Балкани да знаят, че могат да разчитат на Европа и нейната солидарност”, подчерта премиерът Борисов.Позитивната програма, която си поставиха Естония, България и Австрия, ориентирана към бъдещето и към постигане на конкретни резултати, ще продължи, посочиха двамата лидери. Държавите от Триото ще устояват своите приоритети, свързани със сигурността на европейските граждани, повишаването на заетостта, икономическия растеж, продължаване на кохезията и стабилизирането на съседните на ЕС страни, стана ясно още от срещата на Борисов и Ратас.Естонският премиер поздрави българския министър-председател за добрата подготовка на първото Българско председателство на Съвета на ЕС и му пожела успех. Бойко Борисов от своя страна гарантира, че ще има пълна приемственост по очертаните приоритети и покани Юрий Ратас в София.\n                    ", "date": "2017.12.15", "title": "Борисов и премиерът на Естония обсъдиха програмите си за председателството на Съвета на ЕС"}
{"url": "http://www.monitor.bg/a/view/79470-%D0%9F%D0%B0%D1%80%D0%BB%D0%B0%D0%BC%D0%B5%D0%BD%D1%82%D1%8A%D1%82-%D1%89%D0%B5-%D0%BA%D0%BE%D0%BD%D1%82%D1%80%D0%BE%D0%BB%D0%B8%D1%80%D0%B0-%D0%B0%D0%BD%D1%82%D0%B8%D0%BA%D0%BE%D1%80%D1%83%D0%BF%D1%86%D0%B8%D0%BE%D0%BD%D0%BD%D0%B8%D1%8F-%D0%BE%D1%80%D0%B3%D0%B0%D0%BD/", "text": "Членовете му ще пътуват безплатно в градския транспорт \n                    Народното събрание ще осъществява контрол върху дейността на Комисията за противодействие на корупцията и за отнемане на незаконно придобитото имущество. Това решиха депутатите с приетите на второ четене текстове от Антикорупционния закон.Членовете на Комисията ще бъдат задължени при покана да се явят в Народното събрание, за да предоставят информация. Освен това комисията ежегодно, до 31 март, ще представя в парламента доклад от дейността си. В същия срок докладът ще се предоставя и на президента и на Министерски съвет, ще се публикува и на интернет страницата на Комисията.  Депутатите решиха още членовете на антикорупционния орган да пътуват безплатно в градския транспорт, а трудът им да се зачита за първа категория. Стажът на членовете на Комисията и на директорите и инспекторите в дирекциите, както и на лицата в администрацията, заемащи длъжност, за която се изисква висше юридическо образование и юридическа правоспособност, ще се зачита за юридически стаж. Стажът на лицата, заемащи длъжност, за която се изисква висше икономическо образование, пък ще се зачита за стаж по специалността в обществения сектор.  Държавният глава Румен Радев ще наложи вето на антикорупционния закон, стана ясно междувременно от коментара му пред журналисти по повод решението на депутатите. \n                    ", "date": "2017.12.15", "title": "Парламентът ще контролира антикорупционния орган "}
{"url": "http://www.monitor.bg/a/view/31935-%D0%A1-%D0%BD%D0%BE%D0%B2-%D0%97%D0%B0%D0%BA%D0%BE%D0%BD-%D0%B7%D0%B0-%D0%92%D0%B8%D0%9A-%D0%B2%D1%8A%D0%B2%D0%B5%D0%B6%D0%B4%D0%B0%D1%82-%D0%B2%D0%BE%D0%B4%D0%BD%D0%B8-%D0%BF%D0%BE%D0%BC%D0%BE%D1%89%D0%B8/", "text": "Внасят догодина Закона за ВиК услугите, с който ще се въведат водни помощи за бедните \n                    Върволица народни представители от БСП лобират пред кабинета ми за пътни и ВиК проекти. Това каза на брифинг в парламента министърът на регионалното развитие и благоустройството Николай Нанков по повод организирания от БСП протест пред КЕВР заради поскъпването на водата.Нанков заяви, че е учуден от действията на левицата. “Слушам протестиращите да коментират, че видите ли човек от борсата или пенсионерка с 200 лева пенсия, плаща 30 кубика вода. Кажете ми кой харчи толкова вода. Средното потребление на човек в домакинството е 4 кубика”, добави Нанков и припомни, че през 2015 година парламентарната група на БСП е гласувала “за” поскъпването на водата. Нанков заяви, че депутатите от БСП лобират пред кабинета му за пътни и ВиК проекти. “Иначе после казват, че асфалта не се яде. Точно те да говорят и да ходят да протестират е лицемерие\", заяви министърът и призова лидерът на БСП Корнелия Нинова да озапти депутатите си.Внасяме догодина Закон за ВиК услугите, с който ще въведем водни помощи за най-бедните и уязвими групи, съобщи Нанков. Социалните помощи за вода ще струват на държавата 18-20 млн. лв. годишно.  \n                    ", "date": "2017.12.15", "title": " Нанков: Върволица депутати от БСП лобират пред кабинета ми за пътни и ВиК проекти   "}
{"url": "http://www.monitor.bg/a/view/61639-4-%D0%B4%D0%B5%D1%86%D0%B0-%D1%81%D1%8A%D1%81-%D1%81%D1%8A%D0%BC%D0%BD%D0%B5%D0%BD%D0%B8%D0%B5-%D0%B7%D0%B0-%D0%BE%D1%82%D1%80%D0%B0%D0%B2%D1%8F%D0%BD%D0%B5-%D1%81-%D0%B4%D1%8A%D0%B2%D0%BA%D0%B8/", "text": "\n                    6 деца, със съмнение за отравяне от дъвки, са настанени в детската токсикология на спешната болница „Пирогов“. Децата са от 78-о училище \"Христо Смирненски\" в Банкя, съобщи Нова ТВ.  Дъвките са внесени от съученик на децата и са били с изтекъл срок на годност. Едно от хлапетата започнало да повръща още в училището, други са се оплакали от болки в стомаха. От школото повикали Спешна помощ.В \"Пирогов\" са изследвали дъвките и установили, че съдържат сорбитол, обясниха пред \"Монитор\" от болницанта. В по-големи количество това вещество има слабителен ефект. Малките пациенти не са получили диария, а споделили само за коремни болки, казаха токсиколози. Медиците увериха, че опасност за живота на шестте децата няма, но ще останат под медицинско наблюдение, докато болките отшумят, обясниха от „Пирогов“.\n                    ", "date": "2017.12.15", "title": "Дъвки пратиха 6 деца в токсикологията на \"Пирогов\" (ОБНОВЕНА)"}
{"url": "http://www.monitor.bg/a/view/52830-%D0%9E%D0%B1%D1%81%D1%8A%D0%B6%D0%B4%D0%B0%D1%85%D0%B0-%D0%BF%D1%80%D0%BE%D0%B1%D0%BB%D0%B5%D0%BC%D0%B8%D1%82%D0%B5-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%B2-%D0%97%D0%B0%D0%BF%D0%B0%D0%B4%D0%BD%D0%B8%D1%82%D0%B5-%D0%BF%D0%BE%D0%BA%D1%80%D0%B0%D0%B9%D0%BD%D0%B8%D0%BD%D0%B8/", "text": "\n                    Вяра и търпение. Това са ключовите думи, с които трябва да подходим към проблемите на българското малцинство в Западните покрайнини. Вяра в новия повей в политическия диалог между България и Сърбия, започнал през последните месеци. Това каза на пресконференция снощи в пресклуба на БТА в Босилеград посланикът ни в Сърбия Радко Влайков. Подобен призив отправи и доскорошният председател на НС Димитър Главчев, който също участва в пресконференцията, дадена в пресклуба по повод двегодишнината от създаването му.\n\nВлайков и Главчев увериха, че всички срещи и разговори на високо държавно равнище доказват, че централната сръбска власт не стои зад случая с изгонването на българските лекари от Босилеград на 10 ноември 2017 г. „Напълно разбираеми са и отчаянието, и нетърпението на хората в Босилеград,. Но бъдете спокойни, всички проблеми са преодолими, когато зад вас стои българската държава”, призоваха и посланикът, и депутатът.\n\nБосилеград се намира на 120 км от София. През последните 16 години населението на града е намаляло с една трета и днес наброява 8 хиляди души. Над 80 процента от тях са етнически българи.\n\nДепутатът Димитър Главчев съобщи, че на среща с вицепрезидента Илияна Йотова е коментирана темата за здравното обслужване на жителите на Босилеград, които нямат достъп до такива грижи. Предстои да бъде постигната договореност с ВМА в София, която да поема пациенти от Западните покрайнини, по нови, ясни правила.\n\nГенералният директор на БТА Максим Минчев увери, че националната информационна агенция ще продължи да прави повече хора съпричастни с проблемите на сънародниците ни от Западните покрайнини.\n                    ", "date": "2017.12.15", "title": "Обсъдиха проблемите на българите в Западните покрайнини"}
{"url": "http://www.monitor.bg/a/view/31427-%D0%A6%D0%B2%D0%B5%D1%82%D0%B0%D0%BD%D0%BE%D0%B2-%D0%A9%D0%B5-%D0%BF%D0%BE%D0%B4%D0%BE%D0%B1%D1%80%D0%B8%D0%BC-%D0%B4%D0%B8%D0%B0%D0%BB%D0%BE%D0%B3%D1%8A%D1%82-%D0%B2-%D0%BA%D0%BE%D0%B0%D0%BB%D1%86%D0%B8%D1%8F%D1%82%D0%B0/", "text": "\n                    Ще подобрим диологът в управляващата колация, заяви председателят на ПГ на ГЕРБ пред журналисти в Народното събрание по повод думите на Валери Симеонов, че не иска да вижда премиера Борисов, защото го саботирал за втория лифт на Банско.Цветанов заяви, че във всяка коалиция има определено напрежение. „Диалогът трябва да бъде водещ при оценките, които се дават за коалицията и това, което се прави в управлението”, каза още той и допълни, че работят изкючително добре с Обединените патриоти. “Убеден съм, че всичко ще бъде наред, правителството е стабилно и сплотено”, заяви още Цветанов. По думите му обаче “тези лични мнения” не е редно да излизат в публичното пространство. “Разговарях с Валери Симеонов, всеки си има своите особености, но това, което трябва да ни обединява са интересите на страната. Той много бързо искат да бъдат решавани проблемите, но ще намерим необходимия компромис, за да подобрим комуникацията”, обясни председателят на ПГ на ГЕРБ. \n                    ", "date": "2017.12.15", "title": " Цветанов:  Във всяка коалиция има напрежение "}
{"url": "http://www.monitor.bg/a/view/65363-%D0%9F%D0%BE%D0%B2%D0%B4%D0%B8%D0%B3%D0%B0%D1%82-%D0%BE%D0%B1%D0%B2%D0%B8%D0%BD%D0%B5%D0%BD%D0%B8%D0%B5-%D0%BD%D0%B0-%D0%B7%D0%B0%D0%BC%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%B7%D0%B0-%D0%B8%D0%B7%D0%BC%D0%B0%D0%BC%D0%B0/", "text": "\n                    Софийската градска прокуратура днес ще повдигне обвинение на зам.-министъра на транспорта Ангел Попов за измама. Това съобщи главният прокурор Сотир Цацаров на брифинг днес. Прокурорите са намерили доказателства, че Попов още преди да стане зам.-министър е завлякъл с 8 000 евро превозвачи, на които обещал по-бързо издаване на разрешителни.  Проверката срещу номинирания от Патриотите Попов, започна след сигнал на БСП.\n                    ", "date": "2017.12.15", "title": "Повдигат обвинение на зам.-министър за измама "}
{"url": "http://www.monitor.bg/a/view/48337-%D0%A6%D0%BE%D0%BD%D0%B5%D0%B2-%D0%90%D0%BA%D0%BE-%D0%BD%D0%B5-%D0%B1%D1%8A%D0%B4%D0%B5-%D0%BF%D1%80%D0%B8%D0%B5%D1%82-%D0%B7%D0%B0%D0%BA%D0%BE%D0%BD%D1%8A%D1%82-%D0%B7%D0%B0-%D0%9A%D0%A2%D0%91-%D1%89%D0%B5-%D1%80%D0%B0%D0%B7%D0%BE%D0%B1%D0%BB%D0%B8%D1%87%D0%B8%D0%BC-%D0%B2%D1%81%D0%B8%D1%87%D0%BA%D0%B8-%D0%BF%D1%80%D0%B5%D1%87%D0%B5%D1%89%D0%B8-%D0%B4%D0%B0-%D1%81%D0%B5-%D1%81%D0%BF%D1%80%D0%B5-%D0%B3%D1%80%D0%B0%D0%B1%D0%B5%D0%B6%D1%8A%D1%82/", "text": "\n                    Ако промените за КТБ не бъдат приети ще разобличим с факти как политици и партии пречат да се спре разграбването. Това заяви в ефира на bTV зам.-председателят на ПГ на ДПС Йордан Цонев. Преди няколко седмици колегата му по група и наш издател Делян Пеевски внесе заедно с него и депутата Хамид Хамид промени в Закона за банковата несъстоятелност, целящи не само да спрат вторичното разграбване на банката, а да дадат механизъм за връщане на вече откраднатото. Измененията бяха приети на първо четене, но Цонев подчерта, че все още не са внесени за разглеждане на второ. В коментар на въпроса, лансиран от Фабриката за фалшиви новини и говорителите им защо Делян Пеевски не присъства в делото за КТБ, Цонев риторично попита: „Като какъв трябва да присъства? Като член на Управителния съвет на банката? На контролния съвет? На Надзорния съвет? Като управляващ БНБ? Като какъв да е той в това дело? Като човек взел и невърнал кредити ли? Защото няма такова нещо.“. Депутатът подчерта, че в момента цяла кохорта клакьори, платени с откраднатите пари, говорят глупости и заяви: „Или си взел кредити и не си ги фърнал и си спомогнал за фалита, или си бил част от управлението на банката и си превръщал банката във финансова пирамида? Като какъв да присъства? Приятел на управителя? Еми аз съм бил приятел с много банкери и какво?“. Цонев бе категоричен, че трябва да излезе цялата истина за КТБ и да има справедливост и допълни, че надеждата му е в прокуратурата, защото е повдигнала обвинения на 18 души – почти всички длъжностни лица. „Ако тези обвинени получат справедливо наказание, мисля, че обществото ще получи удовлетворение“, посочи той.На въпрос за „Булгартабак“ и опитите за очерняне на дружеството Цонев от своя страна попита защо винаги се питат депутатите от ДПС за дружеството. „Ако намеквате за г-н Пеевски, първо - той никога не е управлявал Булгартабак. Второ - никога не е имал мажоритарен пакет в него. Трето – не виждам никаква връзка между тази публична атака от известни кръгове, действията на институциите и г-н Пеевски“, коментира депутатът и посочи, че атаката се води от кръга „Капитал“, който прави поредната инсинуация, за да бъде забъркано името на Пеевски в неща, „които не са ясни къде са, няма официални документи, няма нищо“. „Тази атака е зловредна и злоумишлена и е от кръга „Капитал“. Оттам идва. От тези, които казваха кои министри да бъдат назначени без да имат това право. От този, който каза, че е ходил при премиера, за да саботира действията на независим орган“, обобщи Цонев.\n                    ", "date": "2017.12.15", "title": "Цонев: Ако не бъде приет законът за КТБ, ще разобличим всички, пречещи да се спре грабежът"}
{"url": "http://www.monitor.bg/a/view/42547-600-%D0%BC%D0%B8%D0%BB%D0%B8%D0%BE%D0%BD%D0%B0-%D0%BB%D0%B5%D0%B2%D0%B0-%D0%BE%D1%82-%D1%81%D0%B4%D0%B5%D0%BB%D0%BA%D0%B8-%D1%81-%D0%B8%D0%BC%D0%BE%D1%82%D0%B8-%D0%B8-%D0%B7%D0%B0%D0%B2%D0%BE%D0%B4%D0%B8-%D0%B2-%D0%9F%D0%BB%D0%BE%D0%B2%D0%B4%D0%B8%D0%B2/", "text": "\n                    До 15 декември т.г. в Пловдив са се сключили сделки за придобиване на имоти, автомобили, парцели и предприятия на стойност 600 милиона лева, което рекорд, отчете кметът Иван Тотев. По думите му в тази цифра не влизат големите инвестиции, направени в града. Пловдив е на водеща позиция в класациите за най-много издадени разрешения за строеж и въведени сгради в експлоатация, уточнява градоначалникът.„Процентът на безработица в Пловдив е 3%, който е възможно най-ниското ниво, защото има процент от хора, които трайно не могат да работят или не искат. Всичко това показва, че Пловдив се развива”, заявява Тотев. В плановете на администрацията за догодина влиза изграждането на нов мост над река Марица. За целта вече има влязъл в сила ПУП – ПРЗ (подробен устройствен план – план за застрояване и регулация), като остава да бъдат отчуждени два имота от северната страна на бул. „Марица”.„Вече е внесен техническият проект за моста и се надявам в средата на следващата година да стартираме, тъй като това е ключов инфраструктурен проект за Пловдив. Напълно реално е догодина да бъде издадено разрешение за строеж на „Голямоконарско шосе“, малко след табелата на Пловдив до „Биомашиностроене“. За пробива „Модър- Царевец“ са издадени заповеди за отчуждаване на всички имоти”, казва кметът за големите инфраструктурни проекти в Пловдив. Друг пробив е този между районите „Южен” и „Тракия”. За целта в момента се провежда конкурс за избор на проектант за връзката между бул. „Кукленско шосе“ и улица „Цар Симеон“. „Това е ключова отсечка, която трябва да бъде готова преди затварянето на булевард „Христо Ботев“, докато се строи пробивът на Централна гара”, казва кметът на Пловдив. \n\n\n                    ", "date": "2017.12.15", "title": "600 милиона лева от сделки с имоти и заводи в Пловдив"}
{"url": "http://www.monitor.bg/a/view/44255-%D0%92%D0%BA%D0%B0%D1%80%D0%B0%D1%85%D0%BC%D0%B5-%D0%B2-%D0%BA%D0%BB%D0%B0%D1%81-17-500-%D0%BF%D0%BE%D1%82%D0%B5%D0%BD%D1%86%D0%B8%D0%B0%D0%BB%D0%BD%D0%B8-%D0%BF%D1%80%D0%B5%D1%81%D1%82%D1%8A%D0%BF%D0%BD%D0%B8%D1%86%D0%B8/", "text": "\n                    С предприетите мерки от правителството за връщане в училищата на деца, които не ги посещават, в клас са били вкарани 17 500 потенциални престъпници. Това каза министърът на вътрешните работи Валентин Радев по време на парламентарния контрол в отговор на въпрос за предприетите мерки срещу битовата престъпност.\nМинистърът посочи, че намаляването на престъпленията и увеличаването на разкриваемостта са сред основните приоритети в плана на МВР до 2021 година. Като вече предприети мерки Радев посочи разширените правомощия на работещите по трудов договор към МВР.\nС изменения в Закона за частната охранителна дейност ще се мобилизират и работещите за тях в борбата с престъпността. Сериозно се работило и по превантивната дейност.\nДо момента в МВР са назначени 1342 нови служители, каза Валентин Радев. Капацитетът на полицейската академия за обучение на полицаи пък бил удвоен.\nМинистърът посочи, че статистиката показва, че от януари до ноември има спад на броя на престъпленията с 3.8% до 96 125. Най-сериозен е спадът при кражбите на коли - 28.5%, следват грабежите 12.1%, кражбите 9.9% и измамите 9%.\nРадев апелира към общините да въвеждат видеонаблюдение. \"Те слагат камерите, ние ги връзваме в нашата система\", каза Радев и обясни, че по този начин се намалявали значително битовите престъпления.\n                    ", "date": "2017.12.15", "title": "Вкарахме в клас 17 500 потенциални престъпници"}
{"url": "http://www.monitor.bg/a/view/72030-%D0%9F%D1%83%D1%81%D0%BA%D0%B0%D1%82-%D0%BE%D0%BD%D0%BB%D0%B0%D0%B9%D0%BD-%D0%B1%D0%BE%D1%80%D1%81%D0%B0-%D0%B7%D0%B0-%D1%81%D1%82%D0%B0%D0%B6%D0%BE%D0%B2%D0%B5-%D0%B7%D0%B0-%D1%83%D1%87%D0%B5%D0%BD%D0%B8%D1%86%D0%B8/", "text": "\n                     Нова онлайн платформа ще свърза бизнеса и учениците в София. Работодателите ще обявяват оферти за стажове и обучения и ще разполагат с данните за учениците и специалностите, в които се обучават. Това ще бъде възможно след като днес Министерството на образованието и науката и Столичната общинска агенция за приватизация и инвестиции /СОАПИ/ подписаха Меморандум за сътрудничество. Така всъщност се даде старт на създаването на интернет базирана платформата „Дигитална карта на образователната система в Столичната община за подготовка на кадри“.\nОбразователният министър Красимир Вълчев припомни, че професионалното образование e приоритет не само на МОН, но и на правителството. Очаква се новата платформа за заработи през март и да бъде публично достъпна. \n\n\n                    ", "date": "2017.12.15", "title": "Пускат онлайн борса за стажове за ученици "}
{"url": "http://www.monitor.bg/a/view/34976-%D0%90%D1%80%D1%85%D0%B8%D0%BC%D0%B0%D0%BD%D0%B4%D1%80%D0%B8%D1%82-%D0%A1%D0%B0%D0%BC%D1%83%D0%B8%D0%BB-%D0%B5-%D0%BD%D0%BE%D0%B2%D0%B8%D1%8F%D1%82-%D0%B8%D0%B3%D1%83%D0%BC%D0%B5%D0%BD-%D0%BD%D0%B0-%D0%91%D0%B0%D1%87%D0%BA%D0%BE%D0%B2%D1%81%D0%BA%D0%B8%D1%8F-%D0%BC%D0%B0%D0%BD%D0%B0%D1%81%D1%82%D0%B8%D1%80/", "text": "\n                    Нов игумен ще има Бачковския манастир, реши на свое заседание Св. Синод днес. Това е архимандрит Самуил (Николаев Теодосиев), клирик на Видинската епархия. Въдворяването на новоназначения игумен ще извърши Мелнишкия епископ Герасим, главен секретар на Св. Синод, на 17 декември 2017 г. - 11 Неделя подир Неделя - на св. Праотци. Досегашният игумен архимандрит Симон (Бодуров) отива да служи в Русенската епархия. \n \n\n\n                    ", "date": "2017.12.15", "title": "Архимандрит Самуил е новият игумен на Бачковския манастир "}
{"url": "http://www.monitor.bg/a/view/25163-%D0%94%D0%B0%D0%B2%D0%B0%D0%BC%D0%B5-140-%D0%BC%D0%B8%D0%BB%D0%B8%D0%BE%D0%BD%D0%B0-%D0%BB%D0%B5%D0%B2%D0%B0-%D0%B7%D0%B0-%D0%BA%D0%BD%D0%B8%D0%B3%D0%B8-%D0%B3%D0%BE%D0%B4%D0%B8%D1%88%D0%BD%D0%BE/", "text": " 47% от активното население у нас не са прочели нито една\n                    Близо 8500 заглавия с общ тираж над 4 160 000 броя са пуснали на българския пазар всички около 150 издателства у нас за миналата година, сочат данните на Националния статистически институт. В търговските вериги обаче са постъпили не повече от 5000-6000 нови книги, тъй като останалите са издания и брошури за служебно ползване.Около 140 000 000 приходи от продажба на книги са влезли от годишния оборот в книжарниците, което означава, че въпреки изтънелия си портфейл българите отделят средства за четиво. Към 40 милиона от тази сума те са инвестирали в учебници, а останалите 100 – в друга литература (най вече художествена), уточнява един от водещите издатели у нас, директорът на „Сиела“ Константин Йорданов.Официална статистика обаче за това няма. Експертите се ориентират най вече по информацията от големите търговски вериги (седмични, месечни и годишни класации), но те не са стопроцентово меродавни, тъй като всяка от тях има определена аудитория, жанровото търсене е различно, позиционирани са предимно в големите градове и т.н.Председателят на асоциация „Българска книга“ Велизара Добрева е притеснена от наличната в базата на НСИ статистиката, че близо 4 милиона души от трудоспособното население между 25 и 64 години (47%) не са прочели нито една книга през последните 12 месеца. \n\n\n                    ", "date": "2017.12.15", "title": "Даваме 140 милиона лева за книги годишно"}
{"url": "http://www.monitor.bg/a/view/44359-%D0%A6%D0%B0%D1%86%D0%B0%D1%80%D0%BE%D0%B2-%D0%9C%D0%B5%D0%B4%D0%B8%D0%B0%D0%BF%D1%83%D0%BB-%D0%B4%D0%B0-%D1%81%D0%B5-%D0%B8%D0%B7%D0%B2%D0%B8%D0%BD%D0%B8-%D0%BD%D0%B0-%D1%87%D0%B8%D1%82%D0%B0%D1%82%D0%B5%D0%BB%D0%B8%D1%82%D0%B5-%D1%81%D0%B8-%D0%B7%D0%B0-%D1%84%D0%B0%D0%BB%D1%88%D0%B8%D0%B2%D0%B8%D1%82%D0%B5-%D0%BD%D0%BE%D0%B2%D0%B8%D0%BD%D0%B8/", "text": "\n                    „Не ми говорете точно вие за истина, имам предвид изданието, което вие представлявате. Ако то беше обективно, то най-малкото щеше да се извини не на мене, а на читателите си за информацията, че ЕК иска моето отстраняване. И друг път съм ви го казвал и ще продължавам – за мен това е пример на политически ангажирана и некоректна журналистика, която продуцира фалшиви новини.“ С тези думи главният прокурор Сотир Цацаров попари опитите на журналист от изданието на говорителката на Командира Стояна Георгиева „Медиапул“ да замеси името на обвинител №1 в поредните медийни фалшификации.Темата, по която изданието се опита да произведе поредната си фалшификация, този път беше свързана със спорните твърдения на шефа на Бюрото за контрол на СРС-тата Бойко Рашков от последните дни. В серия медийни изяви той атакува държавното обвинение, като се опита да внуши, че в държавата се подслушва неконтролируемо. В същото време в официалния доклад на бюрото, както и според данните на другите служби от сектор „Сигурност“, използването на бръмбари у нас в последните 4 години драстично е намаляло.\"Данните, които не могат да четат членовете на бюрото по закон, не защото Цацаров го е измислил, са данните за съдържанието на самите СРС-та. Има съответна забрана по НПК - не можеш да контролираш процедурите за прилагане на СРС, ако си воден от любопитството какво са си говорили обвиняеми и свидетели. Това не е работа на бюрото\", заяви Цацаров ден след като изпрати искане за открито за медиите парламентарно изслушване на членовете на бюрото.„По думите му от 2015 г. досега на регистратурите за класифицирана информация в прокуратурите са извършени десетки проверки от бюрото. Как се сети вчера Бойко Рашков, че точно това указание му пречи, при положение че две години го прилага без какъвто и да било проблем?\", попита Цацаров.В изявлението си главният прокурор подчерта, че създаването на единен регистър за СРС е от голямо значение за улесняване и систематизиране на работата на службите, органите на съдебната власт, включително и на НБКСРС. Единен регистър към момента няма.Според главния прокурор създаването на такъв регистър се избягва генерално. \"Законови промени са необходими. Ако има воля законът да бъде променен, нещата ще изглеждат далеч по-различно\", смята Цацаров. \n\n\n                    ", "date": "2017.12.15", "title": "Цацаров: „Медиапул“ да се извини на читателите си за фалшивите новини"}
