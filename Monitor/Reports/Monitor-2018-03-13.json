{"url": "http://www.monitor.bg/a/view/12453-%D0%94%D1%83%D0%BF%D0%BA%D0%B8%D1%82%D0%B5-%D0%BF%D0%BE-%D1%83%D0%BB%D0%B8%D1%86%D0%B8%D1%82%D0%B5-%D0%B3%D1%8A%D0%BB%D1%82%D0%B0%D1%82-54-%D0%BC%D0%BB%D0%BD-%D0%BB%D0%B2/", "text": "Над 20 екипа работят по ремонтите на столичната пътна мрежа, Варна и Бургас сред рекордьорите по отпуснати средства \n                    Близо 54 млн. лв. са отделили общинските управи на големите градове за справяне с пораженията по улиците след зимните снегове. Това показа проверка на „Монитор“ в София, Пловдив, Варна и Бургас. Част от средствата, отпуснати от общините, ще отидат за поправяне както на пътни настилки, така и за тротоарните пространства. Програмите за реконструкции и справяне с последиците от зимата в големите градове предвиждат цялостни ремонти, които да избегнат практиката да се работи „на парче“. Рекордьор по отпуснати средства за справяне с последиците от зимата по улиците и тротоарите е София. 37,7 млн. лв. ще отдели Столичната община за запълване на дупките по улиците, които са се образували след зимните месеци. Това съобщи за „Монитор“ зам.-кметът по транспорт Евгени Крусев. Строителни екипи вече извършват фрезоване и ремонт на неравности по пътните платна на улици и булеварди. Веднага след това се нареждат Варна, Бургас и Пловдив.В столицата приоритетно се работи по трасетата, по които се движи градски транспорт и основни улици в района. Поетапно ще започне и работа по вътрешноквартални улици. Районните кметове имат задача да определят улиците и да следят работата. Най-големият ремонт, които общината е планирала през тази година, е реконструкцията на ул. „Граф Ингатиев“. Предвижда се подмяна на настилките, засаждане на дървета, пускане на фонтана и модерни места за продажба на книги на „Славейков“, обясни кметът Йорданка Фандъкова. За изцяло ново трамвайно трасе по \"Граф Игнатиев\" , което ще бъде изпълнено и по нова технология, са предвидени 6,3 млн. лв. Очаква се да продължи реконструкцията на бул. \"Тодор Каблешков′′. С нов облик ще се сдобие и бул. \"Скобелев\". Ще започне и първият етап от изграждането на Източната тангента от бул. „Ботевградско шосе“.\n\n\n\n\n                    ", "date": "2018.03.13", "title": "Дупките по улиците гълтат 54 млн. лв. "}
{"url": "http://www.monitor.bg/a/view/57680-%D0%95%D0%BA%D1%81%D0%BF%D0%B5%D1%80%D1%82-%D0%A8%D0%BE%D1%84%D1%8C%D0%BE%D1%80%D0%B8%D1%82%D0%B5-%D0%B4%D0%B0-%D0%BD%D0%B5-%D0%B1%D1%8A%D1%80%D0%B7%D0%B0%D1%82-%D1%81%D1%8A%D1%81-%D1%81%D0%BC%D1%8F%D0%BD%D0%B0%D1%82%D0%B0-%D0%BD%D0%B0-%D0%B3%D1%83%D0%BC%D0%B8%D1%82%D0%B5/", "text": "\n                     \n\nВодачите да не прибързват със смяната на зимните гуми, въпреки високите температури от последните дни. Това каза пред радио „Фокус“ експертът по пътна безопастност и бивш директор на КАТ комисар Алекси Стратиев. Той уточни, че при трайно положителни градуси е добре зимните гуми да се сменят с летни, но прогнозите не сочат скорошно настъпване дълготрайно на топло време. „Правилото за смяна на зимните с летни гуми е, когато средната дневна температура е над 7 градуса. По прогнозите на синоптиците температурите в края на месеца ще са под 7 градуса, така че има условия да се продължи ползването на зимни гуми. Няма задължение да се кара само със зимни гуми, водачите могат и с летни, стига те да са с грайфер над 4 мм. Всеки водач индивидуално трябва да прецени, но прогнозите не са добри за края на месеца, така че, нека да си останат със зимни гуми“, коментира комисар Алекси Стратиев.\n\nТой добави, че тази седмица се провежда операция по отношение на ползването на каски за мотористите и колани на водачите на автомобили, както и за детски обезопасителни столчета. Акцията ще продължи до 18-ти март. Според комисар Стратиев все още обаче културата на българските шофьори е на ниско ниво. Той призова водачите за контрол над скоростта на пътя и обясни, че основните причини за инциденти при мотористите са както несъобразената скорост, така и предприемането на рискови маневри на пътя.\n                    ", "date": "2018.03.13", "title": "Експерт: Шофьорите да не бързат със смяната на гумите "}
{"url": "http://www.monitor.bg/a/view/66018-%D0%9E%D1%81%D1%82%D0%B0%D0%B2%D0%B0-%D0%B1%D0%B5%D0%B4%D1%81%D1%82%D0%B2%D0%B5%D0%BD%D0%BE%D1%82%D0%BE-%D0%BF%D0%BE%D0%BB%D0%BE%D0%B6%D0%B5%D0%BD%D0%B8%D0%B5-%D0%B2%D1%8A%D0%B2-%D0%B2%D0%B8%D0%B4%D0%B8%D0%BD%D1%81%D0%BA%D0%BE%D1%82%D0%BE-%D1%81%D0%B5%D0%BB%D0%BE-%D0%98%D0%BD%D0%BE%D0%B2%D0%BE-%D0%B8-%D0%BE%D0%B1%D1%89%D0%B8%D0%BD%D0%B0-%D0%91%D1%80%D0%B5%D0%B3%D0%BE%D0%B2%D0%BE/", "text": "\n                    В община Брегово са монтирани седем помпи за отводняване на залетите територии след покачване на нивото на река Тимок. Това съобщи Станислав Генчев, директор на видинската Регионална дирекция \"Пожарна безопасност и защита на населението\". Нивото на водата в река Тимок продължава да е високо и създава затруднения при отводняването на залетите площи, уточни Генчев. В община Брегово остава обявеното извънредно положение след като водите на река Тимок се покачиха и бяха залети близо 8000 декара земеделска земя. Част от дворовете на крайните къщи в Брегово също са залети, каза кметът на общината Милчо Лалов. Бедствено положение е обявено и във видинското село Иново, където след пробив в защитната дига на река Делейнска бяха залети земеделски земи в близост до селото. Към настоящия момент положението е овладяно и няма опасност за населението, а община Видин е осигурила допълнително още 500 чувала с пясък, с които е укрепена дигата. Продължава денонощното наблюдение на река Тополовец, край видинското с.Градец, където са предоставени 100 чувала с пясък от общината. Засега няма опасност от наводнения за селата Рупци и Буковец. Във видинския квартал \"Нов път\" е започнало отводняваненото на залятата от подпочвените води улица \"Байкал\", съобщават от общината. \n                    ", "date": "2018.03.13", "title": "Остава бедственото положение в Брегово"}
{"url": "http://www.monitor.bg/a/view/12794-%D0%91%D0%93-%D1%82%D0%B8%D0%BD%D0%B5%D0%B9%D0%B4%D0%B6%D1%8A%D1%80-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D0%BD-%D0%B7%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%BE-%D0%B2-%D0%9C%D0%B0%D0%BB%D1%82%D0%B0/", "text": "Денис Дъвков се сбил с жертвата пред дискотека в Пачвил, аутопсията не показва следи от насилие\n                    Български тинейджър е разследван от властите в Малта за смъртта на местен младеж, съобщават местните медии. Инцидентът е станал в неделя, когато пред дискотека в Пачвил 19-годишният Денис Дъвков се сбил с 5 години по-големия Зак Мели. След като нашенецът ударил в главата малтиеца, той се строполил на земята и починал. 24-годишният Мели е открит мъртъв в ранните часове на неделя сутринта в Пачевил.Ден след това нашенецът е бил задържан от полицията, но няколко часа по-късно освободен от ареста, след като аутопсията на Зак Мели се оказала \"неубедителна\", съобщават от малтийската полиция. В изявление, публикувано в понеделник следобед, полицията съобщава, че се извършват допълнителни тестове, за да се определи причината за смъртта на Мели. Според местните власти първичните изследвания не са показали признаци на насилие над Мели.Обстоятелствата, свързани с предполагаемата борба между двамата младежи, все още не са ясни, въпреки че първоначалните доклади предполагат, че Дъвков е нанесъл фаталния удар, след като Мели се е блъснал в приятелката си, докато се прибирал у дома от нощ.\nСпоред свидетелски показания малко преди ареста на Дъвков полицията е получила сведения от служители на таксиметрова компания в района да изпратят патрул в района, тъй като младеж с описанието на Мели се разхождал по улицата във видимо нетрезво състояние и изглеждал дрогиран. Докато ченгетата дойдат обаче, група младежи, сред които и Дъвков атакували Мели. Според братовчедката на загиналия българинът е напданал жертвата си „за забвление“.\"Моят 24-годишен братовчед бе убит рано тази сутрин в Пачил, с удар в главата от човек, когото дори не познава\", написа в социалните мрежи Тициана Замит в отворено писмо до премиерана Малта Джоузеф Мускат. \"Двама чужденци, които просто за забавление нападат в гръб хората, са заобиколили братовчед ми и го убиха“, категорична е братовчедката на жертвата. Замит отбелязва, че смъртта на братовчед й не е изолиран инцидент в Пачевил, разказвайки как друг нейн близък бил атакуван и ограбен преди няколко месеца, а друга малтийка също е била атакувана и ограбена преди няколко седмици. И в трите случая, посочва Замит, извършителите били чужденци.\n19-годишният български гражданин, който се разследва за смъртта на Мели, живее в Слиема. Снимките на профила на Facebook на Давков показват, че той живее в Малта поне от 2014 г. След инцидента Facebook страницата на Давков е била спряна след получаване на онлайн заплахи и злоупотреби.\n\n\n                    ", "date": "2018.03.13", "title": "БГ тийнейджър разследван  за убийство в Малта"}
{"url": "http://www.monitor.bg/a/view/75998-e%D0%B2%D0%B0%D0%BA%D1%83%D0%B8%D1%80%D0%B0%D1%85%D0%B0-124-%D0%B4%D0%B5%D1%86%D0%B0-%D0%BE%D1%82-%D0%BF%D0%BB%D0%B0%D0%BC%D0%BD%D0%B0%D0%BB%D0%B0-%D0%B4%D0%B5%D1%82%D1%81%D0%BA%D0%B0-%D0%B3%D1%80%D0%B0%D0%B4%D0%B8%D0%BD%D0%B0/", "text": "\n                    Пожар избухна в детска градина в Павликени. За щастие пострадали и жертви няма. Огънят пламнал във вторник около 9,30 часа от приземния етаж на детското заведение. Служители от градината подали сигнал на спешния телефон 112. Докато чакали да пристигне специализираната помощ, те без да губят време, започнали с подръчни средства да гасят огъня. След получаване на сигнала, на мястото веднага са изпратени противопожарни екипи от районната служба в Павликени. Огнеборците бързо успяват да овладеят ситуацията, да локализират огнището на горене и да загасят пламъците. Всичките 124 деца, намиращи се по това време в градината, успешно са изведени оттам от персонала, и са върнати по домовете при родителите си живи и невредими. Онези от малчуганите, които са от съседните села и чийто родители не могат да ги вземат лично, пък са откарани до къщи с общински транспорт.От полицията информираха, че причините за огнения инцидент все още са в процес на изясняване. Засега водеща е версията, че огънят е пламнал от електрическа искра от един от бойлерите. Унищожени са три ел. табла, обгоряло е оборудването в котелното помещение и са изгорели стари предмети и вещи, оставени в склад в приземния етаж.Все още опразнена сграда продължава да се отдимява.Според работещи в детската градина, няма нанесени сериозни поражения по сградата и едва ли ще се наложи прекъсване на заниманията в нея. От общината в Павликени обаче смятат, че ще се наложи поне една седмица децата да бъдат пуснати във ваканция и заниманията в градината ще могат да бъдат подновени най-рано едва в началото на следващата седмица. За онези деца, чийто родители няма на кого да ги оставят, ще бъде сформирана специална сборна група в детската ясла.Предстои да бъде сформирана и общинска комисия, която да извърши оглед и да изчисли размера на нанесените щети. В комисията ще бъдат включени експерти от общинската администрация, служители от предприятието Благоустройство и комунални дейности, както и директорът на детската градина.\n                    ", "date": "2018.03.13", "title": "Eвакуираха 124 деца от пламнала градина (ОБНОВЕНА)"}
{"url": "http://www.monitor.bg/a/view/15334-%D0%9D%D0%B0%D0%B4-%D0%BF%D0%BE%D0%BB%D0%BE%D0%B2%D0%B8%D0%BD%D0%B0%D1%82%D0%B0-%D0%BE%D1%82-%D1%80%D0%B0%D0%B1%D0%BE%D1%82%D0%B5%D1%89%D0%B8%D1%82%D0%B5-%D0%B2-%D0%A1%D0%BE%D1%84%D0%B8%D1%8F-%D1%81%D0%B0-%D0%B2%D0%B8%D1%81%D1%88%D0%B8%D1%81%D1%82%D0%B8/", "text": "Все повече младежи с дипломи от чужбина правят кариера у нас\n                    Над половината от работещите в столицата хора са висшисти. Това обяви кметът на София Йорданка Фандъкова по време на 18-ия форум „Национални дни на кариерата“. „21,7% от работната сила на страната е концентрирана в София, а градът се отличава с най-високата заплата от всички области“, отчете също така Фандъкова.Според НСИ в края на миналата година средното възнаграждение в столицата е било 1476 лв. След София се нареждат Варна с 1062 лв., Стара Загора с 1060 лв. и София-област, където средната заплата е била 1044 лв. Данни на агенцията по заетостта пък показват, че безработицата в столицата е под 4%. „Това е причината много от хората в трудоспособна възраст от цялата страна да се местят в София в търсене на по-висок стандарт“, обясни експертът по подбор на персонала Маргарита Николчева.Според вицепремиера Томислав Дончев обаче много от хората не знаят какви фирми работят на територията на общините, в които живеят. „Обсъждаме възможността да се създаде някаква програма, която да позволи на децата за малко да напуснат класните стаи и да видят какво се случва в техния град, какви производства и предприемачи има“, заяви Дончев при откриването на кариерния форум.Тази година на изложението в София участваха над 130 фирми, готови да осигурят стаж и работа на студенти и младежи. „Забелязваме ръст на младежите, завършили в чужбина, но върнали се да градят кариера у нас. Казват, че тук могат да растат по-бързо в йерархията“, обясни Мая Димова, експерт подбор на персонал в банка. Работодателите в сферата на финансите и ИТ секторите се радват на най-голям интерес от страна на младежите, посетили кариерния форум. В същото време проучване на Менпауър показва, че в периода април-юни 16% от работодателите смятат да наемат нови служители.Най-търсени ще са строителите и заетите в сферата на производството. 15 на сто от фирмите в тези сектори смятат да увеличат персонала си в следващите 3 месеца. Всеки десети собственик на транспортна фирма или магазин планира да наема още шофьори и продавачи, показват още данните от изследването.\n                    ", "date": "2018.03.13", "title": "Всеки втори работник в столицата висшист (ОБНОВЕНА)"}
{"url": "http://www.monitor.bg/a/view/30579-%D0%9F%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D1%81%D0%B2%D0%B8%D0%BA%D0%B2%D0%B0-%D0%BA%D0%BE%D0%BD%D1%81%D1%83%D0%BB%D1%82%D0%B0%D1%82%D0%B8%D0%B2%D0%BD%D0%B8%D1%8F-%D1%81%D1%8A%D0%B2%D0%B5%D1%82-%D0%BF%D0%BE-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82-%D0%B7%D0%B0%D1%80%D0%B0%D0%B4%D0%B8-%D0%A7%D0%95%D0%97-%D0%A1%D0%9D%D0%98%D0%9C%D0%9A%D0%98-%D0%92%D0%98%D0%94%D0%95%D0%9E/", "text": "Според държавния глава службите са докладвали за сделката на МС, но не и на него\n                    През втората половина на април президентът Румен Радев ще свика консултативния съвет по национална сигурност заради продажбата на ЧЕЗ. На съвета ще бъдат обсъждани въпросите за енергийната сигурност на страната ни, а правителството дължи отговори на българския народ. Това съобщи държавният глава при посещението си в 68-ма Бригада „Специални сили” в Пловдив.„Правителството дължи на българския народ отговори на въпроса каква е схемата на финансиране и също така по какъв начин тази сделка получи политическа подкрепа. Защото без такава няма как тази фирма да получи такава огромна ангажираност от банките. Докато не е ясен този въпрос за схемата на финансите, няма как да сме наясно и с това под каква форма, по какъв начин, българското правителство се готви да стане партньор на г-жа Гинка Върбакова”, заяви Радев. По думите му е много интересно и кой води преговорите с чешката компания от името на българската държава и от името на потенциалния купувач Гинка Върбакова. „Смея да кажа и това го твърдя категорично, че до момента аз нямах информация от службите по този въпрос. Изрично настоях и получих информацията от компетентните органи, която регулярно е била изпращана в МС”, каза президентът. В понеделник той сезира Конституционния съд заради Закона за частната охранителна дейност, определени разпоредби от който, по думите на държавния глава, влизат в противоречие с Конституцията ни. „В нашата Конституция, където много ясно е записано, че общественият ред и националната сигурност са ангажимент на изпълнителната власт, а не на търговци, получили лиценз за частна охранителна дейност. Абдикирането на държавата от това много важно задължение не е в интерес на българските граждани”, каза Румен Радев. В отговор на журналистически въпрос когато цели села избират и плащат на частни гардове, той уточни, че това е нещо различно. „Вие правили ли сте репортажи за кметове, които се държат като феодали. Имате ли такива случаи. Ами сега един такъв кмет вече ще си има и феодална армия, която ще се издържа от държавата. Това за мен не е правилно”, бе категоричен президентът. Руският патриарх Кирил е бил посрещнат у нас, като духовен водач, но е избрал да си тръгне, като политик, заяви в Пловдив президентът Румен Радев. „Но съм не само президент. Аз съм и християнин. Затова не вярвам, че неговата цел е била да всее разкол между нашите два народа. Остава въпросът обаче кой се опита да похити общия ни празник за нашето Освобождение. И да го превърне в повод за разделение. Кой експлоатира кризата в нашите отношения?”, попита той. По думите му признателността на българите към Русия е на свободни хора, които помнят и уважават своята история. „Нашата благодарност не е за сметка на нашето достойнство. И тази позиция много ясно и по категоричен начин отстоях пред българския патриарх и уважавани български митрополити, които бяха на срещата”, заяви държавният глава. Той уточни, че като президент няма да става заложник на емоции, а ще работи за възраждането на българо-руските отношения.„Истерични политикани, демагози и платени анализатори има и в Русия, и в България. Но както вече казах, има среди, които наистина експлоатират кризата в нашите отношения и нямат интерес тя да бъде преодоляна. Не трябва те да имат водеща роля в нашите отношения”, заяви Радев. Той бе категоричен, че през годините и ние, и Русия сме изопачавали историята, но че не иска да влиза в спекулации. „Тук ставаше въпрос и за публикуването на записа на сайта на Руската патриаршия, когато говорим за хибридна война. Той бе публикуван само в частта за неговото изказване. Там моите думи и отговор ги нямаше. Затова казвам, че явно тук не става въпрос за афект, а за политическа режисура. И вярвам, че негово светейшесво Кирил е бил въвлечен в нея. Убеден съм, че Москва ще осмисли случилото се”, каза президентът.В отговор на въпрос за независима македонска църква уточни, че това е изцяло в прерогативите на българската православна църква. „Тук държавата не може да се меси, но трябва да се отчита, когато православните църкви решават този въпрос, че от двете страни на границата между Република България и Македония, ние имаме общи имена, имаме обща история, имаме общи празници и ние сме изключително близки. Нека това да се отчита и от църквата”, заяви Румен Радев.Завидна физическа форма демонстрира най-неочаквано държавният глава в двора на 68-ма Бригада „Специални сили” в Пловдив и събра очите на командосите от военното поделение. Малко, след като разговаря с парашутистката Благовеста, Румен Радев се насочи към мястото, откъдето официалните гости трябваше да наблюдават демонстрациите на командосите. Пътят му премина край лостове за набиране, на които тренират бойците от бригадата. Движен от явно моментен импулс, Радев се хвана за лоста и направи бързо превъртане на 360 градуса. За ужас на фотографите държавният глава се засмя и категорично отказа да повтори изпълнението си. Минути по-късно пред очите му бойците от бригадата демонстрираха как освобождават взет от терористи заложник и как спасяват отвлечени хора в автобус. Заложническата криза бе решена от бойците за броени минути, а терористите, които биеха и тормозеха в палатка пленения им колега, бе решена от раз. Други командоси, покрити целите в камуфлажни дрехи, изскочиха от тревата на полигона и обезвредиха поредната порция терористи, които се опитваха да връхлетят в поделението с два джипа.Румен Радев се възхити и на бойците, които му показаха хватки от каратето и пред него строшиха подпалени керемиди. Той разгледа оръжията и оборудването на специалните сили, като провери знанията на боеца, който му представяше различните видове автомати. „Ако влизаме в къща със заложници, ще взема автомат със заглушител, а ако съм в гората, ще взема „Калашников”, му отговори военният, докато президентът му кимаше одобрително.\n\n\n\n\n\n \n\n\n\n\n\n\n\n \n                    ", "date": "2018.03.13", "title": "Президентът свиква консултативния съвет по национална сигурност заради ЧЕЗ  (СНИМКИ, ВИДЕО)"}
{"url": "http://www.monitor.bg/a/view/21628-%D0%94%D1%8A%D0%B6%D0%B4-%D0%B8-%D0%B3%D1%80%D1%8A%D0%BC%D0%BE%D1%82%D0%B5%D0%B2%D0%B8%D1%86%D0%B8-%D0%B4%D0%BD%D0%B5%D1%81/", "text": "\n                    Днес студеният атмосферен фронт ще премине и през Източна България. Преди обяд, над по-голямата част от страната, облачността ще е значителна и ще има краткотрайни валежи, на места придружени с гръмотевици. Над Западна България облачността ще се разкъсва. Ще духа до умерен, в Северна България и временно силен западен вятър. Максималните температури ще са между 13° и 18°. Това съобщи Красимир Стоев, дежурен синоптик в Националния институт по метеорология и хидрология (НИМХ) към Българската академия на науките (БАН) за \"Фокус\".Над Черноморието ще е предимно облачно, с преминаването на студения атмосферен фронт, ще има краткотрайни, но интезнивни валежи и гръмотевична дейност. Привечер валежите ще спрат и облачността ще се разкъсва. Преди обяд южният вятър ще се ориентира от запад и ще е до умерен. Максималните температури ще са между 12° и 17°, а на морската вода между 6 и 7°. Над планините облачността ще значителна и ще има краткотрайни превалявания от дъжд, над около 2000 метра – от сняг. Главно в Родопите ще има гръмотевична дейност. След пладне валежите в повечето райони ще спрат и облачността ще се разкъса. Ще духа умерен, по билата и силен западен вятър. Максималната температура на височина 1200 метра ще е около 9°, на 2000 метра – около 3°.\n                    ", "date": "2018.03.13", "title": " Дъжд и гръмотевици днес "}
{"url": "http://www.monitor.bg/a/view/4247-%D0%92-%D0%BF%D0%BE%D0%BD%D0%B5%D0%B4%D0%B5%D0%BB%D0%BD%D0%B8%D0%BA-%D0%B3%D0%BE%D1%82%D0%BE%D0%B2%D0%B0-%D0%B5%D0%BA%D1%81%D0%BF%D0%B5%D1%80%D1%82%D0%B8%D0%B7%D0%B0%D1%82%D0%B0-%D0%B7%D0%B0-%D1%81%D1%80%D1%83%D1%82%D0%B8%D1%89%D0%B5%D1%82%D0%BE-%D0%B4%D0%BE-%D1%81-%D0%A2%D1%80%D0%B8%D0%BA%D0%B0%D0%BB%D0%B5/", "text": "\n                    В понеделник трябва да е готово становището на експертите от организираната от пътната агенция работна група по какъв начин да бъде укрепено свлачището в района на смолянското село Тикале, което предизвика срутище прекъснало на участък от 500 м път ІІ-86 Смолян - Мадан. В сряда специалистите отново ще бъдат на мястото на бедствието. Това съобщи за „Монитор” Светослав Глосов, член на УС на Агенция „Пътна инфраструктура”.Според него основна причина за бедствието е намиращият се в планината над шосето водопровод с голям диаметър. „От него се губи над 90% от водата. Така течовете от съоръжението провокират активизирането на свлачището, като в последните дни за това са спомогнали и обилните дъждове и снеготопенето”, каза той. „Проблемът там е много сериозен и той не е в пътя, а в зоната над него. Вече е направен план какво ще се обследва и картографира. Отварянето на затворения път няма да стане бързо, защото не може просто да се изчистят падналите камъни върху платното. За укрепването на свлачището ще трябва много време. Вероятно ще е необходимо да се изгради нов водопровод, който да минава по друго трасе.Участъкът от в района на село Тикале остава затворен заради огромното срутище и опасността от свличането на скална маса, защото свлачището е активно и свлачищно-срутищните процеси продължават, уточниха от АПИ. Алтернативният маршрут за тежкотоварните камиони е през Рудозем - Смилян, а за леките автомобили и по пътя Смолян - Фатово - Рудозем.За да не се затруднява пътуването на жителите от региона община Смолян в понеделник започна изграждането на нов обходен път около километър и половина, който заобикаля масива. Целта е през Орешец - Влахово да преминават леките автомобили и да се осигури възможно най-къса връзка за предвижването на жителите, като се преустанови преминаването пеша през срутищната зона.\n\n\n                    ", "date": "2018.03.13", "title": "В понеделник готова експертизата за срутището до с. Тикале"}
{"url": "http://www.monitor.bg/a/view/27467-%D0%9A%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%B2-%D0%9A%D1%80%D0%B5%D1%81%D0%BD%D0%B5%D0%BD%D1%81%D0%BA%D0%BE%D1%82%D0%BE-%D0%B4%D0%B5%D1%84%D0%B8%D0%BB%D0%B5-%D0%B1%D0%BB%D0%BE%D0%BA%D0%B8%D1%80%D0%B0-%D0%B4%D0%B2%D0%B8%D0%B6%D0%B5%D0%BD%D0%B8%D0%B5%D1%82%D0%BE/", "text": "\n                    Километрична опашка от камиони и леки коли се проточи по пътя за Гърция тази нощ след катастрофа. Около 01:30 часа под проливен дъжд румънски ТИР „Ивеко“ поднесъл на мокрия път и застанал почти напреко на шосето. Зад дългия камион се движела лека кола „Форд“, също румънска, която успяла да маневрира надясно, но се забила в задната му част.Инцидентът е станал малко след Кресненското дефиле на километър преди влизане в град Кресна от Симитли. За щастие пострадали няма, но международния път за и от Гърция веднага е бил затворен. Проточилата се опашка от ТИР-ове, бусове и леки коли надмина над 10 км в двете посоки. На това място обходен път няма и единствената възможност е пътят Симитли-Банско-Гоце Делчев-Папаз чаир-Кулата и обратно.Около 10 часа ТИР-а и автомобила бяха отстранени от пътя и движението в двете посоки вече е възстановено.Снощи около 18:00 часа 56-годишен мъж от Гоце Делчев загина на място, след като управляваният от него лек автомобил „Фолксваген Голф“ навлязъл вляво на пътното платно и паднал в река Места. Трагичния инцидент е станал по пътя село Места в посока Гоце Делчев. Изясняват се причините как водачът на голфа е загубил управлението на колата си.\n                    ", "date": "2018.03.13", "title": "Катастрофа с румънски ТИР запуши пътя за Гърция (ОБНОВЕНА)"}
{"url": "http://www.monitor.bg/a/view/39440-%D0%94%D0%B0%D0%B2%D0%B0%D0%BC%D0%B5-%D0%BD%D0%B0-%D0%BF%D1%80%D0%BE%D0%BA%D1%83%D1%80%D0%BE%D1%80-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B8%D1%86%D0%B8-%D0%BD%D0%B0-%D0%BE%D0%BF%D0%B0%D1%81%D0%BD%D0%B8-%D1%8F%D0%B7%D0%BE%D0%B2%D0%B8%D1%80%D0%B8/", "text": "Един хидроинженер може да отговаря най-много за 70 водоема   * Сипват камъни върху преливниците и правят път за тракторите на фермерите\n                    - От началото на 2018 г. са проверени над 500 язовира. В резултат на това са написани 151 акта за установено административно нарушение и 123 наказателни постановления.- Най-често има повреди по преливниците и съоръженията за изпускане на водата. Част от собствениците не са съобразили с предписанията, дадени от агенцията при предишни проверки, да вземат необходимите мерки за обезопасяване на язовирите. Затова ще се наложи да сигнализираме прокуратурата. Липсата на средства у собствениците не е наш проблем, ние не сме Министерството на финансите, за да раздаваме пари. Много кметове идват в агенцията и ни се жалват. Някои от тях са с по над 20 акта за неизпълнени предписания за обезопасяване на съоръженията, които се стопанисват от общините. Винаги ги призовавам, когато смятат бюджета, да си предвиждат и разходи за поддръжка на язовирите. Всеки трябва да се грижи за собствеността, за да може водохранилищата да не създават заплаха за живота и здравето на хората и техните имоти.- По-голямата част от малките язовири в страната са каменно-насипни и са строени в периода 1955-1960 г. Най-често проблемите при тях са свързани със състоянието на язовирните стени, при които има слягане. При някои от малките язовири, за да могат да минават селскостопанските машини на фермерите, върху основния изпускател са изсипали един-два самосвала баластра и стената е станала черен път. На места стените са обрасли с храсти и дървета и това е довело до нарушаване на каменните защити откъм водния откос. Вземаме мерки за отстраняване на тези нередности. Даваме срокове, понякога и по-кратки, за да може съоръженията да бъдат приведени към нормално експлоатационно състояние.- От началото на тази седмица всички наши усилия ще бъдат насочени към област Хасково. Смятаме, че там все още има доста неустановени язовири. На практика е трудно да бъдат назовани язовири, а са си гьолове, но се водят като изкуствени водоеми. Целта ни е да решим нерешения въпрос с язовирите с неясна собственост.В много общини е проблем, че на мястото на стената на някои водоеми има по няколко собственика, на които навремето е била върната земеделската земя в реални граници. И тези въпроси постепенно ги изчистваме.- Направили сме проект за промяна в Закона за водите, с които искаме да изясним и тези неща. Освен това предлагаме язовирите да бъдат категоризирани в три категории - първа, втора и трета. Тези от трета, които са най-малките, да не минават всяка година на контрол, да насочим вниманието си към тези, които наистина биха създали потенциална опасност за населението, които са големите язовири.- Друг проблем, с който се сблъскваме, е ликвидацията на язовирите. Нашата позиция е, че трябва да има държавна политика. Всеки изкуствен водоем е правен с цел, като една от тях е намаляване на рисковете от наводнения.В момента собственици на около 50 язовира искат те да бъдат ликвидирани. Създаден е експертен съвет, който продължава да работи и до края на месец май ще трябва да сме разгледали всички подобни заявления. За 9 от тях вече е дадено разрешение да се изведат от експлоатация. През тази седмица ще има и за още толкова. На 11 април отново ще се проведе заседание на експертния съвет.Прокуратурата имаше основателни претенции към нас, че не сме много активни в тази насока. Процедурата е бавна, защото се гледа заявителски материал с много снимки и доклади. Цялата информация се дава на експертния съвет на ДАМТН и там предлагат вариант за решаване на въпроса на председателя на агенцията. Само той може да одобри извеждането от експлоатация.- Не. Само в случаите на постъпила молба от собственика за извеждане от експлоатация. Когато е проблемен един водоем, собственикът трябва да си реши проблемите. Той не може сам да го изведе от експлоатация, без да има предписание за това от агенцията. На места след проверки на наши експерти в констативните протоколи се правят такива предписания нивото на водата във водоема да бъде сведено под кота мъртъв обем. Като това се прави за сметка на собственика.- По закон за всеки язовир трябва да има назначен оператор, хидроинженер, на когото собственикът си плаща.- Не, няма, но един хидроинженер може да отговаря най-много за 70 язовира. Тези физически лица или фирми трябва да правят самостоятелни проверки на съоръженията и да участват и в комисиите на ДАМТН при техните инспекции. Хидроинженерът, отговарящ за съответния язовир, е компетентното лице, което познава до основи техническото състояние на водоема и отговоря за техническата експлоатация на язовирната стена и съоръженията. Броят на квалифицирани специалисти непрекъснато намалява и това е проблем.- Стремим се да уплътним максимално времето. При нас работят достойни хора, защото носят голяма отговорност на плещите си. В България в момента е неблагодарна работа да си в надзорна служба. Независимо от това хората в агенцията се справят добре със задълженията си. Не направят ли компетентното предписание за язовира, поемат цялата отговорност за състоянието му и рисковете за хората, живеещи по поречието под водоема.- Не навсякъде е така. Има кметове, които взеха присърце нещата, и постепенно започнаха да решават проблемите около язовирите. В такива случаи сме склонни да удължаваме сроковете за изпълнение на предписанията, за да могат хората да си свършат работата. Има обаче и кметове, които не предприемат никакви мерки. В тези случай, както споменах преди това, ще сезираме прокуратурата.- Не искам да влизаме в подробности. Има кметове, които бягат и се крият като мишки, и не можем да им връчим дори и актовете за установените от проверките нарушения, свързани със стопанисването на водоемите. Смятам, че по Закона за местната власт всеки кмет отговаря за живота, здравето и спокойствието на хората в общината. Затова нека бъдат така добри да си свършат работата.- В последните години има промени в климатичните условия. При трагедията в Камено само за два-три часа паднаха огромни количества валежи на малка площ. По 200 литра на квадратен метър, което предизвика огромна приливна вълна. На практика всички скатове около селото са се превърнали за кратко време в реки. Хората видяха какво е потопът.- Не може. Стените на малките язовири са разчетени на т. нар. стогодишна вълна. Тук може би става дума за случваща се веднъж на 1000 години. За това тежката дума трябва да си кажат специалистите от БАН.- В непрекъсната връзка сме със собствениците на язовирите и областните управители, за да може винаги да се поддържа известен свободен обем във водохранилищата. Целта е да може именно в такива случаи, както в критичните ситуации от миналата седмица, приливната вълна да се поеме от свободния обем и да не се допусне масово преливане на язовири, и така да се намалят рисковете от наводнения в селищата, разположени край реките под водоемите. Смятам, че подобно нещо не го допуснахме в последната седмица. Това стана благодарение на координацията между всички институции, имащи отношение към процеса.При застудяването в последната седмица на февруари имахме проблеми със замръзването на водата в язовирите на дълбочина 40-50 см от повърхността, което носеше риск от повреждане на каменните облицовки на стените им. Заради обилните снегове на много места и достъпът до язовирите бе силно затруднен, а оттам и наблюдението и контролът им.  Ген. Кирил Войнов е възпитаник на Школата за запасни офицери През 1975 г. започва работа като командир на взвод към Столичната служба за противопожарна охрана От 1977 до 1981 г. специализира в Москва и получава инженерна квалификация В периода 1994 - 2006 г. е директор на Национална служба „Пожарна и аварийна безопасност“ През 1999 г. е избран за Мъж на годината на България От 2016 г. е назначен на поста главен директор на Главна дирекция „Надзор на язовирните стени и съоръженията към тях“ към Държавната агенция за метрологичен и технически надзор От началото на 2018 г. е зам.-председател на ДАМТН Владее руски език\n\n\n                    ", "date": "2018.03.13", "title": "Даваме на прокурор собственици на опасни язовири "}
{"url": "http://www.monitor.bg/a/view/49045-%D0%9B%D0%BE%D0%BD%D0%B4%D0%BE%D0%BD-%D0%B8-%D0%92%D0%B0%D1%88%D0%B8%D0%BD%D0%B3%D1%82%D0%BE%D0%BD-%D0%BE%D0%B1%D1%8F%D0%B2%D0%B8%D1%85%D0%B0-%D0%9C%D0%BE%D1%81%D0%BA%D0%B2%D0%B0-%D0%B7%D0%B0-%D0%BE%D1%82%D1%80%D0%B0%D0%B2%D1%8F%D0%BD%D0%B5%D1%82%D0%BE-%D0%BD%D0%B0-%D1%88%D0%BF%D0%B8%D0%BE%D0%BD%D0%B8%D0%BD%D0%B0-%D0%A1%D0%BA%D1%80%D0%B8%D0%BF%D0%B0%D0%BB-%D0%B7%D0%B0%D0%B4%D0%B0%D0%B2%D0%B0%D1%82-%D1%81%D0%B5-%D1%81%D0%B0%D0%BD%D0%BA%D1%86%D0%B8%D0%B8/", "text": "\n                    Британският премиер Тереза Мей заяви, че е \"много вероятно\" Москва да е отговорна за отравянето на бившия руски двоен агент Сергей Скрипал с веществото \"Новичок\" в английския град Солсбъри, предаде Ройтерс.\n\nРазработеното в бившия Съветски съюз през '70-те и '80-те, \"Новичок\" (рус. - \"новак\") е силно токсично нервнопаралитично вещество с малко по-различен химичен състав от по-известните отровни газове Ви Екс и зарин. Смята се, че е пет до десет пъти по-смъртоносно, въпреки че няма данни да е било използван преди. Смята се, че Москва не е декларирала \"Новичок\" или съставките му пред базираната в Хага Организация за забрана на химическите оръжия (ОЗХО), която следи спазването на договор, забраняващ тяхната употреба.\n\nСтава дума за отровен газ от четвърто поколение, чиито съставни части са селскостопански химикали. По този начин производството му може с лекота да бъде прикрито зад паравана на легитимна химическа промишленост, смята американският експерт по химическите оръжия Ейми Смитсън. Химикалът \"предизвиква забавяне на сърдечния ритъм и ограничаване на въздушните пътища, което води до смърт от задушаване\", заяви експертът по фармакология проф. Гари Стивънс от Университета в Рединг. \"Една от основните причини да се произвеждат тези вещества е, че техните съставни части не са забранени\", добави той.\n\nПреди време Русия и САЩ разработват най-големите програми за химически оръжия в света. Русия приключи унищожаването на декларираните си пред ОЗХО запаси миналата година. САЩ са във финалните етапи на унищожаването на своите запаси.\n\nОбединеното кралство може да предприеме поредица от едностранни антируски мерки във връзка с отравянето на Скрипал и дъщеря му, пише \"Гардиън\". Те могат да включват експулсирането на редица дипломатически лица, сред които и руския посланик. Лондон може също така да замрази и активите на свързани с Кремъл руски олигарси и руски длъжностни лица, които не са в състояние да докажат произхода на придобитата си финансова собственост във Великобритания.\n\nНа заседание на съвета по национална сигурност „Кобра” Тереза Мей обеща да предприеме решителни действия срещу отговорните за атаката с нервнопаралитично вещество. \"Гардиън\" допълва, че не е изключено да бъдат въведени и по-строги мерки срещу онези руснаци, които са обвинени от британските власти за нарушаване на човешките права. Има вероятност страната да обяви Русия и за спонсор на тероризма. При подобен сценарий на Москва ще бъде наложена забрана върху износа на оръжия, върху получаването на икономическа помощ, както и издаването на визи.\n\nМеждувременно стана ясно, че Съединените щати имат \"пълно доверие\" в заключенията на британското разследване, че Русия е \"вероятно отговорна\" за нападението с нервнопаралитично вещество срещу бивш руски шпионин във Великобритания, заяви американският държавен секретар Рекс Тилърсън.\n\n\"Никога няма оправдание за такъв тип нападение - опит за убийство на гражданин на територията на суверенна държава - и сме възмутени, че Русия, изглежда, отново е демонстрирала подобно поведение\", каза Тилърсън.\n\n\"Съгласни сме, че трябва да има сериозни последици за виновниците - и извършителите на престъплението, и тези, които са го поръчали\", добави той.\n\nБелият дом съща излезе с изявление по повод отравянето на Скрипал и изрази възмущението си от това. Вашингтон изрази солидарност с Лондон, но отказа да се произнесе дали Москва носи отговорност за отравянето, предаде АФП.\n\nСлед като Тереза Мей посочи Русия като отговорна за отравянето на бившия шпионин, Москва отвърна, че думите й са \"цирково шоу\".\n\nБившият полковник от руското Главно разузнавателно управление (ГРУ) бе хоспитализиран в критично състояние миналата седмица след като е бил подложен на въздействието на неизвестно вещество в британския град Солзбъри.\n\nСергей Скрипал е на 66 години, шпионирал за британското разузнаване. Заедно с него при атаката е била и 30-годишната му дъщеря.\n\n\"Използването на смъртоносно нервнопаралитично вещество срещу британски гражданин на британска земя е позор\", заяви пред журналисти Сара Сандърс, говорителката на президента Доналд Тръмп.\n                    ", "date": "2018.03.13", "title": "Лондон и Вашингтон обвиниха Москва за отравянето на шпионина Скрипал – задават се санкции"}
{"url": "http://www.monitor.bg/a/view/28869-%D0%91%D1%8A%D1%82%D0%BB%D1%8A%D1%80-%D0%B7%D0%B0%D0%BF%D0%BE%D1%87%D0%BD%D0%B0-%D1%81%D0%BD%D0%B8%D0%BC%D0%BA%D0%B8%D1%82%D0%B5-%D0%BD%D0%B0-%D0%9A%D0%BE%D0%B4-%D0%95%D0%BB-%D0%95%D0%B9/", "text": "\n                    Джерард Бътлър започна работа по третия филм от поредицата си „Код:...“ край езеро в Лондон. Шотландският актьор, пословичен с любовта си към България, ще влезе отново в костюма на специален агент Майк Банинг, но този път вместо живота на президента, ще брани собствената си кожа. „Код: Ел Ей“ ще постави начело на Белия дом Морган Фрийман, след като Арън Екхарт се пенсионира от поста след втората лента от франчайза. Продукцията на настоящия филм се очаква съвсем скоро да се премести и на наш терен, където са реализирани и част от кадрите за „Код: Олимп“ и „Код: Лондон“.\n\nКлапата на третото заглавие от поредицата трябваше да започне в края на миналата година. Катастрофа, която контузи крака на Бътлър обаче забави продукцията с няколко месеца. Само преди ден звездата от „З00“ получи травма и на главата. „Пострадах в ръгби мача между Шотландия и Ирландия. Ирландците бяха свирепи, но все още се гордея с моите шотландски момчета. О, цвете на Шотландия...\", написа актьорът в социалните мрежи.\n                    ", "date": "2018.03.13", "title": "Бътлър започна снимките на „Код: Ел Ей“"}
{"url": "http://www.monitor.bg/a/view/45258-%D0%9A%D1%83%D1%80%D1%82%D0%B8%D0%B7%D0%B0%D0%BD%D0%BA%D0%B0%D1%82%D0%B0-%D0%94%D0%B6%D0%B5%D0%BD%D0%B8%D1%84%D1%8A%D1%80-%D0%9B%D0%BE%D1%80%D1%8A%D0%BD%D1%81-%D0%BF%D1%80%D0%B5%D0%BB%D1%8A%D1%81%D1%82%D0%B8-%D0%91%D0%93-%D0%B1%D0%BE%D0%BA%D1%81%D0%BE%D1%84%D0%B8%D1%81%D0%B0/", "text": "\n                    Дженифър Лорънс и нейните приключения като отличничка в школо за куртизанки в „Червената лястовица“ застанаха начело на българския боксофис през последния уикенд. Това е втора седмица, в която лентата се върти по родните кина, като едва през последните дни тя успя да детронира от първото място в класацията „Привличане“. Филмът, бележещ първата продуцентска стиковка между Яна Маринова и Башар Рахал, закова вниманието на над 74 хиляди души пред големия екран, като от премиерата си на 23 февруари е събрал приходи в размер на 624 243 лв. Бронзът по гледаемост отива при „Лично правосъдие“. Лентата проследява опитите на опитен хирург (Брус Уилис) да намери убиеца на съпругата и дъщеря си и да му отмъсти. За първата си седмица на голям екран, „Лично правосъдие“ привлече вниманието на близо 5000 киномани.\n\nТоп 10 на най-гледаните филми през отминалите почивни дни се допълва от „Черната пантера“, „Гномчета вкъщи“, „Категория 5“, „Формата на водата“, „Вестник на властта“, „Принцесата на покера“ и „Нощни игри“.\n                    ", "date": "2018.03.13", "title": "Куртизанката Дженифър Лорънс прелъсти БГ боксофиса"}
{"url": "http://www.monitor.bg/a/view/27486-%D0%A2%D1%80%D0%B5%D0%B2%D0%BE%D0%B3%D0%B0-%D0%B2-%D0%91%D0%B0%D1%80%D1%81%D0%B0-%D0%A7%D0%B5%D0%BB%D1%81%D0%B8-%D0%BC%D0%BE%D0%B6%D0%B5-%D0%B4%D0%B0-%D0%BE%D1%82%D0%BC%D1%8A%D0%BA%D0%BD%D0%B5-%D0%9C%D0%B5%D1%81%D0%B8/", "text": "„Байерн“ без Робен срещу „Бешикташ“\n                    Ръководството на „Барселона“ изрази тревога във връзка с освобождаващата клауза на голямата звезда на тима Лионел Меси. Според Marca шефовете на „каталунците“ са изчислили, че цели 4 водещи европейски клуба могат да си позволят купуването на аржентинеца, въпреки главозамайващата цена от 700 милиона евро. Според ръководството в наддаването за Меси могат да се включат „Пари Сен Жермен“, „Манчестър Сити“, „Манчестър Юнайтед“ и съперникът му в Шампионската лига „Челси“. При „сините“ все по-упорито се говори за продажба на Еден Азар в посока „Реал“ (Мадрид), от която лондончани ще приберат солидна сума, с която да си позволят да се включат в надпреварата за подписа на Меси.Тънките сметки за петкратния носител на „Златната топка“ идват няколко часа преди очаквания с голям интерес реванш между „Барселона“ и „Челси“ в осминафиналите от Шампионската лига. Двата тима се изправят един срещу друг на „Камп Ноу“ след 1:1 на „Стамфорд Бридж“ именно след изравнително попадение на Меси. В лагера на домакините има една въпросителна около състоянието на Серхи Роберто, който не е на 100% готов за предстоящия сблъсък. Последното решение относно това дали той ще излезе като титуляр ще вземе треньорът Валверде непосредствено преди двубоя.При „сините“ от Лондон няма проблеми с контузии, като мениджърът Антонио Конте заяви, че очаква много тежък сблъсък в Испания, от който очаква неговият тим да излезе победител.В другия мач от вечерта „Байерн“ ще бъде без Ариен Робен в реванша срещу „Бешикташ“. Холандецът получи почивка от треньорския щаб, докато заради контузии срещата пропускат Мануел Нойер, Кингсли Коман и Корентен Толисо. Тимът на Юп Хайнкес спечели първата среща в Германия с убедителното 5:0. \n\n\n                    ", "date": "2018.03.13", "title": "Тревога в „Барса“: „Челси“ може да отмъкне Меси"}
{"url": "http://www.monitor.bg/a/view/7686-%D0%A1%D0%B8%D1%82%D0%B8-%D0%B8%D1%81%D0%BA%D0%B0-%D1%82%D0%B8%D1%82%D0%BB%D0%B0%D1%82%D0%B0-%D1%81%D1%80%D0%B5%D1%89%D1%83-%D0%AE%D0%BD%D0%B0%D0%B9%D1%82%D0%B5%D0%B4/", "text": "\n                    В „Манчестър Сити“ вече се готвят за празненства по случай спечелването на шампионската титла в Англия. Настроението при „сините“ се приповдигна и от открилата се възможност играчите на Гуардиола да вдигнат трофея в дербито срещу градския съперник „Юнайтед“ на 7 април. За да стане това, „гражданите“ трябва преди това да победят „Евертън“, а „червените дяволи“ да вземат домакинството си срещу „Суонзи“. Ако този сценарий се сбъдне, титлата ще се решава на „Етихад“. „Всеки от „синята“ част на Манчестър знае, че това е възможност, която се открива само веднъж в живота“, заяви капитанът на „Сити“ Венсан Компани.Мениджърът Хосеп Гуардиола обаче се опита да успокои феновете, твърдейки, че за него няма значение кога точно ще бъде спечелена титлата. „Искаме да станем шампиони, но преди мача с „Юнайтед“ имаме четвъртфинал и той е най-важен за нас в момента. Да бъдеш първи, е трудно. Нашият клуб няма много титли в своята история, така че е важно да спечелим тази възможно най-скоро\", заяви Гуардиола.В понеделник „сините“ спечелиха резонно с 2:0 при визитата си на „Сток Сити“ в среща от 30-ия кръг на английската Висша лига с попадения на Давид Силва в 10-ата и 50-ата минута.\n\n\n                    ", "date": "2018.03.13", "title": "„Сити“ иска титлата срещу „Юнайтед“"}
{"url": "http://www.monitor.bg/a/view/71576-%D0%A4%D0%98%D0%A4%D0%90-%D0%B7%D0%B0%D1%87%D0%B5%D1%80%D0%BA%D0%B2%D0%B0-%D0%93%D1%8A%D1%80%D1%86%D0%B8%D1%8F/", "text": "\n                    \n                                        Световната футболна федерация (ФИФА) заплаши със сериозни санкции една от членките си - Гърция. Заради поредицата от скандали в местното първенство и последния екшън, разиграл се в края на дербито между ПАОК и АЕК, съседите може да бъдат извадени от всички турнири под егидата на организацията. Санкцията се отнася и за клубни, и за национални отбори и идва след поредните примери за насилие и явна демонстрация на агресия по трибуните и терените в шампионата на Гърция.В понеделник правителството спря за неопределено време провеждането на мачове след криминално прекратения мач между ПАОК и АЕК, когато в края на двубоя президентът на „черно-белите“ Иван Савидис нахлу на терена, разгневен от решението на съдията Йоргос Коминис да отмени гол в полза на тима му. Въоръжен с пистолет, босът отправи заплахи към рефера и принуди играчите си да се приберат в съблекалнята. Само преди три седмици на мача между ПАОК и „Олимпиакос“ пък привържениците на тима предизвикаха ексцесии и удариха с предмет треньора на съперника.\n                    \n                                    ", "date": "2018.03.13", "title": "ФИФА зачерква Гърция"}
{"url": "http://www.monitor.bg/a/view/33159-%D0%9A%D0%BE%D0%BD%D1%82%D1%83%D0%B7%D0%B8%D1%8F-%D0%BD%D0%B0-%D0%A2%D0%B8%D0%B9%D0%BC-%D0%BE%D1%81%D1%82%D0%B0%D0%B2%D0%B8-%D0%93%D1%80%D0%B8%D1%88%D0%BE-%D1%87%D0%B5%D1%82%D0%B2%D1%8A%D1%80%D1%82%D0%B8-%D0%B2-%D1%81%D0%B2%D0%B5%D1%82%D0%B0/", "text": "Федерер мина експресно през Крайнович\n                    Григор Димитров ще остане на четвърто място в световната ранглиста на АТР и след края на първия за сезона „Мастърс 1000“ турнир в Индиън Уелс. Българинът записа разочароващо отпадане още в първия си двубой в Калифорния, като загуби от испанския ветеран Фернандо Вердаско. Това обаче няма да се отрази на класирането му, след като в негова полза „играха“ преследвачите му Александър Зверев (Гер) и Доминик Тийм (Ав).Зверев също отпадна във втория кръг на Индиън Уелс след загуба от Жоао Соуса (Пор) с 5:7, 7:5, 4:6. Така единствената заплаха за позицията на българина остана Доминик Тийм, който можеше да го измести, ако стечели надпреварата. Австриецът обаче се отказа поради контузия в третия сет на двубоя си от третия кръг срещу уругваеца Пабло Куевас при резултат 3:6, 6:4, 4:2 в полза на съперника му. Тийм получи травма в десния глезен във втория сет и след като направи няколко опита да се върне на корта, болката го победи. Това бетонира Григор на 4-о място в класацията и след приключване на турнира.До неговия четвърти кръг вече достигна защитаващият титлата си и водач на АТР листата Роже Федерер. Петкратният шампион в Индиън Уелс постигна експресна победа срещу поставения под номер 28 Филип Крайнович (Сър) с 6:2, 6:1 за 68 минути игра. Това беше 14-и успех в 14 мача за 36-годишния швейцарец от началото на годината. Той се стреми към трета титла за сезона след Australian Open и Ротердам и 98-а в кариерата си.\"Играх агресивно и чувствах, че му причинявам проблеми с моя слайс, опитвах се да разнообразявам и с къси топки. Мисля, че всичко се получи много добре, затрудних го максимално\", коментира играта си швейцарецът.Следващият съперник на Федерер ще бъде Жереми Шарди (Фр), който за първи път в кариерата си достигна до четвъртия кръг в Индиън Уелс след успех със 7:5, 4:6, 6:1 над поставения под номер 20 свой сънародник Адриан Манарино.Полуфиналистът от миналия сезон Пабло Кареньо Буста (Исп) също продължава напред, след като елиминира Даниил Медведев (Рус) със 7:5, 6:1, а за място на четвъртфиналите ще срещне Кевин Андерсън (Южна Африка). Последният наниза 22 аса при успеха над аржентинеца Николас Кикер със 7:6(1), 7:6(3).Южнокореецът Хьон Чун пък се справи с Томаш Бердих (Чех) с 6:4, 6:4 и в четвъртия кръг ще играе срещу Куевас.\n\n\n                    ", "date": "2018.03.13", "title": "Контузия на Тийм остави Гришо четвърти в света"}
{"url": "http://www.monitor.bg/a/view/4216-%D0%92%D0%B8%D0%BD%D1%8A%D1%81-%D0%BD%D0%B0%D0%B4%D0%B8%D0%B3%D1%80%D0%B0-%D0%A1%D0%B5%D1%80%D0%B5%D0%BD%D0%B0-%D0%B2-%D0%BC%D0%B0%D1%87-29-%D0%BF%D0%BE%D0%BC%D0%B5%D0%B6%D0%B4%D1%83-%D0%B8%D0%BC/", "text": "\n                    Винъс Уилямс победи по-малката си сестра Серeна с 6:3, 6:4 в третия кръг на силния турнир по тенис в Индиън Уелс (САЩ). Двете се срещнаха в толкова ранен стадий на надпревара от календара на WTA за първи път от 1998 г.Винъс беше загубиха 8 от последните 9 мача помежду им, но този път обстоятелствата бяха различни. Това беше едва трети мач за Серена след завръщането й на корта през миналата седмица след над 13 месеца отсъствие заради бременност и раждане на дъщеря си Алексис Олимпия през септември.В същото време 37-годишната Винъс направи добър сезон през 2017-а и се утвърди в топ 10, като в момента заема осмото място в световната ранглиста.Това беше общо 29-и мач между двете сестри, като Винъс намали изоставането си на 12 срещу 17 победи.\"Искаше ми се да играя по-добре, но не се получи. Желанието е едно, но реалността е съвсем друго. Имам да измина още дълъг път и да свърша много работа, за да си върна формата, но съм амбицирана\", коментира двукратната шампионка Серена.Шампионката от Australian Open и номер 2 в схемата Каролин Вожнячки (Дан) се справи трудно с Александра Саснович (Блрс) с 6:4, 2:6, 6:3 и запази шансове да оглави световната ранглиста. Следващата й съперничка ще бъде рускинята Даря Касаткина, която елиминира шампионката от US Open Слоун Стивънс (САЩ) с 6:4, 6:3. За да си върне първото място в света Вожнячки трябва да спечели турнира, а Симона Халеп да не достигне до финала. \n\n\n                    ", "date": "2018.03.13", "title": "Винъс надигра Серена в мач №29 помежду им"}
{"url": "http://www.monitor.bg/a/view/50009-%D0%A5%D1%83%D0%B1%D1%87%D0%B5%D0%B2-%D0%BE%D0%B1%D1%8F%D0%B2%D0%B8-%D1%81%D1%8A%D1%81%D1%82%D0%B0%D0%B2%D0%B0-%D0%B7%D0%B0-%D0%91%D0%BE%D1%81%D0%BD%D0%B0-%D0%B8-%D0%9A%D0%B0%D0%B7%D0%B0%D1%85%D1%81%D1%82%D0%B0%D0%BD/", "text": "Отборът се събира на лагер в Разград\n                    Селекционерът на националния отбор на България Петър Хубчев обяви състава за предстоящите контроли срещу Босна и Херцеговина и Казахстан, които ще се проведат на 23 и 26 март. Специалистът викна група от 23-има футболисти, като от тях най-много играчи има ЦСКА-София. \"Червените\" ще бъдат представени от четирима футболисти - Николай Бодуров, Станислав Манолев, Кирил Десподов и Божидар Чорбаджийски, докато „Берое“ ще изпрати в състава Мартин Райнов и Камен Хаджиев, който е и пълен дебютант. Капитанът на „Левски“ Божидар Митрев се завръща в състава, а шампионът „Лудогорец“ също е с един представител в лицето на новото попълнение Цветомир Панов. Звездата на „Ботев“ (Пловдив) Тодор Неделев, Иван Минчев от „Славия“ и Радослав Кирилов от „Пирин“ (Благоевград), са останалите играчи от Първа лига.Отборът се събира на лагер в Разград на 19 март, а 4 дни по-късно на „Лудогорец Арена“ България посреща Босна и Херцеговина. На 26 март тимът на Хубчев излиза срещу Казахстан на „Панчо Арена“ във Фелчут, Унгария.Вратари: Пламен Илиев („Астра“, Румъния), Божидар Митрев („Левски“)Защитници: Васил Божиков („Слован“ (Братислава), Словакия), Страхил Попов („Касъмпаша“, Турция), Петър Занев („Амкар“ (Перм), Русия), Камен Хаджиев („Берое“), Божидар Чорбаджийски (ЦСКА-София), Николай Бодуров (ЦСКА-София), Цветомир Панов („Лудогорец“)Полузащитници и нападатели: Симеон Славчев („Лехия“ (Гданск), Полша), Георги Костадинов („Макаби“ (Хайфа), Израел), Ивайло Чочев („Палермо“, Италия), Станислав Манолев (ЦСКА-София), Мартин Райнов („Берое“), Михаил Александров („Арсенал“ (Тула), Русия), Тодор Неделев („Ботев“ (Пловдив), Кирил Десподов (ЦСКА-София), Радослав Кирилов („Пирин“), Иван Минчев („Славия“), Ивелин Попов („Рубин“ (Казан), Русия), Георги Миланов (ЦСКА Москва, Русия), Спас Делев („Погон“ (Сшчечин), Полша), Андрей Гълъбинов („Дженоа“, Италия). \n\n\n                    ", "date": "2018.03.13", "title": "Хубчев обяви състава за Босна и Казахстан"}
{"url": "http://www.monitor.bg/a/view/27912-%D0%A5%D1%8E-%D0%93%D1%80%D0%B0%D0%BD%D1%82-%D1%81%D1%82%D0%B0%D0%BD%D0%B0-%D1%82%D0%B0%D1%82%D0%BA%D0%BE-%D0%B7%D0%B0-%D0%BF%D0%B5%D1%82%D0%B8-%D0%BF%D1%8A%D1%82/", "text": "\n                    Щъркелът посети британския актьор Хю Грант за пети път. Миналата седмица 57-годишната звезда и шведската телевизионна водеща Ана Ебърстийн са посрещнали на бял свят третия си общ наследник, но пазят ревниво личния си живот и все още не са потвърдили. Щастливата новина издаде актрисата Елизабет Хърли, която през 2000-а се раздели с Грант след 13-годишна връзка. „Много се радвам, че след 31-годишна дружба, той все още е най-добрият ми приятел в целия свят. Виждаме се често, говорим си много. Знаете ли, че вече е баща на пет и е страхотен в това.“, сподели пред сп. E! тя.За факта, че Ебърстийн отново е бременна се заговори след като папараци щракнаха двойката на летището в Ню Йорк преди месец и коремчето й изглеждаше видимо наедряло. На церемонията за връчването на наградите „Златен глобус“ Ана направи впечатление и с избора си на облекло – широк черен тоалет. Звездата от „Дневникът на Бриджит Джоунс“ и водещата възпитават 5-годишен син Джон и 2-годишна дъщеря. Актьорът има две деца и от бившата си партньорка Тинглан Хонг - Табита и Феликс.  \n\n\n                    ", "date": "2018.03.13", "title": "Хю Грант стана татко за пети път"}
{"url": "http://www.monitor.bg/a/view/18692-%D0%91%D1%8A%D0%BB%D0%B3%D0%B0%D1%80%D0%B8%D0%BD%D1%8A%D1%82-%D0%92%D0%B5%D0%BD%D1%81%D0%B0%D0%BD-%D0%92%D0%B8%D0%BD%D0%B5%D0%BB-%D1%81%D0%B5-%D0%B2%D1%80%D1%8A%D1%89%D0%B0-%D1%83-%D0%BD%D0%B0%D1%81-%D0%B7%D0%B0-%D0%A4%D1%80%D0%B0%D0%BD%D0%BA%D0%BE%D1%84%D0%BE%D0%BB%D0%B8/", "text": "\n                    22-годишният незрящ певец Венсан Винел ще бъде звездата тази година на четвъртото издание на фестивала „Франкофоли“ в Благоевград. Надарен с изключителен слух, но с нарушено зрение, през 2017-а той се яви на кастинг, сам акомпанирайки си на пиано и веднага спечели журито в \"Гласът на Франция\" (The Voice: la plus belle voix по TF1). Макар и да не спечели шоуто, той достойно стигна до третото място на финала. Пред „Фигаро“ той споделя: „Не мисля за себе си като за човек с увреждане, защото моят недъг е компенсиран с нещо друго. Имам абсолютен слух - когато чуя някое парче, го запомням и мога веднага да го възпроизведа. Аз съм като супергерой на слуха“.\n\nПрез 2017 г. „Франкофоли“ беше обявен за едно от 100-те най-големи събития от цял свят, популяризиращи френскоезичната култура според проекта „Голямата обиколка“. Форумът ще бъде първото събитие в България, в което се стартира кампанията „Отворена зона“ в партньорство с фондация „Моменти“ - за равни възможности за достъп до култура и изкуство на хора в неравностойно положение и различни социално изолирани групи. По създадената вече традиция и тази година фестивалът за съвременна музика ще се проведе на 22 и 23 юни в благоевградския парк „Македония“ при вход свободен. За първи път по време на двата дни на феста на предна линия ще бъде изградена специална фестивална зона за настаняване на хора с нарушена мобилност, както и за техните придружители.\n                    ", "date": "2018.03.13", "title": "Българинът Венсан Винел се връща у нас за „Франкофоли“"}
{"url": "http://www.monitor.bg/a/view/66175-%D0%9B%D0%B0%D1%80%D0%B0-%D0%A4%D0%B0%D0%B1%D0%B8%D0%B0%D0%BD-%D0%B7%D0%B0%D1%88%D0%B5%D0%BC%D0%B5%D1%82%D1%8F%D0%B2%D0%B0-%D1%81-%D0%B4%D0%B2%D1%83%D1%87%D0%B0%D1%81%D0%BE%D0%B2%D0%BE-%D1%88%D0%BE%D1%83-%D0%B2-%D0%A1%D0%BE%D1%84%D0%B8%D1%8F/", "text": "\n                    Повече от два часа чувствена музика обещава Лара Фабиан на българските си фенове. Най-продаваната белгийска изпълнителка пристига за големия си концерт на 27 март в зала 1 на НДК с още двама поддържащи изпълнители, бенд от петима музиканти и зашеметяващо визуално шоу. София е една от спирките на Camouflage - голямото турне на ангелския глас, което представя и едноименния ѝ албум.\n\nПо време на концерта, освен новите композиции, които са изцяло на английски, публиката ще има възможността да се наслади и на песните, които утвърдиха Лара Фабиан на музикалната сцена - “Je T’aime”, \"Adagio\", \"Love by Grace\", \"Broken Vow\".\n\n„Не вярвам, че езикът може да постави граница на емоциите. Няма специален език, на който да кажеш нещо, идващо от сърцето. Можеш да говориш със сърцето си на японски, индийски, италиански – няма значение. Истинските чувства нямат граници и бариери“, казва певицата.\n\nАлбумът Camouflage е записан в три града – Лос Анджелис, Брюксел и Стокхолм. За разлика от предишната й тава, която беше само на френски, тук всички песни са изпълнени на английски. Зад необикновения микс от класически китари и модерно електронно звучене огромни заслуги имат композиторът Мо Денеби и Шарън Вон.\n                    ", "date": "2018.03.13", "title": "Лара Фабиан зашеметява с двучасово шоу в София"}
{"url": "http://www.monitor.bg/a/view/48222-%D0%9F%D0%B0%D0%BC%D0%B5%D1%82%D0%BD%D0%B8%D0%BA-%D0%BD%D0%B0-%D0%BA%D0%B8%D1%80%D0%B8%D0%BB%D0%B8%D1%86%D0%B0%D1%82%D0%B0-%D0%B8-%D0%B2-%D0%9D%D0%BE%D0%B2%D0%BE%D1%81%D0%B8%D0%B1%D0%B8%D1%80%D1%81%D0%BA/", "text": "\n                    След монголската столица Улан Батор и Южния полюс паметник на кирилицата ще се издигне и в третия по големина руски град Новосибирск, съобщиха на пресконференция инициаторите на идеята проф. Николай Овчаров и инж. Младен Станев, който е проектирал трите монумента. Този в 2-милионния руски мегаполис, в който от десетилетия е концентриран мозъчния тръст на държавата, представлява композиция от 3 разтворени книги с 3 свитъка с кирилски букви върху тях и 3 икони – на св. Кирил, св. Методий и св. Климент. Голям православен кръст увенчава 4,5-метровата скулптура от хром-никел и месинг. Три капсули с пръст от 6 свети места в България ще бъдат скрити в нея. Създателите се надяват паметникът да бъде открит на емблематичната дата 24 май тази година, когато Новосибирск чества и 125-годишнината от основаването си.Предстои паметникът на кирилицата на Антарктида да бъде включен в списъка на световното културното наследство на ЮНЕСКО като единствения паметник на Ледения континент, разкри Овчаров. Той обясни, че са били нужни месеци, за да се вземат разрешения да се монтира нашата „емблема“ там със съгласието на всички полярни мисии. Историкът се надява скоро монументът да бъде официално осветен от някой от българските епископи при следваща експедиция към Южния полюс.Проф. Овчаров анонсира и своя мащабен проект „Мисия България“ за представянето на нашата история и културно наследство в чужбина като „изнесена“ част от програмата на българското председателство на Съвета на Европа. Той и проф. Пламен Павлов – един от най-изтъкнатите ни медиевисти, ще популяризират в 10 държави с лекции, дискусии и 50 слайда богатствата на нашите земи от древността до Средновековието (края на ХІV век) с подкрепата на външния министър Екатерина Захариева и посланиците ни в съответните страни. На 16 март екипът лети за Кишинев, Молдова, след което ще посети руския Екатеринбург, където акцент в презентацията ще бъде къде и как е създадена кирилицата, и арменската столица Ереван. След еднодневна пауза в София ще бъдат посетени белгийският Гент, а после, в края на април, идва ред на необятния Китай – в Пекин българският екип се надява с изявите си да даде тласък на развитието на културно-историческия туризъм. Гръцкият тур ще започне през май с лекции в Атина и Университета в Никозия (Кипър), а за накрая са оставени 3 централноевропейски дестинации – Унгария, Словакия и Словения. \n\n\n                    ", "date": "2018.03.13", "title": "Паметник на кирилицата и в Новосибирск"}
{"url": "http://www.monitor.bg/a/view/60024-%D0%9E%D0%B1%D1%80%D0%B0%D1%82%D0%BD%D0%B0%D1%82%D0%B0-%D1%85%D0%B0%D1%80%D0%BC%D0%BE%D0%BD%D0%B8%D1%8F-%D0%BD%D0%B0-%D0%9B%D1%8E%D0%B1%D0%B5%D0%BD-%D0%97%D0%B8%D0%B4%D0%B0%D1%80%D0%BE%D0%B2/", "text": "93-годишният художник посвещава изложба на Париж\n                    Изложба „Обратна хармония“ на доайена Любен Зидаров се открива тази вечер от 18.30 ч. в столичната галерия „Нюанс“ на ул. „Денкоглу“ 42. Година след предишната си изложба „Старецът и трите морета“, и 40 години след първия път, когато попада в града мечта за всеки артист, художникът отново има своя експозиция на същото място. По-точно местата, макар и същите, са две: едното е неговата завършила през януари самостоятелна изложба в Париж, а второто – предстоящата му в „Нюанс“.Един художник по призвание е странник в реалността на битието или в реалностите на въображението си. Любен Зидаров винаги е успявал да е и на двете места едновременно. При него директното възприятие документира не толкова визията на конкретността, колкото образа на емоцията от срещата с нея. Той неведнъж е казвал, че първият контакт с Париж е събудил живописеца в него, спотаен зад присъствието на илюстратора. Тази изложба еи към света, за който то все още има значение. Верен на традиционната склонност към игри със словата и образите, тук Любен Зидаров отново се шегува с уж неизменния ход на времето: „обратната хармония“ на занемарения Париж отпреди четири десетилетия и младият художник, втурнал се към своите артистични открития, и мъдрият творец, неочаквано срещащ своята младост в образа на един обновен град - познато-непознат, стар и млад едновременно, като самото изкуство и нуждата от него.Експозицията се състои от 18 творби с различен формат: 5 акварела и 13 маслени картини, като всяка една запечатва в себе си отделен спомен, момент и чувство. „Създавайки тази изложба, художникът осъзнава, че макар външният вид на града да е напълно променен, усещането си остава същото. Музиката, която се носи във въздуха, пиещите вино по всяко време на денонощието клошари, музикантите по улиците, групите младежи, насядали по тревата с багети в ръка, туристите китайци, чиито фотоапарати сякаш са залепени завинаги за ръцете им, превръщайки се в тяхно продължение – всичко това си е било същото и преди 40 години. И сред всичко това Любен Зидаров отново намира себе си“, разказва внучката на твореца, Андреа-Филипа Зидарова, която учи изкуствознание в Националната художествена академия. В експозицията личи– старият град и младият художник преди 40 години и днес – новият, млад, обновен Париж, и мъдрият творец, срещнал се с френската столица отново на 93-годишна възраст. Точно това запечатват и двата автопортрета в изложбата му в „Нюанс“ и именно в това се състои „обратната“ хармония, обяснява Андреа-Филипа.В очите на Зидаров Париж отпреди 40 години е бил толкова мрачен и тъмен, точно колкото бял, ярък и светъл е сега. „Това, естествено, се отразява и на работите му от тези две различни срещи във времето – много черна боя преди и много бяла сега, както казва той „един забравен вече оптимизъм“. Но не си ли представя така всеки миналото и настоящето? Не знам, но така го вижда той“, казва Зидарова.Монмартър, Мулен руж, Марé, обновени или несъществували преди сгради и още много известни парижки места са запечатани в творбите на художника. Прекарвайки време там отново, той осъзнава, че днес за него френската столица е колкото непозната, толкова и позната. „Защото отвътре Париж никога няма да се промени. И точно затова винаги ще остане най-вдъхновяващият град на света, мечта за всеки творец“, категорична е внучката на големия художник.Изложбата ще остане в \"Нюанс\" до 4 април.\n\n\n                    ", "date": "2018.03.13", "title": "„Обратната хармония“ на Любен Зидаров"}
{"url": "http://www.monitor.bg/a/view/27761-%D0%A2%D1%80%D0%B8-%D0%B8%D0%BC%D0%B5%D0%BD%D0%B0-%D0%B5%D0%BF%D0%BE%D1%85%D0%B8-%D0%B2-%D0%B5%D0%B4%D0%B8%D0%BD-%D0%BA%D0%BE%D0%BD%D1%86%D0%B5%D1%80%D1%82/", "text": "\n                    На 16 март в Русе Софийската филхармония ще открие 58-ото издание на международния фестивал Мартенски музикални дни със световна премиера на Симфония №9 от Емил Табаков под диригентството на самия автор. В програмата ще прозвучи и Концерт за цигулка, виолончело и оркестър от Йоханес Брамс със солисти прочутият цигулар Минчо Минчев и един от водещите виолончелисти в света Робърт Коен.На 18 март в зала „България“ софийската публика също ще има удоволствието да се наслади на тримата виртуози. Срещата на маестро Табаков и Минчо Минчев със Софийската филхармония е очаквана от меломаните близо 2 десетилетия.След дълго прекъсване маестро Емил Табаков застава на диригентския пулт във Филхармонията за 2 концерта този сезон. Освен през март, на 28 юни той ще дирижира Осмата симфония на Малер. Мащабният концерт ще събере на една сцена оркестрите на Софийската филхармония и Българското национално радио, Националния филхармоничен хор „Светослав Обретенов” и детския филхармоничен хор с диригент Славил Димитров, както и детския и смесения хор на БНР с диригент Любомира Александрова.\n\n\n                    ", "date": "2018.03.13", "title": "Три имена епохи в един концерт"}
{"url": "http://www.monitor.bg/a/view/77898-%D0%90%D0%BD%D0%B5%D0%BB%D0%B8%D1%8F-%D1%81%D0%B5-%D0%B2%D1%8A%D1%80%D0%BD%D0%B0-%D1%81-%D0%B4%D0%B2%D0%B0-%D0%BF%D1%80%D0%B8%D0%B7%D0%B0-%D0%BE%D1%82-%D0%A2%D1%83%D1%80%D1%86%D0%B8%D1%8F/", "text": "\n                    Поп-фолк примата Анелия направи голям концерт в Турция, а организаторите на участието я изненадаха като ѝ връчиха два приза за “Най-харесвана поп-фолк певица в Турция” и за “Най-слушана песен в Турция – “Дай ми още”. Официални гости на спектакъла, който тя изнесе като комплимент към дамите на 8-ми март, бяха кметът на Чорлу и генералният консул на България в Одрин.\n\n„Посрещнаха ме като истинска международна звезда, а залата беше препълнена. Всички знаеха моите песни и пееха заедно с мен. Страшно съм поласкана, че „Дай ми още“ е толкова популярна песен в Турция. Мои приятели ми казаха, че често звучи по радиостанции и в нощните клубове там“, разказа певицата пред телевизия Планета.\n\n„Дай ми още“ се оказа тотален хит в южната ни съседка. Там парчето се завъртя по местните телевизии с турската си версия Unutamam, чиито текст е на Тони Стораро. До решението да запише песента и на турски Анелия достига, след като засне видеото в истанбулския дворец Чираан - собственост на голяма хотелска верига. Парчето се върти по няколко турски канала, както и в Туркменистан, Киргизстан, Узбекистан. Традиционно единствената възможност за ротация на чужд изпълнител е чрез заплащане. Анелия е първата, за която това се случва безплатно, съобщиха наскоро от отдел култура и туризъм към посолството на Република Турция в България, което спомага за реализирането на песента.\n                    ", "date": "2018.03.13", "title": "Анелия се върна с два приза от Турция "}
{"url": "http://www.monitor.bg/a/view/24284-%D0%9D%D0%B8%D0%BD%D0%B0-%D0%94%D0%BE%D0%B1%D1%80%D0%B5%D0%B2-%D1%81%D0%B5-%D0%B7%D0%B0%D0%B2%D1%80%D1%8A%D1%89%D0%B0-%D0%BD%D0%B0-%D0%BC%D0%B0%D0%BB%D0%BA%D0%B8%D1%8F-%D0%B5%D0%BA%D1%80%D0%B0%D0%BD/", "text": "\n                    След съдбовната роля в култовия сериал „Дневниците на вампира“, българската звезда в Холивуд Нина Добрев се завръща на малкия екран. Чаровната брюнетка е приела главната роля в комедийната поредица на CBS “Fam”. Тя ще изиграе Клем, която мечтае за живот като на кино с годеника си Джей. Нещата обаче бързо се обръщат след като доведената ѝ сестра Шанън се нанася в дома й и превръща всичко в хаос.\n\nРежисьор на „Fam“ е Скот Елис, а сценарият е на Корин Кингсбъри, който е и съпродуцент на сериала, заедно с Дейвид Розентал.\n\n\nНина Добрев е родена през 1989 година в София, но двегодишна се мести с родителите си в Канада. Става световноизвестна с ролята на Елена в „Дневниците на вампира“, след който се отдава на роли в киното. Сред филмите, в които се е снимала са „Crash Pad“, „Трите хикса: Отново в играта\", където си партнира с Вин Дизел, Руби Роуз, Самюел Джаксън, „The Final Girls“, „Нека сме ченгета“, „Предимствата да бъдеш аутсайдер“ и „Съквартирантката“.\n                    ", "date": "2018.03.13", "title": "Нина Добрев се завръща на малкия екран"}
{"url": "http://www.monitor.bg/a/view/85429-%D0%9A%D0%BB%D0%B0%D1%81%D0%B8%D1%80%D0%B0%D0%BC%D0%B5-%D1%81%D0%B5-%D0%BD%D0%B0-%D1%87%D0%B5%D1%82%D0%B2%D1%8A%D1%80%D1%82%D0%BE-%D0%BC%D1%8F%D1%81%D1%82%D0%BE-%D0%BD%D0%B0-%D0%95%D0%B2%D1%80%D0%BE%D0%B2%D0%B8%D0%B7%D0%B8%D1%8F/", "text": "Популярността ни падна след представянето на Equinox \n                    България ще завоюва четвърто място на „Евровизия“ в Португалия през май. За евентуалната съдба на новоизлюпената група Equinox в рамките на конкурса издава oddschecker. com, който ни запознава със залозите от най-големите букмейкърски сайтове в света. Според анализаторите, на сцената в Лисабон ще триумфира Израел. Техен представител е Нета Барзилай, която вече натрупа популярност с песента си за събитието – Toy, която има феминистко послание. Букмейкърите поставят пред нас още Чехия и Естония, за които вокален потенциал ще разгърнат съответно Миколас Йосеф и Елина Начайева. Припомняме, че миналата година букмейкърите отредиха среброто на Кристиан Костов и познаха. Интересен факт е, че преди да стане ясно, че Equinox ще са българския претендент за победата, анализаторите бяха поставили страната ни на второ място.За дни популярността ни падна с няколко пункта.Някои от феновете на най-значимото музикално състезание на Стария континент у нас негодуват, че чуждестранно жури е избрало кой да брани честта ни и че проектът е с „по-мрачно звучене“. „Полуфинал 1 наистина е много по-силен, но много от песните се опитват да бъдат тъмни поп парчета и могат да загубят от този факт\", коментира фен на песенния форум. От друга страна, Bones се превърна в истински фаворит в YouTube канала на „Евровизия“. Песента е на второ място по набиране на популярност, а потребители от другите страни-участници ни засипват със суперлативи. „Колко години още трябва да изгубим всички, за да разберем, че България наистина заслужава трофея със своите невероятни, модерни и качествени песни?!“, „България доказа, че обича и взима насериозно „Евровизия“ с последните си три страхотни представяния“ и „Ето защо чакахме толкова дълго. Думата шедьовър не е достатъчно точна, за да опише песента! Успех, България, но не ви е нужен, тъй като тази година сте с най-доброто парче“, са само част от мненията в платформата.Equinox ще мери сили с още 15 държави на първите полуфинали на 8 май. Както „Монитор“ първи съобщи, женските вокали са поверени на певицата с огнен темперамент Жана Бергендорф. Заедно с нея под светлината на прожекторите в Лисабон ще застанат Владимир Михайлов, познат като фронтмен на групите „Сленг“ и „Сафо“, и Георги Симеонов-JJ, който изгря от момчешката банда „032“. Динамичната формация има и американска следа в лицето на Джони Манюел, който на 14 години участва в турнетата на NSYNC, и Трей Кембъл, който работи със звезди от ранга на Дуа Липа. Петимата се събират специално за „Евровизия“, а Bones е дело на творческия екип на Symphonics, начело с Боби Леон. Същият екип мейкъри е главен виновник за блестящия успех на If Love Was A Crime на Поли Генова и Beautiful Mess на Крис Костов на последните две издания на конкурса.\n\n\n                    ", "date": "2018.03.13", "title": "Класираме се на четвърто място на „Евровизия“"}
{"url": "http://www.monitor.bg/a/view/72249-%D0%94%D0%B6%D0%B5%D0%B9%D1%81%D1%8A%D0%BD-%D0%A1%D1%82%D0%B5%D0%B9%D1%82%D1%8A%D0%BC-%D0%B7%D0%B0%D0%B3%D0%BE%D0%BB%D0%B2%D0%B0-%D0%B1%D0%B8%D1%86%D0%B5%D0%BF%D1%81-%D1%83-%D0%BD%D0%B0%D1%81/", "text": "Сталоун даде рестарт и на мафиотския филм „Скарпа“, снима го отново в България\n                    Любимите ни екшън звезди от сагата „Непобедимите“, предвождани от Силвестър Сталоун, ще разнищват нова порция престъпления у нас в разгара на лятото. Това стана ясно от изявление на легендарния американски боец в смесените бойни изкуства Ранди Котур, който окончателно смени ринга с играта пред камера за поредицата. „Щастлив съм, че по всичко личи, чеПрекарал съм много време в София и Варна и съм развълнуван, че ще работим отново там. Наистина обичам хората и храната там“, обясни преди броени дни Котур.Подробности около четвъртия филм от франчайза все още се пазят в тайна. Към момента Слай все още е обвързан с проекта, след като преди година отказа да участва заради творчески противоречия с продуцентите. Според слуховете в гилдията към бандата Непобедими ще се завърне и дясната ръка на Сталоун във филмите – Джейсън Стейтъм. Той ще намери време да заголи бицепс у нас въпреки натоварения си график със снимките на спинофа на „Бързи и яростни“, в който именно той и Дуейн Джонсън-Скалата ще попаднат под светлините на прожекторите. Съвсем наскоро Стейтъм се присъедини и към каста на друг гангстерски филм - Killer's Game. Подобно на екранния Барни Рос (Сталоун), за когото не крие, че му служи като ментор пред и зад камера, и той изгражда силна връзка с България като кино дестинация. У нас е работил, както по две от частите на „Непобедимите“, така и по „Механикът: Възкресение“, където емблематичният паметник на Бузлуджа се превръща в хеликоптерна площадка.След като докара до еуфория екшън маниаците, като потвърди, че ще се завърне в ролята на Рос в култовата си поредица,Докато мнозина все още залагат дали Сталоун ще финишира франчайза така, както го е започнал – режисирайки, в средите се говори, че актьорът отново се готви за мафиотското заглавие „Скарпа“. Лентата ще проследи пика на гангстерската кариера на прочутия Грегори Скарпа през 70-те и 80-те години на миналия век. Очаква се екшън легендата да влезе в главната роля в продукцията, чиято клапа отново ще щракне в България.\n\n\n                    ", "date": "2018.03.13", "title": "Джейсън Стейтъм заголва бицепс у нас"}
{"url": "http://www.monitor.bg/a/view/56537-%D0%92%D1%80%D1%8A%D1%87%D0%B2%D0%B0%D1%82-%D1%82%D0%B5%D0%B0%D1%82%D1%80%D0%B0%D0%BB%D0%BD%D0%B0-%D0%BD%D0%B0%D0%B3%D1%80%D0%B0%D0%B4%D0%B0-%D0%90%D0%B7%D0%B0%D1%80%D1%8F%D0%BD-%D0%BD%D0%B0-15-%D0%BC%D0%B0%D1%80%D1%82/", "text": "\n                    Преди големия звездопад от награди в близките седмици - „Икар“ на Съюза на артистите на 27 март и „Златен Кукерикон“ за постижения в областта на комедията в Сатиричния театър на 1 април, беше учредено още едно престижно отличие. Фондация „Проф. Крикор Азарян” ще връчи за първи път приз за ярко постижение в театралното изкуство. Това ще се случи в деня на рождението на големия режисьор – 15 март, като идеята е да се превърне в ежегодна традиция. Отличието ще отива в ръцете на режисьори, актьори, сценографи, композитори или други творци със значим принос за развитието на българския театър. Първият носител на наградата се пази в тайна и ще бъде обявен пред зрители в самата вечер на 15 март в театър „Азарян“.\n\nНаградата е учредена по решение на УС на фондацията и е част от събитията, с които всяка година се отбелязва рожденият ден на големия български режисьор в театралното пространство на НДК, носещо неговото име. То събира на едно място негови ученици, съмишленици, почитатели и приятели, които поддържат паметта за него жива. Тази година в негова чест ще се играе авторският спектакъл „Приятно ми е, Ива!” на Ива Тодорова, възпитаничка на проф. Азарян, и ще се отрие постоянна експозиция с афиши, в която специален акцент са плакати от постановки на Крикор Азарян през годините.\n\nФондация „Проф. Крикор Азарян” е учредена през 2010 г. със съпредседатели съпругата на професора – поетесата Валентина Радинска, и дъщеря му Хермина Азарян. Във фондацията членуват негови ученици, приятели, колеги - актьори и режисьори. Целта е да се съхрани паметта и да се популяризира творческото наследство на именития режисьор.\n\n\n \n                    ", "date": "2018.03.13", "title": "Връчват театрална награда „Азарян“ на 15 март"}
{"url": "http://www.monitor.bg/a/view/44857-%D0%93%D0%B5%D1%80%D0%B0%D1%81%D0%B8%D0%BC-%D0%94%D0%B8%D1%88%D0%BB%D0%B8%D0%B5%D0%B2-%D0%B3%D0%BE%D1%81%D1%82%D1%83%D0%B2%D0%B0-%D0%B7%D0%B0-%D0%B2%D1%82%D0%BE%D1%80%D0%B8-%D0%BF%D1%8A%D1%82-%D0%B2-%D0%A0%D1%83%D1%81%D0%B5-%D1%81-%D0%9D%D0%B5-%D0%BD%D0%B0-%D0%BC%D1%8F%D1%81%D1%82%D0%BE%D1%82%D0%BE-%D1%81%D0%B8/", "text": "\n                    Световноизвестният актьор-мим Герасим Дишлиев – Геро гостува за втори път в Русе с авторския си спектакъл „Не на мястото си“. Представлението ще се играе в сряда, 14 март, от 19,00 часа в зала „Русе“ на Националното училище по изкуствата „Проф. Веселин Стоянов“.\n\nГостуването в крайдунавския град е част от мини-турнето, което ученикът и асистентът на великия мим Марсел Марсо прави през март. На 15 и на 17 март спектакълът ще се играе във Виена, на 19 март – в Стара Загора и на 23 март – в Ботевград.\n\nБългаринът от Свиленград има стотици представления по цял свят. Той е завършил Ecole Internationale de Mimodrame de Paris - \"Marcel Marceau\". Веднага след като получава диплом, е поканен лично от Марсел Марсо да стане негов асистент и да преподава в школата. Управлява я до нейното затваряне.\n\nЗа проекта си „Монолог с куфар“ Герасим Дишлиев е отличен през 2017 г. с приза „Най-добър комедиен артист“ на United Solo Festival в Ню Йорк. Авторският спектакъл показва пътя на актьора от родния Свиленград до Париж.\n                    ", "date": "2018.03.13", "title": "Герасим Дишлиев гостува  за втори път в Русе с „Не на мястото си“"}
{"url": "http://www.monitor.bg/a/view/87223-game-of-thrones-%D0%9D%D0%B0-%D1%84%D0%B8%D0%BD%D0%B0%D0%BB%D0%B0-%D0%B2%D1%81%D0%B8%D1%87%D0%BA%D0%B8-%D1%83%D0%BC%D0%B8%D1%80%D0%B0%D1%82/", "text": "\n                    Ръководството на телевизионния гигант HBO издаде подробности за последния сезон на най-гледания сериал в света Game of Thrones. Вицепрезидентът Франческа Орси и програмният директор Кейси Блойс разказаха на конференция в Израел, че са събрали екипа, за да прочетат заедно сценария на последния епизод.“Беше наистина силен момент в личния и професионалния ни живот. Никой от актьорския състав не се ползваше с предимство при написването на финала, така героите им един по един започнаха да падат мъртви“, разкри Орси. Тя допълни, че след като и последната дума била прочетена, всички станали на крака и в продължение на 15 минути аплодирали авторите на поредицата Дейвид Бениоф и Ди Би Уайс.Както беше потвърдено миналата година, ще бъдат направени спин-оф продължения (които се фокусират върху отделни характери от Game of Thrones). HBO няма да пести сили, средства и енергия и ще създаде поне 5-6 нови поредици.Преди време самият Кейси Блойс излезе със съвсем различна позиция за финала. Той заяви, че ще бъдат заснети няколко различни развръзки и до последния момент никой няма да знае коя ще сложи точката на сагата. Решението било взето като превантивна мярка срещу повторно изтичане на информация и епизоди от фентъзи епоса. Последният сезон на Game of Thrones ще бъде излъчен през 2019 г.\n                    ", "date": "2018.03.13", "title": "Game of Thrones: На финала всички умират!"}
{"url": "http://www.monitor.bg/a/view/84014-9-%D1%84%D0%BE%D1%82%D0%BE%D0%B3%D1%80%D0%B0%D1%84%D0%B8-%D0%B8%D0%BB%D1%8E%D1%81%D1%82%D1%80%D0%B8%D1%80%D0%B0%D1%85%D0%B0-%D0%B1%D0%B5%D1%82%D1%81%D0%B5%D0%BB%D1%8A%D1%80-%D0%B1%D0%B5%D0%B7-%D0%B4%D0%B0-%D0%B3%D0%BE-%D1%87%D0%B5%D1%82%D0%B0%D1%82/", "text": "\n                    9 български фотографи илюстрираха нов български бетселър,  без да са го чели. Условието за участието в импровизираната изложба, която ще бъде открита при представянето на романа „Повече от любов“ на Радослав Гизгинджиев в Габрово на 14 март е да се „водят“ от по едно-единствено изречение във всяка от 9-те глави на творбата. Романът се появи на книжния пазар на 14 февруари, идеята за фотоилюстрациите дошла седмица по-късно, а реализацията е станала факт за по-малко от три седмици, коментира Пламен Иларионов от .Той припомня, че за по-малко от месец романът претърпява две допечатки от по 2 000 бройки. Над него авторът, който живее във Велико Търново има половин дузина други книги е работил в продължение на 2 години.Част от сюжетните линии са вдъхновени от реални събития, обвързани със съдбата на въдворените в т.нар \"Лагери на смъртта\" между 1944 -1962 г. в България, като са вплетени символи от езическата образност на Балканите: Реката на Забравата, Полята на Отвъдното и мистичните Асфодели (цветята между видимото и невидимото). Гизгинджиев е автор на 5 моноспектакъла, изиграни от актьорите Петър Антонов, Симеон Владов, Диана Димитрова (\"Открадат живот\") и Йоко Захариев.  През 2011 година той направи и дебют в игралното кино като режисьор и сценарист с филма  \"Изпуснати думи\" по разказ на Елин Пелин, като за главната поля привлече  Койна Русева.\n                    ", "date": "2018.03.13", "title": "9 фотографи илюстрираха бетселър, без да го четат       "}
{"url": "http://www.monitor.bg/a/view/70793-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-14-%D0%BC%D0%B0%D1%80%D1%82-%D1%81%D1%80%D1%8F%D0%B4%D0%B0/", "text": "\n                    Овен 21 март – 20 априлДен за движение напред към важни цели и проекти. Всяко начинание има тенденция да тръгне, да се придвижи напред от точката на зацикляне и да ви донесе предимства. Където не успявате сами, търсете подкрепата на близки и колеги. Ден за обединение на хора с еднакви интереси, амбиции и предпочитания. Чудесно е да се пътува, да се правят огледи на имоти и терени, да се търси ново място за развитие. Посейте в парника и семената на новата реколта. Всяка ваша инициатива в този ден ще ви се отплаща в бъдеще.Работа-5Пари-5Любов-5Късмет-5Здраве-5  Телец 21 април – 20 майЗа родените във втората декада денят е тъжък и проблемен. Соловите ви акции ще бъдат стопирани или подтиснати от тези на колектива и семейството. „Не ритайте срещу ръжена”, съобразете се с обстановката и се постарайте да действате синхронно с близките, а не против техните желания. Направете завой в личната си политика. Временно отстъпете и се съобразете с човека до вас. Още утре и той ще се съобрази с желанията ви, ще помогне да реализирате това, което днес просто не ви се дава и отдава. Бъдете търпеливи.Работа-4Пари-5Любов-4Късмет-5Здраве-4  Близнаци 21 май – 21 юниЧакат ви два от най-силните ви дни за месеца. Тенденцията на този ден е всичко да се отпуши и да тръгне като по вода. Символ е реката. Печелят обединените усилия в името на една важна за всички цел и посока. Синхронизирайте действията си с колеги, шефове и подчинени. Обединете семейните усилия, средства и възможности в посока на най-важните ви и неотложни цели. Може да се постигнат рекорди, да се получи това, което в миналото е било невъзможно. Върнете си дълговете, но не само тези във финансов план. Работа-6Пари-5Любов-6Късмет-5Здраве-5  Рак 22 юни – 21 юлиДнес и утре може да постигнете много и да намерите правилната посока на развитие и действие. Препоръчват се водни процедури, а и близо до вода ще се чувствате добре. Интуитивно ще напипате нужните отговори. В този ден е добре да мислите за прекрасни неща и те може да ви се случат. Пътувайте, погледнете света и живота си от друг ъгъл и гледна точка. Сънищата ви ще се сбъднат. Най-неочакано ще намерите изход от ситуация, която отдавна не ви дава мир и покой. Повярвайте в себе си и ще ви се получи. Работа-5Пари-5Любов-5Късмет-5Здраве-5  Лъв 22 юли – 22 августДнес пътя ви криволичи като реката между двата бряга от възможности. Ще се наложи да лавирате между желанията на околните и собствените си възможности. Нищо няма да става направо и по начина, който си представяте. Водете преговори. Бъдете готови в подходящия момент да отстъпите и в още по-подходящия да настъпите и да си подгоните целите. Важните срещи и начинания отложете за утре следобед, когато може да подпишете и много изгоден договор. Днес потърсете длъжниците си и сами се издължете. Работа-5Пари-5Любов-5Късмет-5Здраве-4   Дева 23 август – 22 септемвриДо утре на обед имате шанс да постигнете успех поне в едно важно за вас начинание. Възможно е прозрение за пътя напред и за начина да постигнете напредък в работата си. Не допускайте да ви развалят настроението. Няма значение какво е времето и как ви вървят нещата. В момента късметът е на страната на оптимистите и на тези, които не се отказват от намеренията си. Няма значение дали в миналото сте се провалили. Този ден дава възможност да се излезе с чест от всяка ситуация и отново да се тръгне напред. Работа-5Пари-5Любов-5Късмет-5Здраве-5  Везни 23 септември – 22 октомвриДен на пробив, на постижения и възможности да получите повече и то от няколко места. Символ на деня е реката, която събира водите си от много потоци и ручейчета. Получавате подкрепа и личен стимул от близки, колеги и приятели. Връщат ви дълг, а това ще помогне и сами да се издължите. От значение са и жестовете на внимание, които ще ви стимулират и подкрепят в инициативата, която започвате. Не се отказвайте от целите си, независимо че може временно до вършите нещо друго преди да започнете това, което искате.Работа-5Пари-5Любов-5Късмет-5Здраве-4  Скорпион 23 октомври – 22 ноемвриДо утре на обед Луната ще ви гледа в пречупващ аспект. Очертават се проблеми с близка жена, с екипа и колектива, с който работите. По някакъв начин желанията и нуждите ви се разминават с тези на близките. Но в този ден преградите по пътя са лесно преодолими, стига да не се надцениш и да не подцениш противника. Съветът е да постъпите като реката и да забиколите преградата, която не можете да преодолеете по друг начин. Търсете нови пътища и варианти. Утре следобед ще имате възможност да получите каквото ви е нужно. Работа-4Пари-5Любов-5Късмет-4Здраве-5  Стрелец 23 ноември – 21 декемвриДо утре на обед всяка цел е лесно достижима. Не се отказвайте от намеренията си, дори и временно да отстъпите от тях. Вложете цялата си енергия и талант и ще постигнете целите си. Опитайте пробив от различни страни с нужните съюници. До утре ще се справите и ще получите каквото ви е нужно. Възможно е прозрение и неочаквано вдъхновение как да се излезе от трудна ситуация. Ще ви помагат тези, на които в миналото сте помогнали и направили услуга. Печелят обединените усилия и ресурси. Връщат се дългове. Работа-5Пари-6Любов-6Късмет-5Здраве-5  Козирог 22 декември – 20 януариДен на високите цели и стремежи, на начинанията, които ще донесат полза не само лично на вас, но и на близките и децата. Обединете сили и интереси и на работното място, ако искате да направите пробив и да постигнете целите си. Нищо няма да се постигне там, където всеки работи за себе си. Символ на деня е стихията на водата, която с общи усилия може да подкопае всяка преграда и да си проправи път към морето. Така и вие обединете сили и интереси, за да стигнете морето от възможности за нещо по-добро в живота си. Работа-5Пари-4Любов-4Късмет-5Здраве-5  Водолей 21 януари – 19 февруариРодените около 10-15 февруари ще сблъскат интересите си с тези на силни противници. Спазвайте правилата и закона. Ще ви се наложи да се съобразявате с изисквания и норми на поведение за работата, която започвате или се изисква от вас. Ще постигнете повече, ако действате в екип и имате верен съюзник зад гърба си. Конкуренцята ви готви удар и залага капани за непредпазливите. Доверете се на интуицията си и ще ги избегнете. Ако нещо ви отблъсква не го правете и не тръгвайте към него. Работа-4Пари-5Любов-5Късмет-4Здраве-4   Риби 20 февруари – 20 мартДен с много възможности и варианти. С някакво шесто чувство ще напипате верния път и ще скъсите дистанцията с тези, с които искате да живеете или работите заедно. Ден на неочаквано прозрение кое как да стане, че да ви спести излишни усилия и разходи. Не оставайте никому длъжни, върнете си дълговете и до новолунието не правете нови. Днес и утре шансовете за успехи и постижения са на ваша страна. Плувате в свои води, намирате подкрепа, спонсор или почитатели, които да ви окажат съдействие по пътя към целта. Работа-5Пари-5Любов-5Късмет-5Здраве-5  Честит Рожден Ден!Личната ви година е еденица. Сега е момента да направите голяма крачка напред в бизнеса и личния си живот. Всеки старт ще е успешен. Започнете нова работа или учебен процес, оженете се, стартирайте нова дейност. До началото на ноември се намирате в силна юридическа позиция. Правото и законът ще работят във ваш интерес. Уредете наследствени и имотни въпроси.За родените днес няма прегради, които да не могат да преодолеят. Притежават борбен характер и силен дух, дори и това да не личи под меката им рибешка същност. Когато се наложи може да се мобилизират за миг и да постигнат целите си. Един ден ще участват в обществения живот на страната. Заченатите днес ще бъдат склонни към инфекции и зарази. Ще се подадват на общественото мнение и трудно ще защитават позициите си. Не бива да се злоупотребява с търпението им. Работа-5Пари-5Любов-5Късмет-5Здраве-5\n\n\n                    ", "date": "2018.03.13", "title": "Хороскоп за 14 март, сряда"}
{"url": "http://www.monitor.bg/a/view/29153-%D0%A2%D1%80%D0%B8-%D0%B2%D0%B7%D1%80%D0%B8%D0%B2%D0%B0-%D0%B2-%D0%A2%D0%B5%D0%BA%D1%81%D0%B0%D1%81-%D0%B8-%D0%B4%D0%B2%D0%B5-%D0%B6%D0%B5%D1%80%D1%82%D0%B2%D0%B8-%D0%B2%D1%81%D0%B5-%D1%86%D0%B2%D0%B5%D1%82%D0%BD%D0%BE%D0%BA%D0%BE%D0%B6%D0%B8/", "text": "\n                    Службите в американския град Остин в щата Тексас издирват кой е отговорен за три експлозии, при които са загинали двама души и са били ранени още двама. Това заяви шефът на градската полиция Брайън Манли на пресконференция, предадена на живо в Twitter. \"Считаме, че тези инциденти са свързани\", заяви Манли. Той поясни, че и в трите случая колети, доставени в жилища, са се взривили при вдигането или отварянето им. Те не са били доставени нито по пощата, нито с куриерска служба.\n\nПървият такъв случай е бил на 2 март, когато е загинал мъж. Вторият – в понеделник рано сутринта, когато е загинал 17-годишен младеж и е пострадала жена. Часове по-късно е имало и трета експлозия, при която е била ранена 75-годишна пенсионерка.\n\nПредполага се, че най-вероятно става дума за престъпления, свързани с расова омраза – жертвите са афроамериканци, а пострадалата жена е латиноамериканка.\n                    ", "date": "2018.03.13", "title": "Три взрива в Тексас и две жертви – все цветнокожи"}
{"url": "http://www.monitor.bg/a/view/11377-%D0%A2%D1%80%D1%8A%D0%BC%D0%BF-%D0%BA%D1%80%D0%B5%D1%89%D0%B8-%D0%B2-%D0%A2%D1%83%D0%B8%D1%82%D1%8A%D1%80-%D0%A2%D0%B0%D0%BA%D0%B0-%D0%B8-%D0%BD%D0%B5-%D0%BE%D1%82%D0%BA%D1%80%D0%B8%D1%85%D0%B0-%D0%B2%D1%80%D1%8A%D0%B7%D0%BA%D0%B0-%D0%BC%D0%B5%D0%B6%D0%B4%D1%83-%D0%A2%D1%80%D1%8A%D0%BC%D0%BF-%D0%B8-%D0%A0%D1%83%D1%81%D0%B8%D1%8F/", "text": "\n                    Президентът на САЩ Доналд Тръмп използва само главни букви (обикновено това значи крясък) в Туитър, за да коментира края на разследването на връзките на кандидатпрезидентската му кампания с Русия:„След всестранно 14-месечно разследване, Комитетът по разузнаване на камарата на представителите не откри доказателства за връзки или съгласуване между кампанията на Тръмп и Русия, които биха могли да повлияят на президентските избори през 2016”, гласи „викът” на американския държавен глава.Преди това стана известно, че Комисията по разузнаване в Камарата на представителите в Конгреса на САЩ не е открила доказателства за наличие на тайно споразумение между членове на предизборния щаб на Доналд Тръмп и Русия, съобщи The Hill, позовавайки се на конгресмена Майкъл Конуел. „Не открихме свидетелства за съглашателство. Намерихме може би не особено верни оценки, неуместни срещи“, цитира изданието конгресмена. По думите му черновата на доклада от разследването е около 150 страници и ще бъде представен за разглеждане на „членовете на комисията от Демократическата партия“. Той не изключва, че представители на демократите може да внесат съществени поправки в документа, който републиканците ще представят. В него въпреки всичко ще се твърди, че Русия се е опитала да внесе разногласия в хода на президентската кампания в САЩ през 2016 г., каза Конуей. Според него в документа ще бъде включено и описание на връзката между досието на Тръмп , събрано от бившия сътрудник на британските специални служби Кристофър Стил и кампанията на Хилари Клинтън. „Ние ще заявим, че е имало опит за използване на задгранична информация от страна на щаба на Клинтън“, каза конгресменът. През последната година показания пред комисията са давали бившият ръководител на предизборния щаб на Тръмп Кори Левандовски, бившият съветник на Тръмп Стивън Банън, бившият директор по комуникациите на Белия дом Хоуп Хикси, синът на президента Тръмп, Доналд Тръмп-младши, и редица други близки до Тръмп и предизборния му щаб хора. Комисиите по разузнаване на двете камари в Конгреса на САЩ водят разследване за приписваната на Русия намеса в президентските избори в САЩ и предполагаемо съглашателство между Москва и членове на предизборния щаб на победителя в изборите Доналд Тръмп. Тези обвинения се опровергават и от Белия дом и от Москва. Разследването се води от независимия специален прокурор Робърт Мюлер. По-рано той обвини 13 руски граждани и три юридически лица в опит за намеса в изборите в САЩ. Говорителят на президента Владимир Путин Дмитрий Песков нарече тези обвинения „абсолютно голословни“. Външният министър на Русия Сергей Лавров заяви, че няма никакви факти, които да ги потвърждават.\n\n\n                    ", "date": "2018.03.13", "title": "Тръмп „крещи” в Туитър: Така и не откриха връзка между Тръмп и Русия"}
{"url": "http://www.monitor.bg/a/view/89397-13-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-%D0%B8-20-%D1%80%D0%B0%D0%BD%D0%B5%D0%BD%D0%B8-%D0%BF%D1%80%D0%B8-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BD%D0%B0-%D0%B0%D0%B2%D1%82%D0%BE%D0%B1%D1%83%D1%81-%D0%B2-%D0%A2%D1%83%D1%80%D1%86%D0%B8%D1%8F/", "text": "\n                    Тринадесет души загинаха, а 20 бяха ранени при катастрофа на автобус в провинция Чорум, Северна Турция, съобщи dailysabah.com. Инцидентът е станал в 6.00 ч тази сутрин, след като автобусът е потеглил от Истанбул с около 33 пътници и се е врязал в спрял на пътя камион, след което се е запалил.\n                    ", "date": "2018.03.13", "title": "13 загинали и 20 ранени при катастрофа на автобус в Турция"}
{"url": "http://www.monitor.bg/a/view/32832-%D0%97%D0%B0%D0%B1%D1%8A%D1%80%D0%BA%D0%B0%D1%85%D0%B0-%D1%80%D1%83%D1%81%D0%BA%D0%B8-%D1%80%D0%B5%D0%B6%D0%B8%D1%81%D1%8C%D0%BE%D1%80-%D0%B2-%D1%81%D0%B5%D0%BA%D1%81-%D1%81%D0%BA%D0%B0%D0%BD%D0%B4%D0%B0%D0%BB/", "text": "\n                    Кореспондентка на радио „Свобода“ обвини известния руски режисьор, актьор и депутат от Думата Станислав Говорухин в секс тормоз, предаде Газета.ру. Журналистката Дария Комарова написа в страницата си в социалните мрежи, че това се е случило преди шест години в град Чебоксари по време на кампанията за предишните президентски избори. Тогава Говорухин оглавяваше щаба на Владимир Путин, припомнят агенциите. Интересен е фактът, че сега Дария е шеф на местния регионален предизборен щаб на опозиционната кандидатка за държавен глава Ксения Собчак, която идната неделя ще се бори за поста в Кремъл.\n\n          Комарова разкрива, че режисьорът направил опит да й посегне по време на интервю с него в местен ресторант. „В процеса на беседата ни той си позволи да ми предложи да проведа с него нощта, като в замяна ми обеща, че ще ме снима в следващия си кино проект. Помоли ме да се сваля чорапогащника и да се разходя пред него“, споделя журналистката, цитирана от Newsru.com. Тя допълва, че актьорът й казал, че „има красиви крака, като на украинка“. „Аз обаче отговорих, че неговите кино проекти не ме интересуват, както и неговите предложения“, пише Дария на страницата си във Фейсбук. След което обаче, по думите на журналистката, Говорухин започнал да я шантажира, че няма да получи интервю с него. „Аз му отвърнах, че ще му се наложи да ми възмезди хонорара за статията, иначе ще изляза от ресторанта и ще има скандал“, спомня си Комарова. Тя признава, че „ужасно се ядосала на режисьора, но въпреки това пуснала интервюто с него“. „За да ме омилостиви, той ми даде телефона си и ме помоли на никого да не разказвам за непристойните му предложения“, споделя още Дария в социалните мрежи. Самият Говорухин отрече пред „Медуза“ обвиненията на кореспондентката и дори заяви, че не помни да е пътувал по онова време до Чебоксари. Междувременно местното издание „ProГород\" пусна интервю с Говорухин, излязло на 2 февруари 2012 г., в което той казва, че „е бил в Чебоксари и отново ще го посети“. Говорухин е известен на публиката с режисьорските си работи „Вертикал“, „Контрабанда“, „Вятър „Надежда“, „Мястото на срещата не се променя“ и др.  \n\n          Обвиненията по адрес на актьора се появяват в разгара на друг секс скандал. В края на февруари три журналистки обвиниха депутата от Думата Леонид Слуцки в сексуален тормоз. Две от жертвите на мераците на народния представител от Либералдемократическата партия били кореспондентки от парламентарния пул, а една – телевизионен продуцент. Самият Слуцки отрече обвиненията, наричайки ги „пустословие“.\n                    ", "date": "2018.03.13", "title": "Забъркаха руски режисьор в секс скандал "}
{"url": "http://www.monitor.bg/a/view/57705-%D0%9C%D0%BE%D1%81%D0%BA%D0%B2%D0%B0-%D0%B8%D1%81%D0%BA%D0%B0-%D0%B4%D0%BE%D1%81%D1%82%D1%8A%D0%BF-%D0%B4%D0%BE-%D0%BC%D0%B0%D1%82%D0%B5%D1%80%D0%B8%D0%B0%D0%BB%D0%B8%D1%82%D0%B5-%D0%BF%D0%BE-%D0%B4%D0%B5%D0%BB%D0%BE%D1%82%D0%BE-%D0%A1%D0%BA%D1%80%D0%B8%D0%BF%D0%B0%D0%BB/", "text": "\n                    Москва няма да отговаря на исканията на Великобритания относно отравянето на бившия офицер от Главното разузнавателно управление /ГРУ/ Сергей Скрипал, докато руската страна не получи достъп до материалите по делото. Това заяви руският външен министър Сергей Лавров във вторник, когато изтича денонощието, дадено от Лондон на Москва да отговори има ли  връзка със случая. Думите на дипломат №1 на Русия предава РИА Новости.\n\n          Лавров поясни, че руската страна в частност иска достъп до отровното вещество, което е било използвано срещу ексразузнавача и неговата дъщеря Юлия. Москва вече е настояла за такъв достъп, но е получила отказ, посочва агенцията. Лавров подчерта, че по силата на Конвенцията за забрана на химическото оръжие, Лондон е длъжен да се обърне към Москва и да й даде 10 дни за отговор. Дипломат №1 на Русия обясни, че страната му има право на достъп, тъй като дъщерята на Скрипал е руска гражданка. Министърът обаче не уточни, дали бившият сътрудник на ГРУ има руски паспорт. Междувременно посланикът на Великобритания в Москва Лори Бристоу бе повикан в руското Външно министерство, съобщава Интерфакс, позовавайки се на съобщение на дипломатическото ведомство. Причината, поради която е извикан, не се уточнява.\n\nПо-рано, отговаряйки на въпрос на BBC, причастна ли е Русия към отравянето на Скрипал, президентът Владимир Путин каза: „Вие първо си се оправете там, а след това ще го обсъждаме“. Реакция по случая дойде и от Думата. Членът на парламентарния Комитет по безопасност и ексдиректор на Федералната служба за сигурност Николай Ковальов коментира заявлението на премиера на Великобритания Тереза Мей, че Скрипал „е бил отровен с бойното нервно-паралитично вещество от класата „Новичок“, разработено в Русия“. Депутатът посочи, че „Новичок“ може да се съхранява на територията на всяка една от бившите съветски републики. „Отчитайки този факт, не бива да изключваме и украинска следа по случая“, каза Ковальов, цитиран от РИА новости. Според зам.-председателя на Комитета по отбрана на Федералното Събрание Евгений Серебренников нервно-паралитичният газ може да се намира на разположение и у някоя от терористичните групировки. Неговият колега Игор Мороз обясни, че Русия не само че е прекратила производството на „Новичок“, но е унищожила и всичките си запаси от него. Още един събеседник на РИА Новости – членът на Съвета по външна политика и отбрана на Русия генерал-майор от запаса Александър Михайлов, излезе с предположение, че споменатият газ може да е бил синтезиран в самата Великобритания. Той посочи, че Русия отдавна „е слязла от нервно-паралитичната игла, и всички материали в страната отдавна са унищожени“. „А само заради един предател, който ни е абсолютно безинтересен, да синтезираме това вещество, е твърде скъпо“, отбеляза Михайлов. Той също така предположи, че „някой от прадедите на Тереза Мей е бил в инквизицията, тъй като ловът на вещици е станал норма за Великобритания“.\n\n          От руския Научно-изследователски институт по органическа химия и технология отказаха коментар на твърденията, че по съветско време именно в това учреждение е бил разработен „Новичок“. От института оправдаха отказа си с действащия режим на секретност, пише Newsru.com.\n                    ", "date": "2018.03.13", "title": "Москва отхвърли ултиматума на Лондон - британците отказали да дадат материалите от разследването „Скрипал“ "}
{"url": "http://www.monitor.bg/a/view/69468-%D0%93%D1%80%D0%BE%D0%B1%D0%B0%D1%80%D0%B8-%D0%B8%D0%B7%D1%80%D0%B0%D0%B2%D1%8F%D1%82-%D0%BF%D0%BE%D0%BA%D0%BE%D0%B9%D0%BD%D0%B8%D1%86%D0%B8-%D0%B8-%D0%BF%D1%80%D0%BE%D0%B4%D0%B0%D0%B2%D0%B0%D1%82-%D0%BD%D0%B0%D0%BA%D0%B8%D1%82%D0%B8-%D0%B8-%D0%BA%D0%BE%D1%80%D0%BE%D0%BD%D0%BA%D0%B8/", "text": "Умирали да си правят барбекю в покоя на гробищата\n                    Щатни служители на едно от гробищата в италианския град Торино открили доста зловещ начин ща подобряване на доходността на извършваната от тях работа – разкопавали гробове, сваляли ценности и златни коронки от покойниците, пише fanpage.it. Гробокопачите не се задоволявали само с това да изравят огърлици и пръстени – незаконното обогатяване имало и продължение, свързано с превръщането на бижутата и „зъбите“ в истинска „суха, одухана пара“, което ставало по стар, съществуващ от векове начин – продажба или залагане в заложна къща. Известен е поне един случай, който доказва, че оскверняващата шайка не се свеняла дори да продава части от останките – като например черепи.\n\nЛюбопитен е фактът, че гробарите измислили и начин не просто тайно нощем да разкопават гробовете на лунна светлина и фенер, а съчинили схема – подправяли документи за ексхумация на покойниците в стари гробове. След това съвсем открито разкопавали гроба, прибирали каквото намерят, трупали всичко в стаята на персонала, а след това продавали плячката и поделяли парите. В схемата са участвали общо 31 души, като 15 от тях са задържани под домашен арест. Сега всички те са обвинени в създаване на престъпна група, фалшифициране на документи, унищожаване и незаконна ексхумация на трупове, кражби и корупция. В хода на разследването станала известна и друга подробност за осквернителите на гробовете – всички от групичката много си падали в работно време да си правят барбекю в спокойната атмосфера на гробищния парк, където край старите гробове било рядкост някой да ги обезпокои, освен може би някоя по-ароматна пържола.\n                    ", "date": "2018.03.13", "title": "Гробари изравят покойници и продават накити и коронки"}
{"url": "http://www.monitor.bg/a/view/59319-%D0%A1%D0%B5%D0%BA%D1%81%D1%8A%D1%82-%D0%BF%D0%BE%D0%BC%D0%B0%D0%B3%D0%B0-%D1%81%D1%80%D0%B5%D1%89%D1%83-%D0%BC%D0%B0%D1%85%D0%BC%D1%83%D1%80%D0%BB%D1%83%D0%BA/", "text": "\n                    Ако страдате от сутрешен махмурлук след тежък вечерен запой, но въпреки непоносимото главоболие не ви липсва мерак за секс, отдайте му се, препоръчват британски специалисти, цитирани от в. \"Дейли стар\".Сутрешната интимност е отлично средство срещу препиване, и в частност срещу съпътстващото го главоболие, обяснява Никол Праус, специалистка по невронауки от биотехнологичната компания \"Либерос\".По време на секс се отделят ендорфини, които действат върху централната нервна система като естествено болкоуспокояващо и облекчават главоболието.\"Мачкането на чаршафите\" не само помага срещу махмурлук, но и като цяло повишава прага на поносимост към болка и освен това стимулира имунната система, напомня специалистката.\"Оргазмът увеличава активността на NK-клетките - лимфоцити, известни като клетки естествени убийци, които осигуряват имунна защита\", казва Никол Праус.Ако партньорът или партньорката ви не са \"на линия\" за сутрешен секс срещу махмурлук, не се притеснявайте - предишни проучвания са показали, че кулминацията в половия акт е по-интензивна, когато е постигната чрез самозадоволяване.\n                    ", "date": "2018.03.13", "title": "Сексът помага срещу махмурлук"}
{"url": "http://www.monitor.bg/a/view/45740-%D0%A2%D1%80%D1%8A%D0%BC%D0%BF-%D1%83%D0%B2%D0%BE%D0%BB%D0%BD%D0%B8-%D0%B4%D1%8A%D1%80%D0%B6%D0%B0%D0%B2%D0%BD%D0%B8%D1%8F-%D1%81%D0%B8-%D1%81%D0%B5%D0%BA%D1%80%D0%B5%D1%82%D0%B0%D1%80-%D0%A2%D0%B8%D0%BB%D1%8A%D1%80%D1%81%D1%8A%D0%BD/", "text": "\n                    Президентът на САЩ Доналд Тръмп уволни държавния секретар на САЩ Рекс Тилърсън и мястото му ще бъде заето от досегашния шеф на ЦРУ Майк Помпео. Според Тръмп Помпео ще се справи фантастично на новата служба. Той благодари на Тилърсън за работата и веднага назначи нов шеф на разузнавателната служба – това за първи път ще бъде жена – Джина Хаспел. Според в. „Вашингтон пост“ Тръмп е поискал от Тилърсън да подаде оставка още в петък. Каква е причината за решението на американския президент не се съобщава.\n                    ", "date": "2018.03.13", "title": "Тръмп уволни държавния си секретар Тилърсън"}
{"url": "http://www.monitor.bg/a/view/4546-%D0%9C%D0%B5%D1%82%D1%80%D0%BE%D0%BF%D0%BE%D0%BB%D0%B8%D1%82%D1%8A%D0%BD-%D0%BE%D0%BF%D0%B5%D1%80%D0%B0-%D1%83%D0%B2%D0%BE%D0%BB%D0%BD%D0%B8-%D0%B4%D0%B8%D1%80%D0%B5%D0%BA%D1%82%D0%BE%D1%80%D0%B0-%D1%81%D0%B8-%D0%B7%D0%B0-%D0%BF%D0%BE%D1%85%D0%BE%D1%82-%D0%BA%D1%8A%D0%BC-%D0%BC%D0%BE%D0%BC%D1%87%D0%B5%D1%82%D0%B0/", "text": "\n                    Нюйоркската опера \"Метрополитън\" уволни вчера почетния музикален директор, диригента Джеймс Ливайн за сексуални посегателства, съобщи АФП.\n\nСедемдесет и четири годишният Ливайн бе временно отстранен на 3 декември след публикации на два американски вестника, в които се твърди, че е блудствал с 15-годишно момче през 1985 г., а след това още трима мъже заявиха, че са били тормозени от него.\n\n\"Разследването установи, че Джеймс Ливайн е извършвал сексуални злоупотреби и сексуален тормоз преди и по време на периода, в който е работел в \"Метрополитън опера\", се казва в официално изявление, в което се обявява и край на отношенията на операта с диригента. Седемдесет и четири годишният Ливайн е един от най-известните диригенти на САЩ. Той е номиниран за \"Грами\" 37 пъти, получава наградата 10 пъти. Ливайн става музикален директор на \"Метрополитън опера\" през 1976 година, но преди година напуска заради изострилото се заболяване Паркинсон. След това операта го назначава на поста \"почетен музикален директор\". Като такъв той периодично заставаше на диригентския пулт.\n                    ", "date": "2018.03.13", "title": "Метрополитън опера  уволни директора си за похот към момчета"}
{"url": "http://www.monitor.bg/a/view/81282-%D0%9F%D0%BE%D1%80%D0%BD%D0%BE%D0%B7%D0%B2%D0%B5%D0%B7%D0%B4%D0%B0%D1%82%D0%B0-%D0%A1%D1%82%D0%BE%D1%80%D0%BC%D0%B8-%D0%B4%D0%B0%D0%B2%D0%B0-%D0%BD%D0%B0-%D0%A2%D1%80%D1%8A%D0%BC%D0%BF-130-000-%D0%B4%D0%BE%D0%BB%D0%B0%D1%80%D0%B0-%D0%B7%D0%B0-%D0%B4%D0%B0-%D1%81%D0%B8-%D1%80%D0%B0%D0%B7%D0%B2%D1%8A%D1%80%D0%B6%D0%B5-%D0%B5%D0%B7%D0%B8%D0%BA%D0%B0-%D0%B7%D0%B0-%D1%81%D0%B5%D0%BA%D1%81%D0%B0-%D1%81-%D0%BC%D0%B8%D0%BB%D0%B8%D0%B0%D1%80%D0%B4%D0%B5%D1%80%D0%B0/", "text": "\n                    Порнозвездата, която твърди, че е правила секс с Доналд Тръмп и неотдавна подаде съдебен иск за анулиране на споразумението за неразкриване на информация, забраняващо й да обсъжда предполагаемите си сексуални контакти с магната, сега предлага на президента на САЩ да му плати 130 000 долара, за да оттегли иска си и да може да говори свободно, съобщи АП.Искът, внесен в съд в окръг Лос Анджелис, твърди, че споразумението е \"невалидно и не поражда правни последици\", защото Тръмп не го е подписал лично.Порноактрисата Сторми Даниълс, чието истинско име е Стефани Клифърд, казва, че иска да разкрие публично подробности за сексуалната си връзка с Тръмп.Клифорд и адвокатът на Тръмп, Майкъл Коен, са сключили споразумението на 28 октомври 2016 г. и Коен е платил на порноактрисата 130 000 долара от личните си средства като част от сделката.\n                    ", "date": "2018.03.13", "title": "Порнозвездата Сторми дава на Тръмп 130 000 долара, за да си развърже езика за секса"}
{"url": "http://www.monitor.bg/a/view/51426-%D0%A7%D0%B0%D0%B2%D1%83%D1%88%D0%BE%D0%B3%D0%BB%D1%83-%D0%A9%D0%B5-%D0%BA%D1%83%D0%BF%D1%83%D0%B2%D0%B0%D0%BC%D0%B5-%D0%BE%D1%80%D1%8A%D0%B6%D0%B8%D1%8F-%D0%BE%D1%82-%D0%BA%D1%8A%D0%B4%D0%B5%D1%82%D0%BE-%D0%B8%D1%81%D0%BA%D0%B0%D0%BC%D0%B5/", "text": "\n                    Турция има право да купува оръжия не само от страни от НАТО. Това заяви министърът на външните работи на Турция Мевлют Чавушоглу пред студенти и преподаватели на Московския държавен институт по международни отношения, съобщи ТАСС.\n\nЧавушоглу добави, че Турция няма да използва комплексите С-400 в Сирия или други страни, а само за защита на своята територия.\n\nНие не можем за използваме С-4000 по време на операция \"Маслинова клонка\" и подобни операции, защото можем да я използваме само за защита на своите територии, каза той.\n\nЧавушоглу каза също, че Русия и Турция трябва да прекратят нарушенията на примирието в сирийските Идлиб и Източна Гута.\n\nТрябва да укрепваме сътрудничеството, в това число с Русия, в борбата с \"Ислямска държава\", да следим, да обменяме информация за придвижването на терористи, допълни той.\n\nНие водим конструктивен диалог с Русия за Сирия, виждаме неговите плодове. Сформираха се цели зони за сигурност, ние преформатирахме нашите двустранни срещи във формат Астана и Сочи, отбеляза Чавушоглу.\n\nБлагодарение на това ситуацията в Сирия в момента е напълно различна. Но ние трябва да спрем нарушаването на прекратяването на огъня в Източна Гута и Идлиб, каза Чавушоглу.\n\nПо думите на министъра Русия иска да остане в Сирия за дълго време, тя има и военни бази там. \"Отнасяме се към към това с разбиране. Трябва да си сътрудничим\", каза министърът.\n\n\n \n\nПо същото време турските военни обявиха, че са обградили кюрдския град Африн в Северна Сирия, който е в центъра на настъплението срещу кюрдското опълчение, предаде Би Би Си.\n\nВ изявлението се казва, че войските и техните съюзници - сирийски бунтовници - са превзели също \"области от критична важност\" в окръжаващия Африн регион.\n\nОперацията, целяща изтласкването на кюрдските \"Отряди за народна самоотбрана\" (YPG) извън Африн, започна на 20 януари.\n\nТурското правителство обяви, че YPG е продължение на забранената Кюрдска работническа партия (PKK), която се бори от три десетилетия за кюрдска автономия в Югоизточна Турция.\n\n„Отряди за народна самоотбрана\" отрича да има каквато и да е пряка организационна връзка с кордската партия - твърдение подкрепяно от САЩ, които осигуряват на отрядите и съюзниците им оръжия и подкрепа по въздух в битката срещу джихадиската групировка \"Ислямска държава\".\n\n\n\n \n                    ", "date": "2018.03.13", "title": "Чавушоглу: Ще купуваме оръжия от където искаме"}
{"url": "http://www.monitor.bg/a/view/29309-%D0%97%D0%B0%D0%B4%D1%8A%D1%80%D0%B6%D0%B0%D1%85%D0%B0-%D0%B8%D1%82%D0%B0%D0%BB%D0%B8%D0%B0%D0%BD%D1%81%D0%BA%D0%B8-%D0%B1%D0%B8%D0%B7%D0%BD%D0%B5%D1%81%D0%BC%D0%B5%D0%BD-%D0%B2-%D0%98%D1%82%D0%B0%D0%BB%D0%B8%D1%8F/", "text": "\n                    Словашките власти арестуваха отново италиански бизнесмен, заподозрян за убийството на разследващ журналист и годеницата му. Антонино Вадала е бил арестуван в град Михаловце. Задържането е било извършено по искане на италиански съд, издал европейска заповед за арестуването на бизнесмена заради свързано с наркотици престъпление. Италия иска той да бъде екстрадиран. Вадала беше един от седмината италианци, задържани като заподозрени за убийството на Ян Куциак и Мартина Кушнирова. Журналистът и годеницата му бяха открити застреляни в дома им на 25 февруари. В последния си, недовършен материал, Куциак е писал за връзките между Вадала, за когото се твърди, че е част от италианска престъпна организация, и хора, близки до словашкия министър-председател Роберт Фицо.\n\n\n \n                    ", "date": "2018.03.13", "title": "Задържаха италиански бизнесмен в Италия"}
{"url": "http://www.monitor.bg/a/view/26992-%D0%A9%D0%B5-%D0%B8%D0%BC%D0%B0-%D0%BB%D0%B8-%D1%80%D0%B0%D0%B7%D0%B2%D1%80%D1%8A%D0%B7%D0%BA%D0%B0/", "text": "\n                    Единичен засега случай на законодателна невъзможност да бъде имплатиран замразен ембрион от починал съпруг, вече повече от половин година буни духовете. И амбицира и вдовицата, и омбудсмана Мая Манолова да настояват да се промени Наредба №28 на Министерството на здравеопазването, която не допуска асистирана репродукция в случай на смърт на един от партньорите. Институциите обсъждат казуса не само защото от правна гледна точка унищожаването на яйцеклетки, сперматозоиди и всякакъв генетичен материал, необходим за инвитро процедури, нарушава правата на гражданите, но и заради проблема с демографската криза, който налага да се търсят начини да се увеличи броя на ин винтро процедурите, както и да се уреди тяхното финансиране. Едновременно с този казус могат да се решат и други щекотливи проблеми, като например замразяването на яйцеклетки от онкоболни и след лечението им те да се използват. На пръв поглед става дума за спазването на човешки права. Но е много по-сложно. С промяната на наредбата за медиците няма да има проблем да извършат процедурата и всичко да приключи благополучно. Но възникват както морални, така и правни проблеми. Затова и все още няма становище на здравното министерство. Европейското законодателство би било образец, но и там няма общовалидно решение. В Германия забраната е категорична. “Бавенето” у нас на решението, обаче не е продуктивно. Вижда се, че отново се шуми. Със сигурност ще има и други случаи. Истината е, че трябва да има отговор, той трябва да е такъв, че да няма страдащи, но да няма възможност и за престъпни спекулации.\n                    ", "date": "2018.03.13", "title": "Ще има ли развръзка?"}
{"url": "http://www.monitor.bg/a/view/66826-%D0%A5%D0%BE%D1%80%D0%B0%D1%82%D0%B0-%D1%81%D0%B0-%D0%B8%D0%B7%D0%BF%D0%BB%D0%B0%D1%88%D0%B5%D0%BD%D0%B8-%D0%B8%D0%B7%D0%BA%D1%83%D0%BF%D0%B8%D1%85%D0%B0-%D0%B2%D0%BE%D0%B4%D0%B0%D1%82%D0%B0-%D0%BE%D1%82-%D0%BC%D0%B0%D0%B3%D0%B0%D0%B7%D0%B8%D0%BD%D0%B8%D1%82%D0%B5/", "text": " Още преди 30 години беше доказано, че има тежки метали в почвата   * 5000 дка в общината вече са заляти\n                    - Към момента има леко подобрение в сравнение с тази от преди ден. Нивото е паднало с около 4-5 сантиметра, но като се има предвид, че има около 5000 декара залети площи, все пак е нещо. В същото време обаче подпочвените води се вдигат, от напора на толкова големи количества вода дигата е подгизнала и сме нащрек. Екипите на Пожарна безопасност работят и с помпи се прехвърля вода от наводнените терени в коритото на река Тимок. Направили сме разширение на прореза за отичане на тези води. Укрепваме дигата с пясък и чували, така че правим всичко възможно обстановката да не се усложни.- Точно така. С кризисния щаб обсъдихме и евентуална евакуация на хората, но смятаме, че засега не се налага. Имаме обаче готовност да го направим при нужда. Що се отнася до екологичната обстановка, взети са проби и очаквам резултатите. Тогава ще го съобщя и на хората, но искам да имам официален документ за това.- Не, не бих казал. Причините са много, защото става дума за голямо количество водни маси - дъждовна вода, топене на снегове. Според мен обаче има изпускане на водни маси от територията на Сърбия.- Имам предвид реките, които се вливат в едно, ако има съоръжения за изпускане и то преминава през мини „Бор“, може да създаде голям проблем.- Не изключвам тази вероятност, ако има язовири там. Но за момента мога само да предполагам, като имаме предвид огромните количества вода, които изтичат през прореза вече 4-5 дни. Това означава, че причината не може да бъде само заради дъжда или топенето на снеговете. Това твърдение е абсурдно.- За втори път се случва подобно нещо в Брегово. Първият беше на 28 януари 2010 година. Обстановката беше същата.- Не успяхме да изясним. И въпроса ще го поставим на отговорни фактори на държавата, за да се реши на национално ниво.- Не бих казал. Пред такава тежка обстановка се изправяме за втори път, както изтъкнах. Заявявам го отговорно като кмет. По принцип има район с подпочвени води и от дъждовете може да има усложняване на ситуацията, но то е нищожно в сравнение със сегашната ситуация.-- Притесняват се, защото все пак става дума за огромни количества вода. Ако стане пробив в защитната дига, водата влиза директно в града.- Има около 40-50 дворни места, залети от подпочвените води. Аз съм картотекирал тези домакинства.- В училището и в сградата на домашния социален патронаж, в случай, че има пробив по дигата.- Така е. Дори по магазините вече няма минерална вода, всичко е изкупено. Затова настоявам инспекторите, които взеха проби, да ми издадат официален документ и да съобщя резултатите на хората.- Да, защото при нас има наличие на тежки метали в почвата. Има анализи за това. А тук се произвежда жито, слънчоглед. В съседство с тези райони са помпените станции за питейни води.- Тази, за която има притеснения, не работи.- Не, притеснението дойде също тези дни. Те винаги са чакали да чуят моята позиция по въпроса. Не мога да кажа дали има замърсяване или не, докато не излезе официален анализ.- За мен това е оправдание. Твърдят, че периодично са вземани проби, но никой официално не ме е уведомявал за резултата. Ако се съмнявам, веднага ще взема паралелни проби и ще съпоставим резултатите. Мога да създам такава организация. Ако нямат никакви притеснения, защо не ми дават анализа?- Тежки метали в почвата има в близост до река Тимок, още при процесите на разливане преди около 30 години. Тогава бе доказано от експерти и сега отново получих информация за замърсяване с мед и олово.- Кризисният щаб ще заседава, докато е бедственото положение, за вземането на важни решения.- Ще мога да дам конкретен отговор на този въпрос, когато получа резултатите. Тогава ще знам дали има проблем с водата. Хората се надяват, че ще направим всичко възможно, за да не се стигне до трайна негативна ситуация.- Около 2500 души. Една част се занимават със земеделие, други са заети в бюджетната сфера, трети работят в социални заведения.- У нас има 265 общини и проблемите на всяка една от тях са различни. Така че почти нямаме допирни точки.- Един от сериозните е състоянието на вътрешната пътна мрежа. Това няма как да се реши с бюджетни средства, необходимо е европейско финансиране.- Да, в момента работим по няколко за развитие на селските райони, за ремонт на читалища и др. Но това не е достатъчно, нашите потребности са много по-големи.- Не, въпреки че има заливане на дворни места, няма такива хора. Всички останаха в домовете си. Инж. Милчо Лалов е кмет на община Брегово пети мандатРоден през 1950 г. в град БреговоЗавършва висше образование в град София – ВХТИ, специалност „Технология на органичния синтез”Заместник-кмет на общината от 1991-1999 г.През 1999 г. е избран за кмет на община Брегово\n \n  \n\n\n                    ", "date": "2018.03.13", "title": " Хората са изплашени, изкупиха водата от магазините"}
{"url": "http://www.monitor.bg/a/view/73456-%D0%A2%D0%B5%D0%B6%D0%BA%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BD%D0%B0-%D0%BD%D0%B0%D0%B4%D0%BB%D0%B5%D0%B7-%D0%BF%D1%80%D0%B0%D1%82%D0%B8-%D0%B4%D0%B2%D0%B0%D0%BC%D0%B0-%D0%B2-%D0%B1%D0%BE%D0%BB%D0%BD%D0%B8%D1%86%D0%B0/", "text": "\n                    Тежка катастрофа, при която микробус се е ударил в камион, е станала късно снощи на надлеза над жп гарата в Пазарджик в посока за село Главиница. Това съобщиха очевидци. В микробуса са пътували мъж и жена, най-вероятно семейство, които са по-сериозно пострадали и са откарани в спешното отделение на пазарджишката областна болница. Двамата са били с тежки мозъчни травми и контузии по гръдния кош и тялото. Ранени са били още двама от пътуващите в микробуса, но техните травми не са така сериозни. Инцидентът е станал малко преди бензиностанцията преди входа на селото, където се е движил камионът с ремарке. След него е пътувал микробусът. Най-вероятно шофьорът на лекото возило не е успял да намали скоростта и да спази дистанция и се е ударил в ремаркето на камиона.\n                    ", "date": "2018.03.13", "title": "Тежка катастрофа на надлез прати двама в болница"}
{"url": "http://www.monitor.bg/a/view/10587-%D0%A8%D0%BE%D1%84%D1%8C%D0%BE%D1%80%D1%8A%D1%82-%D0%BD%D0%B0-%D0%B1%D1%83%D1%81%D0%B0-%D0%BE%D1%82-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0%D1%82%D0%B0-%D0%BF%D1%80%D0%B8-%D0%BD%D0%B0%D0%B4%D0%BB%D0%B5%D0%B7%D0%B0-%D0%B5-%D0%BF%D0%BE%D1%87%D0%B8%D0%BD%D0%B0%D0%BB%D0%BE%D0%B1%D0%BD%D0%BE%D0%B2%D0%B5%D0%BD%D0%B0/", "text": "\n                    73-годишният А.Г. от град Ихтиман, който е шофирал микробуса, катастрофирал на надлеза над жп гарата в Пазарджик, е починал. Това съобщи говорителят на местната Областна полицейска дирекция Мирослав Стоянов. Други двама-съпругата на А.Г.-Т.Г., на 70 години и шофьорът на камиона-45-годишният В.Ж. от пазарджишкото село Динката са сериозно ранени. Инцидентът е станал снощи около 19.00ч. в близост до надлеза за пазарджишкото село Главиница. 45-годишният В.Ж. от пазарджишкото село Динката управлявал товарен влекач „ДАФ“ с ремарке превозващо едрогабаритна техника. Мъжът спрял поради авария в автокомпозицията, като включил аварийни светлини и отишъл в задната част на ремаркето да провери състоянието на товара. Тогава бил блъснат от микробус „Рено“ управляван от 73-годишния А.Г. от Ихтиман, като след това бусът се ударил в композицията. В резултат на това възрастният водач на микробуса е починал. Съпругата му Т.Г.- 70г., която пътувала с него и шофьора на камиона В.Ж. са настанени в МБАЛ-Пазарджик с различни травми и наранявания. Мъжът е с черепно-мозъчна травма и с опасност за живота. На местопроизшествието е извършен оглед. Изясняват се причините довели до тежкия инцидент, образувано е дознание.  \n                    ", "date": "2018.03.13", "title": "Шофьорът на буса от катастрофата при надлеза е починал "}
{"url": "http://www.monitor.bg/a/view/54738-%D0%A2%D1%8A%D1%80%D1%81%D1%8F%D1%82-%D0%BF%D0%BE%D0%B4%D0%BF%D0%B0%D0%BB%D0%B2%D0%B0%D1%87%D0%B8%D1%82%D0%B5-%D0%BD%D0%B0-%D1%80%D0%B5%D1%82%D1%80%D0%BE%D0%BC%D1%83%D0%B7%D0%B5%D1%8F-%D0%B2-%D0%9F%D0%B5%D1%89%D0%B5%D1%80%D0%B0/", "text": "\n                    Собствениците на Музея на автомобилите на социализма в Пещера разпространиха в социалните мрежи апел за помощ да бъдат установени подпалвачите на музея. Братята Кушеви са пуснали и 4-5 снимки, на които се виждат празните бидони и фуния, използвани за палежа на туристическата атракция. Пожарът лумна вечерта на 8 март и успя да засегне 3 от соцвозилата, компютър и още един експонат и благодарение на бързата намеса на огнеборците от  Районната служба „ Пожарна безопасност и защита на населението“ в родопското градче бяха спасени останалите експонати в обекта, който се помещава в бившия киносалон в Пещера.В съседство има и кафене, както и бизнесцентър, които не са пострадали. На снимките, които потърпевшите собственици на ретромузея са пуснали във Фейсбук, ясно се виждат пластмасовите бидони. „ През  тази тръба и фунията са изсипани около 40 литра запалителна течност (вероятно смес от бензин и изгоряло масло) вътре в музея. Апелираме, ако някой познае тези вещи, да даде информация в най-близкото полицейско управление или на телефон 0896 62 62 61”, пишат още от музея. В публикацията се уточнява, че тръбите са неръждаеми и са с много прецизни заварки. Поради това някой заварчик или стругар може да познае творението си или някоя бензиностанция да познае тубите, в които е сипан бензинът. От ретромузея призовават разполагащите с информация да се обадят при гарантирана анонимност и се надяват някой да разпознае инструментите, с които са си служили подпалвачите.  \n\n\n                    ", "date": "2018.03.13", "title": "Търсят подпалвачите на ретромузея в Пещера"}
{"url": "http://www.monitor.bg/a/view/23634-%D0%94%D0%B5%D0%BB%D0%BE%D1%82%D0%BE-%D0%B7%D0%B0-%D1%80%D0%B0%D0%B7%D0%BC%D0%B8%D1%80%D0%B8%D1%86%D0%B8%D1%82%D0%B5-%D0%B2-%D0%A0%D0%B0%D0%B4%D0%BD%D0%B5%D0%B2%D0%BE-%D1%82%D1%80%D1%8A%D0%B3%D0%BD%D0%B0-%D1%81%D0%BB%D0%B5%D0%B4-2-%D1%84%D0%B0%D0%BB%D1%81%D1%82%D0%B0%D1%80%D1%82%D0%B0/", "text": "\n                    Четирима роми: баща - лихвар, синът му и двама братовчеди, задържани на 2 май 2016 г.в Раднево, застанаха пред Темида в Стара Загора като обвиняеми по дело за опит за убийство на повече от едно лице.Делото на два пъти се препъва във времето, като обвинителният акт срещу 39-годишният Калчо Иванов- Сурай, 20 – годишният му син Стефан Калчев и неговите братовчеди Динко Ангелинов и Антон Иванов, беше връщан обратно на прокуратурата. През 2017 г. самоотвод си направи избраният на случаен прицип съдия, което наложи преразпределяне на друг магистрат.В хода на досъдебното производство по безспорен начин е установено, че в ранния следобед на 2 май 2016 г. в Раднево е възникнало спречкване за отнето предимство на пътя между обвиняемия Стефан и  28-годишния Георги Николов, при което Николов е нанесъл побой над по-младия шофьор. Обвиняемият се оплакал на баща си Калчо и заедно с братовчедите си Антон и Динко решили да се саморазправят. Четиримата награбили ножове и бухалки и предприеми издирването на  Георги и двама негови приятели: Живко Жеков /27/ и Цветелин Кюстендилки. След откриването им в близост до фитнес- зала на центъра на града им нанесли жесток побой.Инцидентът от 2 май 2016 г. стана причина за близо едноседмично брожение в Раднево.Стигна се до въвеждането на  жандармерия и водометни оръдия за опазването на ромския квартал „Кантона“ /където живеят четиримата обвиняеми/  от опожаряване. За престъплението, за което са повдигнати обвинения на четиримата роми НК предвижда наказание „лишаване от свобода“ от 15 до 20 години или доживотен затвор.В хода на първото заседание петчленният съдебен състав с председател Мариана Христакиева разпореди извършване на 36 разпознавания между 9-те свидетели и четиримата обвиняеми, които ще се проведат на 26 и 27 април.В залата отсъстваха пострадалият при побоя Георги и участвалият в разтърваването  Нивелин Неделчев, който е дал предварителни показания през съдия.\n                    ", "date": "2018.03.13", "title": "Делото за размириците в Раднево тръгна след 2 фалстарта  "}
{"url": "http://www.monitor.bg/a/view/39629-%D0%9F%D0%BB%D0%B0%D1%89%D0%B0%D1%82-1000-%D0%BB%D0%B2-%D0%BD%D0%B0-%D0%B7%D0%B0%D1%82%D0%B2%D0%BE%D1%80%D0%BD%D0%B8%D0%BA-%D0%BB%D0%B8%D1%88%D0%B5%D0%BD-%D0%BE%D1%82-%D1%82%D0%B5%D0%BB%D0%B5%D0%B2%D0%B8%D0%B7%D0%BE%D1%80/", "text": "\n                    1000 лева ще получи затворникът Даниел М., след като успя да осъди Главна дирекция „Изпълнение на наказанията“ заради това, че бил лишен от радио, телевизор, възглавница, дюшек и тоалетни принадлежности. Пред магистратите в Административен съд – Кюстендил, лишеният от свобода Даниел М. посочил подробно претърпени неимуществени вреди вследствие на незаконосъобразни действия на длъжностни лица от администрацията на затвора в Бобов дол. Според затворника той неоснователно е лишен и от престой на открито на 9-и август миналата година, както и от престой на открито, лавка и свиждане на 10.08.2017г. при постъпване в стационара към медицинския център на затвора след обявена гладна стачка.\n\nКато доказателство по делото е приложена справка от учебното заведение „Доктор Петър Берон“ в затвора, от която се вижда, че по същото време до обяд той е бил на училище. В следобедните часове, за когато е трябвало да се възползва от престой на открито, затворникът обявил гладната стачка. От администрацията обаче нарушили това му право.\n\nВ справка на началника на затвора се посочва, че при постъпването на лишения от свобода в изолатора на Медицинския център, му е извършен първоначален обиск за изземване на остри режещи и метални предмети, като съобразно правилата за вътрешния ред в стационара – не са допуснати радио, телевизор и тютюневи изделия, но са предоставени на лицето собствените му спални принадлежности.\n\nСпоред решението на Административния съд в Кюстендил, лишеният от свобода действително е бил подложен на неблагоприятното третиране поради незаконно лишаване от престой на открито и постанови санкция от 1000 лева за Главна дирекция “Изпълнение на наказанията”.\n\nРешението може да се обжалва пред Върховния административен съд в 14-дневен срок.\n                    ", "date": "2018.03.13", "title": "Плащат 1000 лв. на затворник, лишен от телевизор  "}
{"url": "http://www.monitor.bg/a/view/70317-%D0%9F%D1%80%D0%BE%D0%BC%D0%B5%D0%BD%D0%B8%D1%82%D0%B5-%D0%B2-%D0%97%D0%B0%D0%BA%D0%BE%D0%BD%D0%B0-%D0%B7%D0%B0-%D0%B5%D0%BD%D0%B5%D1%80%D0%B3%D0%B5%D1%82%D0%B8%D0%BA%D0%B0%D1%82%D0%B0-%D0%BD%D0%B0%D0%B9%D1%80%D0%B0%D0%BD%D0%BE-%D1%81%D0%BB%D0%B5%D0%B4-2-%D0%BC%D0%B5%D1%81%D0%B5%D1%86%D0%B0/", "text": "Промените в Закона за енергетиката може да станат реалност най-рано след 2 месеца. Това съобщи днес по време на енергийна дискусия председателят на ресорната комисия в парламента Делян Добрев. Преди това шефът на КЕВР Иван Иванов каза, че и с промените регулаторът няма да може да влияе на сделки с активи, подобни на нашумялата с ЧЕЗ и за да може това да стане трябва точно да се разпишат случаите, в които да има такава намеса, като по този начин ще се намалят рисковете от субективни решения. Относно исканията държавата да одобрява купувачите на ерепета, каквито искания се тиражират, Делян Добрев коментира, че не бива да се прави паралел между БНБ и КФН, даващи съгласието си за сделки с финансови институции и КЕВР. Първите одобряват купувачите, защото всички ние имаме спестявания в банките или индивидуални партиди в пенсионните фондове, имаме средства, които държавата трябва да защити. С КЕВР и съответно с ерепетата ние нямаме спестовни сметки. Тези дружества предоставят услуга на населението и тя е силно регулирана по качеството й по отношение на цената. В Закона за енергетиката дори има текст, според който, ако не се изпълнява лиценза, КЕВР има право да отнеме контрола от страна на собствениците на активите и да назначи особен управител. Относно намеренията на Румен Радев да свика Консултативния съвет по национална сигурност заради сделката с ЧЕЗ Делян Добрев коментира, че това е право на президента. „Така е решил, така е направил“, допълни депутатът. Според него от продажбата на ерепето националната сигурност не застрашена. „Преди седмица изслушахме службите в парламента и те заявиха, че нямат притеснения“, уточни шефът на енергийната комисия в парламента. По въпроса за сделката Добрев каза още, че държавата не e решила дали да направи крачката за участие в нея или не.", "date": "2018.03.13", "title": " Държавата все още мисли дали да влезе в сделката за ЧЕЗ"}
{"url": "http://www.monitor.bg/a/view/53406-%D0%A0%D1%8A%D1%81%D1%82-%D0%BD%D0%B0-%D0%BF%D1%8A%D1%82%D0%BD%D0%B8%D1%86%D0%B8%D1%82%D0%B5-%D1%81-4-%D0%BD%D0%B0-%D0%BB%D0%B5%D1%82%D0%B8%D1%89%D0%B5-%D0%A1%D0%BE%D1%84%D0%B8%D1%8F/", "text": "\n                    Почти 4% ръст на пътниците на аерогара София е регистриран през февруари 2018 г., съобщиха от Летище София.\n\nПрез втория месец на годината столичното летище е обслужило 473 242 пътници. Това е ръст от 3,7% спрямо същия период на миналата година. През новия терминал са преминали 64% от всички пътници, а през Терминал 1 останалите 36%. Излетелите и кацнали самолети за периода са 4 122.\n\nПътникопотокът по международни редовни линии е нараснал с 1,3%. Броят на пътуващите по вътрешни линии се е увеличил с 83% – oт над 10 хил. пътници през февруари 2017 г. на близо 18 хил. през същия месец на 2018 г. Причина за това е навлизане на втори превозвач по линията София-Варна от март 2017 г., отчитат от аерогарата.\n\nПрез февруари 2018 г. каргото бележи ръст от 5%. Обработени са общо 1 568 тона товари и пощенски пратки.\n                    ", "date": "2018.03.13", "title": "Ръст на пътниците с 4% на летище София "}
{"url": "http://www.monitor.bg/a/view/16107-%D0%9F%D1%80%D0%B5%D0%B4%D0%BF%D1%80%D0%B8%D0%B5%D0%BC%D0%B0%D1%87%D0%B8-%D1%89%D0%B5-%D1%81%D0%B8-%D1%80%D0%B0%D0%B7%D0%B4%D0%B5%D0%BB%D1%8F%D1%82-150-%D0%BC%D0%BB%D0%BD-%D0%B5%D0%B2%D1%80%D0%BE%D1%81%D1%83%D0%B1%D1%81%D0%B8%D0%B4%D0%B8%D0%B8/", "text": "Новите в бизнеса ще получат близо 300 милиона\n                    От юни нови фирми от различни области ще кандидатстват по програма за над 67 млн. лева европейски средства. До 390 хил. лева ще може да получат стартиращите предприятия за развитие на бизнесите им.творческите индустрии, преработваща промишленост, фармацевтика и други. „Не се насочваме само към ИТ сектора, дори техният процент е ограничен до 20 на сто от целия бюджет на програмата“, уточни за „Монитор“ зам.-министърът на икономиката Александър Манолев.В момента се уточняват всички изисквания към кандидатите след проведено обществено обсъждане на процедурата „Насърчаване на предприемачеството“. Окончателното решение колко ще бъде максималната сума за кандидатстване на проект ще бъде взето на заседание на управляващите Оперативната програма „Иновации и конкурентоспособност“ (ОПИК). По друга мярка - „Разработване на иновации“ по програмата са в изпълнение 82 договора на стартиращи предприятия на обща стойност над 15 млн. евро.В следващите месецидо 20 хил. лева по другата оперативна програма под шапката на Министерството на икономиката - \"Инициатива за малки и средни предприятия\". За тях ще се подават проекти по улеснена процедура за насърчаване на дигитализацията и ще бъдат отпускани също бързо, уточни Манолев. „Купоните“ бизнесът ще може да използва за изграждане на онлайн магазини, бизнес уеб платформи и софтуер за управление на процесите във фирмите.Средствата по трите мерки са част от редица нови възможности за финансиране на нови фирми през годината за близо 300 млн. лева, обяви зам.-министърът по време на откриването на първото изложение за стартиращи иновативни фирми Sofia Startup Expo 2018.и развитието им до етап бизнес концепция, също ще може да бъдат финансирани. Средствата от 60 млн. лева по тях ще бъдат осигурени Фонд за технологичен трансфер, съвместно с Фонда на фондовете. Над 100 млн. лева ще бъдат инвестирани от Фонда за ускоряване и начално инвестиране.Възможности за финансиране ще има и по инициативата JEREMIE, като вече е избран нов фонд мениджър за финансиране в компании в ранен етап на своето развитие - BrightCap. Неговият портфейл е 25 млн. евро, като 3 млн. евро ще бъдат насочени към стартиращи предприятия и се очаква да започне с инвестиционната си програма през третото тримесечие на 2018 г. Други възможности за бизнеса са и националните инициативи за насърчаване на стартиращи предприятия.\n                    ", "date": "2018.03.13", "title": "Кожари и фармацевти се борят за 67 млн. лева субсидии (обновена)"}
{"url": "http://www.monitor.bg/a/view/7038-%D0%97%D0%B0-%D0%95%D0%A1-%D0%B8%D0%B7%D0%BD%D0%B0%D1%81%D1%8F%D0%BC%D0%B5-%D0%B4%D1%80%D0%B5%D1%85%D0%B8-%D0%B7%D0%B0-%D1%82%D1%80%D0%B5%D1%82%D0%B8-%D1%81%D1%82%D1%80%D0%B0%D0%BD%D0%B8-%D0%B5%D1%82%D0%B5%D1%80%D0%B8%D1%87%D0%BD%D0%B8-%D0%BC%D0%B0%D1%81%D0%BB%D0%B0-%D0%B8-%D0%BF%D0%B0%D1%80%D1%84%D1%8E%D0%BC%D0%B8/", "text": "Докарваме от чужбина машини, офис техника и автомобили\n                    България изнася за държавите в Европейския съюз (ЕС) основно дрехи и кожи, на т.нар. трети страни пък продаваме етерични масла, парфюми, почистващи препарати и лекарства. Това става ясно от последните данни на Националния статистически институт (НСИ), оповестени вчера.Оказва се, че през 2017 г. експортът на България за държавите от общносттаи е в размер на 34,5 млрд. лв. Основно търгуваме с Германия, Италия, Румъния, Гърция, Белгия и Франция, като тези държави формират близо 68 на сто от износа за страните-членки. Само в рамките на декември миналата година износът за ЕС се увеличил с 2,7% до 2,5 млрд. лв.За миналата година най-голям ръст при изнесените стоки е отбелязан при животинските продукти предназначени за промишлеността, а не за консумация. На второ място се нареждат дрехите, кожите и артикулите от каучук. С цели 15% обаче има спад в категорията „Безалкохолни и алкохолни напитки и тютюн“.За цели 37,8 млрд. лв. сме внесли стоки от чужбина, като сумата се увеличава с малко над 11%. Най-голям е стойностният обем на стоките, внесени от Германия, Италия, Румъния, Испания и Гърция. През декември 2017 г. вносът на България от държавите от ЕС нараства със 7% в сравнение с декември 2016 г. и е в размер на 3,3 млрд. лв.Най-голямо увеличение при вноса от Европа има в сектор „Необработени (сурови) материали, негодни за консумация (изкл. горивата)“ - 45,6%. В тази група попадаттекстилни влакна, метални руди и суров каучук. Намаление се наблюдава единствено в сектор „Мазнини, масла и восъци от животински и растителен произход“.Според статистиката през първия месец от годината износът на родината ни за трети страни пада с 16,3 на сто. Оказва се, че през януари този вид експорт възлиза на едва 1,098 млрд. лв., като най-вече бизнес правим с държави като Турция, Китай, Македония, Сърбия, Русия и САЩ, които формират 57,3% от износа за трети страни.в сравнение със същия месец на предходната година и е на стойност 1,83 млрд. лева. Най-голям е стойностният обем наОт тези държави докарваме животински мазнини и масла, машини, офис и компютърна техника и автомобили.\n\n\n                    ", "date": "2018.03.13", "title": "За ЕС изнасяме дрехи, за трети страни – етерични масла и парфюми"}
{"url": "http://www.monitor.bg/a/view/9098-%D0%9D%D0%B5%D0%BC%D1%81%D0%BA%D0%B0-%D1%84%D0%B0%D0%B1%D1%80%D0%B8%D0%BA%D0%B0-%D0%BE%D1%82%D0%BA%D1%80%D0%B8%D0%B2%D0%B0-%D0%BE%D1%89%D0%B5-1100-%D1%80%D0%B0%D0%B1%D0%BE%D1%82%D0%BD%D0%B8-%D0%BC%D0%B5%D1%81%D1%82%D0%B0-%D0%B2-%D0%9F%D0%B0%D0%B7%D0%B0%D1%80%D0%B4%D0%B6%D0%B8%D0%BA/", "text": "\n                    Немската фирма „ Костал“, която преди година отвори свое предприятие в Пазарджик, ще разкрие нови 1100 работни места. Това съобщи  кметът на общината Тодор Попов, като уточни, че чуждестранните инвеститори са внесли работните  си проекти в общинската администрация. Решението е било взето на заседание на борда на директорите, които са изразили задоволство от досегашната работа на фирмата си в България и в Пазарджик. Компанията ще инвестира в изграждането на 12 500 кв. м. халета, в които ще се помещава новото им производство, след като преди година взеха базата на бившия завод“ Металик“ в града и отвориха предприятие за авточасти. Пазарджишката фирма „ РАИС“, която произвежда стругове с цифрово-програмно управление и разшири производството си в съседни държави, като Хърватска и други, също ще разкрие 110 работни места. Очаква се в Пазарджик да бъдат осигурени работни места за около 200 души и от турски инвеститор, който преди време закупи 40 дка площ в Индустриалната зона на града.\n                    ", "date": "2018.03.13", "title": "Немска фабрика открива още 1100 работни места в Пазарджик"}
{"url": "http://www.monitor.bg/a/view/41741-wizz-air-%D1%89%D0%B5-%D0%BB%D0%B5%D1%82%D0%B8-%D0%B4%D0%BE-%D1%87%D0%B5%D1%82%D0%B8%D1%80%D0%B8-%D0%BD%D0%BE%D0%B2%D0%B8-%D0%B4%D0%B5%D1%81%D1%82%D0%B8%D0%BD%D0%B0%D1%86%D0%B8%D0%B8/", "text": "\n                    Нискотарифният авиопревозвач Wizz Air ще лети до четири нови дестинации от средата на юли, съобщиха от компанията. Новите дестинации са Атина, Талин, Харков и Виена.През следващите 17 седмици общо 21 самолета ще бъдат разпределени по европейските бази на компанията, за да подпомогнат стартирането на 700 допълнителни седмични полета и 70 нови маршрута. До средата на юли в австрийската столица ще бъде открита нова западноевропейска база.Компанията пуска днес 20% отстъпка от цената на всички полети. Промоцията важи до 23:59 часа, като намалението важи само за резервации до 31 май 2018 г., направени на сайта на авеиопревозвача или през мобилното приложение.\n                    ", "date": "2018.03.13", "title": "Wizz Air ще лети до четири нови дестинации"}
{"url": "http://www.monitor.bg/a/view/83045-34-%D1%85%D0%B8%D0%BB-%D0%B0%D0%BB%D0%B1%D0%B0%D0%BD%D1%86%D0%B8-%D0%BF%D0%BE%D1%81%D0%B5%D1%82%D0%B8%D0%BB%D0%B8-%D0%91%D1%8A%D0%BB%D0%B3%D0%B0%D1%80%D0%B8%D1%8F/", "text": "\n                    34 хил. албанци са посетили България миналата година което поставя страната на 27-о място в класацията за чуждестранните ни посетители. Това заяви министърът на туризма Николина Ангелкова по време на среща с извънредния и пълномощен посланик на Албания в България Н. Пр. Киряко Курета.\n\nДвамата изтъкнаха, че възможностите за туризъм между двете държави обаче са много по-големи, защото нашите народи и държави все още не се познават добре като история, култура и туристически потенциал. По тази причина тенденцията за увеличаване на взаимния туристопоток е факт.\n\nАнгелкова акцентира, че един от приоритетите на Българското председателство на Съвета на ЕС през първата половина на 2018 г. са интеграцията на Западните Балкани и икономическият просперитет на страните в тази част на Европа. Това може да се постигне и с помощта на туризма, който отчита обнадеждаващи резултати в трансграничното партньорство.\n\nПо думите на Ангелкова ръководеното от нея ведомство е готово да инициира в най-скоро среща на министрите на туризма от региона и учредяване на международна работна група за създаване на общ Балкански маршрут. Инициативата ще бъде насочена към представяне на държавите от полуострова на общи пазари, включително далечни. Посланик Курета изрази също готовност да бъде сформирана и двустранна смесена комисия за обмен на опит в сектора.\n                    ", "date": "2018.03.13", "title": "34 хил. албанци посетили България"}
{"url": "http://www.monitor.bg/a/view/67734-%D0%9F%D0%BE%D0%B2%D0%B5%D1%87%D0%B5-%D1%83%D0%B1%D0%B8%D1%82%D0%B8-%D0%BD%D0%B0-%D0%BF%D0%B5%D1%88%D0%B5%D1%85%D0%BE%D0%B4%D0%BD%D0%B8-%D0%BF%D1%8A%D1%82%D0%B5%D0%BA%D0%B8-%D1%83-%D0%BD%D0%B0%D1%81/", "text": "\n                    157 души са загубили живота си като пешеходци у нас през 2017 г. Броят на жертвите бележи ръст спрямо предишната година, когато е бил 118. Общо 1801 души са били блъснати миналата година, съобщи бТВ.Същевременно блъснатите пешеходци в София са по-малко – общо 419 са пострадали през 2017 г. на фона на 439 за предишната година. \n                    ", "date": "2018.03.13", "title": "Повече убити пешеходци  у нас "}
{"url": "http://www.monitor.bg/a/view/66781-3000-%D0%BD%D0%B0-%D0%BA%D1%80%D1%8A%D0%B6%D0%BE%D1%86%D0%B8-%D0%BF%D0%BE-%D1%80%D0%BE%D0%B4%D0%B8%D0%BD%D0%BE%D0%B7%D0%BD%D0%B0%D0%BD%D0%B8%D0%B5-%D0%B2-%D0%BD%D0%B5%D0%B4%D0%B5%D0%BB%D0%BD%D0%B8%D1%82%D0%B5-%D1%83%D1%87%D0%B8%D0%BB%D0%B8%D1%89%D0%B0/", "text": "Доставят им носии и народни музикални инструменти от България\n                    Създаване на клубове по интереси в областта на родинознанието в неделните ни училища в чужбина предвижда проектът на национална програма „Роден език и култура зад граница“ с бюджет 1,5 млн. лв. Документът предвижда в допълнителните дейности да се включат 3000 ученици. Годишният хорариум пък е 100 часа. Заниманията ще бъдат свързани с български исторически факти и личности, исторически и природни забележителности, човекът и обществото, знания за християнството, културата, фолклора, традициите на българите, формиране на танцови, вокални и театрални състави, школи и др. Програмата предвижда да бъдат осигурени пари за финансиране на средства за транспортиране на фолклорни костюми и народни музикални инструменти, закупени от България. Предвижда се и\n\nфинансиране на кандидатстудентски курсове\n\nпо български език, история и география за подготовка за прием в български университет. Обучението включва до 100 учебни часа по български език и литература и до 80 по история и география.\n\nВ националната програма е заложено също така осигуряване на учебници и учебни помагала, книги от български автори, подпомагащи обучението, аудио-визуални продукти и художествена литература съгласно учебните програми по български език и литература. Както „Монитор“ вече писа, проект на Постановление на Министерския съвет предвижда възможност за електронно обучение в неделните ни училища. При определени условия учениците зад граница могат да се обучават електронно комбинирано с частично присъствени часове, които да не са по-малко от 30% по съответния предмет или пък изцяло онлайн.\n\nКомбинирана форма на обучение\n\nсе предвижда в случай, че учениците временно нямат възможност да бъдат в класните стаи, както и за децата със специални образователни потребности (СОП). Електронно обучение без присъствени часове пък може да се провежда в случай, че на радиус на 200 и повече километра от дома на детето няма неделно училище.\n\nУроците могат да бъдат изцяло онлайн\n\nи за учениците, които имат обективна и трайна невъзможност да пътуват до най-близкото школо, както и за децата със СОП. Документът предвижда в неделните школа да се подготвят деца в предучилищна възраст от 4 години, както и ученици от 1-ви до 12-и клас.\n                    ", "date": "2018.03.13", "title": " 3000 на кръжоци по родинознание  в неделните училища"}
{"url": "http://www.monitor.bg/a/view/53119-%D0%A0%D1%83%D0%BC%D1%8F%D0%BD%D0%B0-%D0%90%D1%80%D0%BD%D0%B0%D1%83%D0%B4%D0%BE%D0%B2%D0%B0-%D0%A7%D0%B0%D1%81%D1%82%D0%BD%D0%B0%D1%82%D0%B0-%D0%BE%D1%85%D1%80%D0%B0%D0%BD%D0%B0-%D0%B2-%D1%81%D0%B5%D0%BB%D0%B0%D1%82%D0%B0-%D0%BC%D0%BE%D0%B6%D0%B5-%D0%B4%D0%B0-%D0%B4%D0%BE%D0%B2%D0%B5%D0%B4%D0%B5-%D0%B4%D0%BE-%D1%80%D0%B0%D0%B7%D0%BF%D0%B0%D0%B4-%D0%BD%D0%B0-%D0%B4%D1%8A%D1%80%D0%B6%D0%B0%D0%B2%D0%BD%D0%BE%D1%81%D1%82%D1%82%D0%B0/", "text": "\n                    Разпоредбите, които се атакуват пред Конституционния съд от главния прокурор Сотир Цацаров, регулират основно правомощията на държавата да осигури и обезпечи обществения ред и националната сигурност. Това каза пред БНТ, говорителят на главния прокурор Румяна Арнаудова по повод искането му за обявяване за противоконституционни на разпоредби от Закона за частната охранителна дейност, обнародвани на 30 януари. \"В Конституцията излишно е предвидено, че осигуряването на обществения ред е изключително правомощие на МС и МВР. Прехвърлянето на тези правомощия на частно-правни субекти, на практика е налице възможност да се стигне до разпад на държавността. С този закон се касае за засягане на суверенитета на Република България и до нарушаване на основни принципи на правовата държава. Извън основните аргументи за прехвърляне, недопустимо на правомощия на частно-правни субекти е налице опасност при недостатъчно прецизна правна уредба до неправилно приложение на закона, до ограничаване правата на българските граждани до опасност да се влияе върху техния живот от лица, на чиято преценка законодателят остава дали да се намеси, в кои момент да вземе мерки за обществения ред\", заяви Арнаудова.  По думите й налице са множество опасности, които засягат правата на всички български граждани.\"Недопустимо е отново да бъдат натоварени с допълнителни финансови средства за охраняване на техния живот, здраве и имуществото им. Това е дейност, която им се полага по Закон от органите на МВР\", коментира говорителят на главния прокурор. Според нея българските граждани ще бъдат поставени под зависимост от лицата, които е избрал конкретния кмет да охранява съответната урбанизирана територия.„Експертните заключения са категорични, че единствената причина за възникване на пътно-транспортно произшествие е високата скорост, с която са се движили, и навлизането в района на гарата с двойно по-висока скорост. Не е налице каквото и да е съпричиняване, нито технически проблем по инфраструктурата и това категорично беше установено още в досъдебното производство\", коментира пред Нова ТВ Арнаудова по повод новата експертиза на превозвача \"Булмаркет\" за трагедията в \"Хитрино\". \"Нямаме информация за състоянието на релсовите железни пътища на територията на страната, която да доведе до необходимост до намеса от страна на прокуратурата”, добави Арнаудова.\n                    ", "date": "2018.03.13", "title": "Румяна Арнаудова: Частната охрана в селата може да доведе до разпад на държавността"}
{"url": "http://www.monitor.bg/a/view/80221-%D0%9D%D0%B0%D0%B4-20-%D0%B5%D0%BA%D0%B8%D0%BF%D0%B0-%D1%80%D0%B5%D0%BC%D0%BE%D0%BD%D1%82%D0%B8%D1%80%D0%B0%D1%82-%D0%A1%D0%BE%D1%84%D0%B8%D1%8F/", "text": "\n                    От първия ден, в който приключи обилното снеготопене, екипите бяха изкарани на улицата, както по отношение на почистването на улиците, така също и по отношение на междублоковите пространства. Почистващите фирми непрекъснато работят по почистването първо на основните булеварди, по които се движи градският транспорт, а постепенно и с влизане в кварталните улици. Това каза столичният кмет Йорданка Фандъкова пред БНТ. \"Такава е организацията и за ремонтите. Над 20 екипа работят по ремонтите на уличната мрежа\", каза Фандъкова и обясни, че обектите, по които трябва да се работи са около 40. \"Работи се по план - график, качва се на сайта, както за миенето на улиците, така и за ремонтите\", обясни тя.На \"Московска\" 33 изчисляват какви средства са спестени от по-леката зима. \"Със сигурност няма да сме изразходвали целия бюджет\", каза столичният кмет. \"Тази година по принцип сме заложили повече средства за миене - около милион и 800 хиляди повече в сравнение с миналата година. Това ще ни позволи да мием повече\", заяви Фандъкова и допълни, че в същото време, ако могат да се отделят средства от зимното почистване, те отново ще отидат за миене. Тя поясни, че вече са измити основни булеварди. \"Възложила съм да се работи поетапно, но непрекъснато - тогава, когато не вали - да се работи по ремонт на улици, и по почистване и миене на улици\", добави тя.Като най-знаков и ключов обект за тази година тя определени улица \"Граф Игнатиев\": \"Там предстои да се работи и от страна на \"Софийска вода\", за да се подмени изцяло канализацията и водопровода, които са много стари. И със сигурност трябва да се реконструира подземната инфраструктура, за да може после да сме спокойни, че ще имаме повече живот на настилките\". Фандъкова припомни, че ще бъде реконструиран и площад \"Славейков\", градинката на Св. Седмочисленици и площад \"Гарибалди\". \"Дала съм задача да се направи организация и за стартирането на работата по булевард \"Арсеналски\" - там предстои изграждане на тролейбусна линия , която ще свърже много сериозни квартали с метрото на София\", коментира още тя. Продължават строежите на нови детски градини, като предстои откриването на 4 детски градини през тази година и старта на строителството на 8.\n                    ", "date": "2018.03.13", "title": "Над 20 екипа ремонтират София  "}
{"url": "http://www.monitor.bg/a/view/48758-%D0%AF%D0%B7%D0%BE%D0%B2%D0%B8%D1%80%D0%B8%D1%82%D0%B5-%D0%93%D0%B5%D1%80%D0%B2%D0%B0%D0%BD%D1%81%D0%BA%D0%B8-%D0%B3%D0%B5%D1%80%D0%B0%D0%BD-%D0%B8-%D0%95%D0%B7%D0%B5%D1%80%D1%81%D0%BA%D0%B0-%D0%BF%D0%B0%D0%B4%D0%B8%D0%BD%D0%B0-%D0%BF%D1%80%D0%B5%D0%BB%D0%B8%D0%B2%D0%B0%D1%82/", "text": "Кметът на Хайредин: Няма опасност за населението към този момент\n                    След снощните обилни дъждове язовирите \"Гервански геран\" и \"Езерска падина\" преливат. Това каза пред радио \"Фокус\" кметът на община Хайредин Тодор Алексиев, където бедственото положение продължава поредно денонощие. По думите му няма опасност за населението към този момент, но екипите са готови за реакция, тъй като не се знае колко вода ще прелее към населените места.„Монтирахме вече втори сифон на стената, днес ще бъде монтиран и трети. Екипи на гражданска защита и пожарната прекратиха изпомпването с хидрофорни помпи на язовир \"Рогозен\". Нивото е спаднало с над метър за 24 часа и водата вече не прелива през преливника. Положението сега е по-добро, но след снощния дъжд след направената проверка двата язовира \"Гервански геран\" и \"Езерска падина\" с по 2 м и тази вода ще дойде и при нас“, уточни Тодор Алексиев. Той добави, че бедственото положение в община Хайредин няма да бъде отменено докато съществува и най-малката опасност за живота и собствеността на хората.  \n                    ", "date": "2018.03.13", "title": "Язовирите \"Гервански геран\" и \"Езерска падина\" преливат "}
{"url": "http://www.monitor.bg/a/view/21873-%D0%92%D0%A1%D0%A1-%D0%B8%D0%B7%D0%B1%D0%B8%D1%80%D0%B0-%D1%88%D0%B5%D1%84-%D0%BD%D0%B0-%D0%A1%D0%BE%D1%84%D0%B8%D0%B9%D1%81%D0%BA%D0%B8-%D0%B3%D1%80%D0%B0%D0%B4%D1%81%D0%BA%D0%B8-%D1%81%D1%8A%D0%B4/", "text": "Предстои насрочването на нова процедура за председателския пост \n                    Битката за председател на Софийския градски съд (СГС) приключи, без да бъде излъчен победител. Съдийската колегия на ВСС не избра нито един от двамата кандидати за поста Светлин Михайлов и Евгени Георгиев, които се бяха самопредложили. И двамата гледат граждански дела. Съдийската колегия трябваше да даде поне 8 от 14-те си гласа за един от кандидатите, иначе по закон процедурата трябва да започне отначало. След 4 часа изслушвания на концепциите, въпроси и отговори, и след това дебати между кадровиците на Темида до избор така и не се стигна. Двама от членовете на съдийската колегия дадоха гласа си за Михайлов, петима подкрепиха Георгиев, а седем гласуваха против и двете кандидатури.Георгиев бе подкрепен от председателя на Върховния касационен съд Лозан Панов и верните му поддръжнички в колегията Олга Керелска, Атанаска Дишева и Цветинка Пашкунова, както и от Красимир Шекерджиев. За Михайлов гласуваха Боян Новански и Севдалин Мавров.Сега предстои насрочването на нова процедура за избор. След провала на опита за избор на председател Михайлов заяви пред журналисти, че няма да се кандидатира повторно, а Георгиев - че ще помисли. СГС е без председател от октомври м.г., когато Калоян Топалов подаде оставка и излезе от системата. Временно съдът се оглавява от Десислава Πoпĸoлeвa.По време на изслушването на Евгени Георгиев и Светлин Михайлов към тях бяха поставени множество въпроси. Георгиев потвърди изнесената в публичното пространство информация, че е притежател на 58 акции във фалиралата КТБ. По думите му той ги купил през 2008 г. за около 5000 лв. и според него „проблем би било, ако ги бях продал малко преди фалита на банката, но фактът, че съм ги задържал и загубил, значи, че съм направил лоша инвестиция“. На въпрос как ще разсее съмненията за възможен конфликт на интереси при разглеждането на дела за КТБ в СГС, ако бъде избран за негов шеф, Георгиев отвърна: „Не смятам, че притежаването на акции ме обвързва с КТБ.“ А на въпрос как ще обясни, че има разминаване в декларирането на акции през годините, Георгиев се измъкна с обяснението, че вероятно е пропуснал да декларира промяната. Той не отрече, че е имало прехвърляне на негови акции, но инвестиционният посредник не бил му казал.По време на изслушването стана ясно още, чеСветлин Михайлов пък заяви пред кадровиците, че като ръководител на СГС в периода 2004-2009 г. си е взел поуките от това управление и от допуснатите грешки при оценката на съдии и служители, и предоверяване. Той заяви, че преди избора срещу него е имало поредица от публикации с еднакво съдържание и невярна информация, което се е отразило на здравето му. Категорично отрече внушенията, че има 6 апартамента и е извършил множество сделки.„Имам 3 имота, само една дарителска сделка от родителите ми, декларираните от мен 1 млн. лв. не са само от покупко-продажба на имоти, но и от даване под наем, хонорари, наследство, лихви по депозити“, обясни Михайлов. Той бе категоричен, че никога не е бил регистриран като търговец и никога не е притежавал акции и дялове в търговски дружества. Проверяван е от НАП и няма разминавания между декларираните приходи и придобитите от него имоти.\n                    ", "date": "2018.03.13", "title": "Битката за шеф на СГС завърши без победител (ОБНОВЕНА)"}
{"url": "http://www.monitor.bg/a/view/22761-%D0%91%D0%B5%D0%B7-%D0%BA%D0%B2%D0%BE%D1%82%D0%B0-%D0%B7%D0%B0-%D0%B4%D0%B5%D1%86%D0%B0-%D1%81-%D1%83%D0%B2%D1%80%D0%B5%D0%B4%D0%B5%D0%BD-%D1%81%D0%BB%D1%83%D1%85-%D0%B7%D0%B0-%D0%BF%D1%80%D0%B8%D0%B5%D0%BC-%D0%B2-%D0%B7%D0%B0%D0%B1%D0%B0%D0%B2%D0%B0%D1%87%D0%BA%D0%B0/", "text": "\n                    Броят на децата със специални образователни потребности с намален слух за прием в Детска ясла №35 няма да бъде ограничаван до 3 за всяка група. Това предложение на председателя на групата на БСП в Столичния (СОС) Калоян Паргов беше прието по време на заседание на Комисията по образование и култура. Това съобщиха от ГС на БСП – София, цитирани от \"Фокус\". Първа точка от дневния ред беше именно гласуване на Доклад относно приемане на проект на Правила за приемане на деца в общинските самостоятелни детски ясли на територията на Столична община. В в точка \"Класиране\" вносителите бяха заложили ограничение на броя на децата с намален слух до три за всяка група в Детска ясла №35. „А какво ще се случи, ако за някоя от групите кандидатстват 4 деца? Как ще обясним на родителите на отпадналото дете, че правилата за приемане на деца в общинските самостоятелни детски ясли на територията на Столична община не позволяват в групата да има повече от 3 деца с намален слух“, попита Калоян Паргов. - Ограничението специално за Детска ясла №35 трябва да отпадне, тъй като реално нищо не налага то да съществува“.Предложението на Калоян Паргов беше гласувано единодушно от всички членове на Комисията по образование, култура, наука и културно многообразие и с тази поправка беше приет докладът за Правила за приемане на деца в общинските самостоятелни детски ясли на територията на Столична община.\n\n \n\n \n                    ", "date": "2018.03.13", "title": "Без квота за деца с увреден слух при прием в забавачка "}
{"url": "http://www.monitor.bg/a/view/85068-%D0%9B%D0%B5%D0%BA%D0%B0%D1%80%D0%B8-%D1%81%D0%B5-%D0%B1%D0%BE%D1%80%D1%8F%D1%82-%D0%B7%D0%B0-%D0%B6%D0%B8%D0%B2%D0%BE%D1%82%D0%B0-%D0%BD%D0%B0-%D1%80%D1%83%D1%81%D0%B5%D0%BD%D0%BA%D0%B0-%D1%81-45-%D0%B8%D0%B7%D0%B3%D0%B0%D1%80%D1%8F%D0%BD%D0%B8%D1%8F/", "text": "\n                    Лекари от Университетската болница „Медика“ в Русе се борят за живота на възрастна жена с 45 процента изгаряния по тялото. 77-годишната пациентка е на командно дишане и е в критично състояние.\n\nЖената е пострадала при пожар, избухнал в понеделник вечерта в апартамента й на втория етаж в блок на ул. „Байкал“. Когато огнеборците пристигнали, заварили пенсионерката на леглото в горящата стая. Извели я и загасили пламъците, разпрострели се на площ от 2 квадратни метра. Най-вероятната причина за инцидента е късо съединение от включена настолна лампа.\n\nПострадалата е транспортирана от екип на Спешна помощ до УМБАЛ „Медика“, в която има отделение по пластично-възстановителна и естетична хирургия. Установено е , че пострадалата е получила изгаряния по лицето, торса, дясната ръка и десния крак. Десет процента от изгарянията й са дълбоки. Интубирана е заради голямото количество газове, които е погълнала. Раните на жената са обработени, предстои да й бъдат направени две операции.\n                    ", "date": "2018.03.13", "title": "Лекари се борят за живота на русенка с 45% изгаряния"}
{"url": "http://www.monitor.bg/a/view/41171-%D0%9E%D1%82%D0%B2%D0%B0%D1%80%D1%8F%D1%82-%D0%A7%D0%B8%D0%BD%D0%B8%D1%8F%D1%82%D0%B0-%D0%B7%D0%B0-%D1%82%D1%83%D1%80%D0%B8%D1%81%D1%82%D0%B8/", "text": "\n                    В напреднал стадий е работата по вариант за обезопасяване на част от монумента на връх Бузлуджа и последващо допускане на туристи във вътрешността. Това съобщи областният управител на Стара Загора Гергана Микова. Според експертите обезопасяването на периметъра няма да струва много скъпо, а допускането на външни лица срещу заплащане ще пресече досегашните нерегламентирани и опасни за живота и здравето влизания в саморазрушаващата се от близо три десетилетия стоманобетонна „черупка“.Влизането в комплекса е забранено от години, от няколко месеца обектът е охраняван от служители на РУ „Полиция“ – Казанлък, но въпреки това не минава седмица без сигнал за „пробив“.Последните данни сочат, че няколко души, основно планинари от Велико Търново усилено се саморекламират в социалните мрежи като водачи, знаещи „тайни входове“ в Чинията. По около 100 евро заплащат любителите на екстремните преживявания, за да попаднат в коридорите на мегапаметника и да си тръгнат, като отнасят в раниците си парченца от мозайките.В началото на т.г. бузлуджанският монумент попадна сред 12-те най-застрашени обекта на културното наследство в Европа в класация, изготвена от  неправителствената организация \"Европа Ностра\" и Института на Европейската инвестиционна банка. Очаква се през следващите няколко дни да стане ясно дали паметникът е сред получилите одобрение за бъдещо промотиране и подпомагане при търсене на средства за спасяването му. Сред номинираните от  \"Европа Ностра\" са Историческите центрове на Виена и албанският град Агирокастро;късновизантийските  църкви във Воскопоя и Виткуки /Албания/; въглепреработващо предприятие в Белгия; стара въжена линия и манастири в Грузия; казино в Констанца /Румъния/ ;стара фабрика за лед в Англия и др. привлекателни за туристите обекти.\n                    ", "date": "2018.03.13", "title": "Отварят Чинията на Бузлуджа за туристи "}
{"url": "http://www.monitor.bg/a/view/21469-%D0%A4%D0%B0%D0%BD%D0%B4%D1%8A%D0%BA%D0%BE%D0%B2%D0%B0-%D0%97%D0%B0%D0%BB%D0%BE%D0%B6%D0%B8%D0%BB%D0%B8-%D1%81%D0%BC%D0%B5-100-000-%D0%BB%D0%B2-%D0%B7%D0%B0-%D0%BF%D0%BE%D1%87%D0%B8%D1%81%D1%82%D0%B2%D0%B0%D0%BD%D0%B5-%D0%BD%D0%B0-%D0%BF%D1%80%D0%B5%D0%BB%D0%B8%D0%B2%D0%BD%D0%B8%D1%86%D0%B8/", "text": "\n                    Контролирано се изпускат водите на три язовира в София - „Мрамор“, „Мърчаево“ и „Суходол 2“. Това съобщи кметът на столицата Йорданка Фандъкова, която вчера провери на място състоянието на водоема край село Мърчаево. Към момента няма опасност за преливане на реки и язовири в столицата, увери Фандъкова. По думите ѝ контролираното изпускане на водите се прави, за да има свободен обем при по-силен дъжд и заради снеготопенето.„Имаме организация за 24-часово дежурство за наблюдение, както над общинските язовири, така също и на реките и критичните участъци“, изтъкна още кметицата.„Във връзка сме с „Напоителни системи\", които поддържат по-голям свободен обем в язовир „Суходол 1\". Това ни помогна при последния обилен снеговалеж да нямаме там проблеми\", допълни Фандъкова. Друга мярка срещу наводненията, която се предприема в София, е почистване на речните корита. През миналата 2017 година са били почистени общо 172 речни участъка с обща дължина 117 км., включително и 5 километра от река Искър.\n                    ", "date": "2018.03.13", "title": "Източват три язовира в София (ОБНОВЕНА)"}
{"url": "http://www.monitor.bg/a/view/48056-%D0%9D%D1%8F%D0%BC%D0%B0-%D0%B5%D0%BA%D0%BE%D0%BB%D0%BE%D0%B3%D0%B8%D1%87%D0%BD%D0%B0-%D0%BE%D0%BF%D0%B0%D1%81%D0%BD%D0%BE%D1%81%D1%82-%D0%B7%D0%B0-%D0%91%D1%80%D0%B5%D0%B3%D0%BE%D0%B2%D0%BE-%D0%BE%D1%82%D1%81%D0%B5%D1%87%D0%B5-%D0%B5%D0%BA%D0%BE%D0%BC%D0%B8%D0%BD%D0%B8%D1%81%D1%82%D1%8A%D1%80%D1%8A%D1%82/", "text": "\n                    Няма опасност за качествата на питейната вода и за околната среда в района на Брегово. Това заяви министърът на околната среда и водите Нено Димов, който инспектира района след обявяване на бедствено положение. Димов замина тази сутрин в Брегово по разпореждане на премиера Бойко Борисов.„Данните на РЗИ за питейните води показват стойности в границите на допустимото. Взети са и проби от Басейнова дирекция „Дунавски район“, които засега не показват наднормени стойности“, заяви екоминистърът. По думите му контролът за качеството на питейната вода ще продължи и през следващите дни. „През цялото време държавата е на мястото си – институциите работят в координация и се взимат необходимите мерки, с които да се гарантират животът и здравето на хората“, заяви министърът на околната среда. Димов успокои местните, че след оттеглянето на водата от имотите им, от Министерството на земеделието ще направят оценка на щетите и ще компенсират хората. „Наблюдават се комплексните и значими язовири – към днешна дата няма опасност“, допълни Димов.На територията на Брегово няма бедстващи хора, каза областният управител на област Видин  Албена Георгиева при поредното си посещение в района.Нивото на река Тимок за момента не се покачва, дори се наблюдава лек спад. Подпочвените води са по-високи от вчера, което наложи предприемане на спешни мерки. След направен обстоен анализ, от вторник  е пренасочен хидромодул от Столична дирекция Пожарна безопасност и защита на населението към района на Брегово. Модулът разполага с 3 хидромоторни помпи с дебит над 8000 л/мин и чрез тях се изпомпва вода от най-ниските терени, за да не се наводнят дворове и къщи на населението. Помпите работят от седем часа във вторник и изпомпват водата, която се намира между защитната дига и Брегово. Капацитетът на хидромодула достига до близо 50 000 литра в минута, при пълно натоварване. На територията на община Брегово работят още 5 мотопомпи.На днешната инспекция в Брегово бяха и директорите на Басейнова дирекция „Дунавски район“ и на Регионалната инспекция по околната среда и водите – Монтана. Лидерът на БСП Корнелия Нинова заедно с цялото изпълнително бюро на партията също дойдоха да видят какво се случва в Брегово, градчето което от години се смята за бастион на соцпартията. Социалистите  пристигнаха в граничното градче с автобус. Посрещнаха ги на площада и раздадоха на всички нови, току що закупени гумени ботуши.\n                    ", "date": "2018.03.13", "title": "Екоминистърът: Няма екологична опасност за Брегово (ОБНОВЕНА)"}
{"url": "http://www.monitor.bg/a/view/9321-200-%D0%91%D0%93-%D1%81%D1%82%D1%83%D0%B4%D0%B5%D0%BD%D1%82%D0%B8-%D0%BD%D0%B0-%D0%9E%D1%81%D1%82%D1%80%D0%BE%D0%B2%D0%B0-%D1%82%D1%8A%D1%80%D1%81%D1%8F%D1%82-%D1%80%D0%B0%D0%B1%D0%BE%D1%82%D0%B0-%D0%B2-%D0%91%D1%8A%D0%BB%D0%B3%D0%B0%D1%80%D0%B8%D1%8F/", "text": "\n                    Над 200 наши студенти и млади специалисти, живеещи във Великобритания, посетиха шестото издание на Българския кариерен форум в Лондон.\n22 утвърдени на родния пазар компании се срещнаха с гостите на събитието, което по традиция се проведе в посолството ни и Българския културен институт. \"Сериозно се замислям за завръщане в България - донякъде заради чисто сантименталната връзка с дома, но и защото в България има достатъчно добри възможности за развитие, както става ясно и от страхотните компании“, разказа Божидар Горанчев, който се дипломирал и работел на Острова.\n“Прави впечатление, че кандидатите и тази година са много силни и фокусирани върху това каква реализация могат да постигнат в компаниите. Проведохме интересни разговори с посетители, с някои коментирахме възможностите за стаж, а с други - постоянни позиции, предлагани от нас”, обясни на свой ред и специалистът по „Човешки ресурси“ в една от участващите фирми Таня Пейчинова.\nБългарският кариерен форум се организира от и за студенти, като кампанията се провежда изцяло на доброволни начала. \"Шест години всеки от нас краде време от своя работодател, от своето семейство, от своите приятели, за да може да организира това изложение. Ние не сме професионална компания. Напротив - ние сме група ентусиасти, която се опитва да прави нещо полезно“, каза по време на събитието един от основните му идейни двигатели Явор Гочев. Кариерният форум бе уважен на терен и от посланика ни Константин Димитров.\nСледващото кариерно изложение ще се проведе на 21 април в Берлин, а домакин на събитието ще бъде зала Forum Factory.\n                    ", "date": "2018.03.13", "title": "200 БГ студенти на Острова търсят работа в България "}
