{"url": "https://www.monitor.bg/bg/a/view/invalid-jivee-vtora-sedmica-v-izgorjala-kyshta-158915", "text": "55-годишният инвалид Тодор Димов от хасковското село Тракиец живее в малка стая в изгорялата си къща вече втора седмица. Той няма къде да се премести, защото няма близки и роднини, които биха могли да го приютят, съобщи бТВ. Къщата изгоря почти напълно след пожар преди десетина дни. Възрастната майка на Тодор е причинила пожара. и забравила отворена вратичката на печката, която работи на дърва и въглища. Изхвръкналите от огъня въглени и искри подпалили постелките по пода и огнените езици бързо обхванали цялата дневна. Майката на Тодор разбрала какво е направила, но вече било късно. Жената все пак успяла да избяга и да предупреди и сина си. Приютена е при роднини, но за Тодор няма място в дома им. Сега мъжът, който е инвалид, живее в единствената оцеляла от пламъците стая. В нея обаче условията са непоносими, въздухът е тежък за дишане, а навсякъде се усеща тежката и задушлива миризма на пушека от пожара. Местните от село Тракиец са събрали за Тодор около 300 лева, но тази сума е крайно недостатъчна. Мъжът живее с пенсия от 300 лева, с която едва покрива нуждите си от ток, храна и лекарства. Мъжът няма никакви спестявания и дори и не може и да си помисли за ремонт със собствени средства. „Тодор имаше златни ръце до преди няколко години. Работеше много точно в строителството. Помогнал е на много хора в селото. Зидал, мазал и шпакловал или А сега, когато има нужда от помощ, е напълно забравен“, твърдят негови комшии. Все пак се намерили помагачи, които да разчистят пепелището. Възстановили и инсталацията в стаичката на Тодор, която обаче повече прилича на газова камера. Инвалидът умолява всеки, който има възможност да му помогне с пари, строителни материали или работна ръка, да го направи. Желаещите да помогнат могат да се свържат с Тодор чрез служебния телефон на кмета на Тракиец Красимир Бойчев 03700 2220, или на мейла trakiets@haskovo.bg.", "date": "2019.03.05", "title": "Инвалид живее втора седмица в изгоряла къща"}
{"url": "https://www.monitor.bg/bg/a/view/sami-da-si-popravim-karuchkata-158914", "text": "С викане на на Неволята няма да се оправим, както е казал вародът. Това очевидният извод, който идва след двудневната визита у нас на руския премиер Дмитрий Медведев. Нека припомним, че не се осъществиха обещаните от Брюксел алтернативни трасета за газ от Северно море и Адриатика, заради спирането на Южен поток. Обяснимо е и защо няма сигурност за бъдещите руски доставки, без те да получат благословията на Европа. Затова пътят е в ускореното строителство на интерконекторите към Турция и Гърция, както и на тръбата за втечнен газ към Александруполис. Когато това се осъществи, управляващите, които и да са те, ще могат по-реалистично да чертаят енергийните перспективи. Това, което се случва сега е загряване на олиото в тигана, преди да сме уловили рибата. Но няма място и за евтин популизъм. Нито мястото ни в Евросъюза и НАТО, нито някогашната българо-съветска дружба може повече да са политически дъвки. Защитата на националния интерес минава през доброто подреждане на собствения двор. Без да се напрегнем сами да си решим проблемите, няма да получим нищо. Видя се при кризата, когато Русия врътна кранчето на тръбата през Украйна. Тогава се наложи да купуваме газ от Гърция, но на три пъти по-висока цена. Така че нека този път сами да се хванем за брадвата и теслата и да си поправим каручката, както правилно е отбелязано в приказката", "date": "2019.03.05", "title": "Сами да си поправим каручката"}
{"url": "https://www.monitor.bg/bg/a/view/v-klas-kato-na-vojna-158900", "text": "„Забраняват се тесните панталони за младежите, на девойките се забраняват всекакви къси поли и минижупи, коленете трябва да бъдат покрити най-малко една педя!” Помните ли тази фраза от емблематичния филм „Вчера“. Една стара лента, която обаче остава актуална и днес. С излъчваните послания, с революцията на младите хора, които дръзват да се изправят срещу системата. Днес се оказва, че се връщаме с около 30 години във времето назад. Направиха го ученици от английската гимназия в Бургас, които буквално се надигнаха на бунт срещу въведения дрескод в училището. Стигна се дори до преобличане в храстите. Учителите пък едва ли не са се превърнали в агенти, за да следят кой идва сутрин изрядно облечен. Някои деца пък били принудени да се върнат чак до Поморие или „Меден рудник“, за да отговорят на изискванията. Парадоксално нали? В 21-ви век се оказва, че образователната система се бори с учениците, но и те самите са на нож срещу нея. Дори буквално. Тъжно, но факт. Защото докато едни само се бунтуват срещу дрескода си, други направо скачат с оръжие. Не на шега. Става дума за училище „Неофит Рилски“ в Сопот, в което учат близо 1000 деца. А сред въоръжените има дори 14-годишни. Влизали в класната стая като за война - с боксове, електрошокови палки и ножове. И тук съвсем не става дума за някаква революция, а за агресия. И това е страшно. Защото като че ли свикнахме почти всеки ден измежду потока с новини да чуем за пореден побой между ученици. Някак си стана тенденция и родители да влизат в клас и да се саморазправят с учители, но да си тотално въоръжен като за война, бих казала, че това е иновация в младежкия мозък. И сигнал за обществото ни. Пък колкото и това да не било масова практика. Защото да се изправиш с нож срещу образованието, си е доста притеснително. И най-вече самият факт, че нямаш скрупули да сториш това. После не вярваме, че учителската професия е сред най-стресиращата. Нали било лесно - на работа до обяд, изпяваш си урока набързо и си почиваш вкъщи. А това всъщност е сред най-неблагодарните професии, защото се оказва, че трябва да озаптиш едно непокорно поколение, което буквално е потънало в мрежата и намира какво ли не в нея. Учителят трябва да се справи и с недоволството на родителите, които винаги смятат, че детето им е невинно и не заслужава ниската оценка или забележката. Както е тръгнало, може би сега ще се наложи да носят бронежилетки и каски, когато влизат да преподават в час. Като се замисля, едва ли деца, които носят оръжие в себе си, се интересуват от урока. И ние искаме да накараме тези деца да четат книги, да са грамотни, за да не се срамим при поредната класация. А излиза, че всичко трябва да започне от възпитанието, а след това да е образованието. Защото когато липсват първите седем, резултатът е налице. Той никак не е приятен. Направо е страшен. Защото излиза, че всички сме в капана на агресията. И живеем като на война.", "date": "2019.03.05", "title": "В клас като на война"}
{"url": "https://www.monitor.bg/bg/a/view/s-shest-stypki-namaljavame-danycite-do-65-158916", "text": "65 на сто от данъците е възможно да си спестим напълно законно по различни начини. Най-много може да намалим налозите си с помощта на дарения, показва справка на „Монитор“. Законът за доходите на физически лица ни дава 6 напълно легални възможности да се намали годишната данъчна основа и така да свием сумата на дължимия данък общ доход. или такава за здраве, данъчната основа се намалява с внесената през годината сума за тях. Максимумът за намаление е до 10% от общата стойност на основата, върху която се изчислява налогът. Това означава, че ако получавате заплата от 1000 лева месечно (или 12 хиляди лева на година), то 10% са 1200 лева и за да ползваме пълния процент на облекчението, месечната вноска по застраховката трябва да е 100 лева. В описания случай вместо 1200 лева данък (12 000x10%) ще платим 1080 (12 000 - 1,200) x 10%) и ще спестим 120 лева данък на година. Важно е да се уточни, че това облекчение важи само за личните вноски, а не тези, които прави нашият работодател. За да се ползва, трябва да се прикачат към годишната данъчна декларация застрахователната полица и документ за направените вноски през годината. При подаване на данъчната декларация може да ползваме същото облекчение То важи ако сте правили вноски в доброволен пенсионен фонд. Не се зачитат държавното осигуряване или вноските в професионален и универсален фонд, които са задължителни. Намалението се изчислява според това, което сте внесли през годината, а не това, което имате натрупано общо. Ако решите да теглите от натрупаните пари, ще трябва да платите 10% данък върху тях, т. е. НАП взема обратно облекчението. Не се дължи данък, ако изтеглите само доходност от инвестициите на фонда. Ако сте натрупали общо 5000 лева и през годината е постигната 5% доходност, това добавя към парите ви още 250 лв. Може да изтеглите пари до размера на тази сума, без да дължите данък. Често данъчно задължените ползват отчитат от НАП. Плащането на допълнителни над заработените точки за пенсия може да бъде за времето, в което сте били студент. Сумата от годишните данъчни основи се намалява с внесените през годината за сметка на лицето осигурителни вноски за закупуване на осигурителен стаж при пенсиониране по реда на чл. 9а от КСО. Към годишната данъчна декларация се прилагат копия на документите, удостоверяващи направените вноски, коментира пред „Монитор“ финансовият експерт Александър Райков. Най-много може да намалите данъците си с помощта на дарения, освен ако не сте си купували много точки за пенсия. До 5 на сто от сумата от годишните данъчни основи могат да намалят физическите лица, които направят дарение в полза на здравни или лечебни заведения; на специализирани институции за предоставяне на социални услуги съгласно Закона за социално подпомагане, както и на Агенцията за социално подпомагане и на Фонд \"Социална закрила\" към министъра на труда и социалната политика. Данъчното облекчение е валидно и съгласно Закона за закрила на детето, както и на домове за отглеждане и възпитание на деца, лишени от родителска грижа, на детски ясли, детски градини, училища, висши училища или академии. Можете да си намалите данъка и ако направите дарение на бюджетни предприятия, на регистрираните в страната вероизповедания, на специализирани предприятия или кооперации на хората с увреждания, както и в полза на Агенцията за хората с увреждания; на Българския Червен кръст; на културни институти, читалища, както и за целите на културния, образователния или научния обмен по международен договор, по който Република България е страна; на юридически лица с нестопанска цел, регистрирани в Централния регистър на юридическите лица с нестопанска цел за осъществяване на общественополезна дейност; фонд \"Енергийна ефективности и възобновяеми източници\". Данъчното облекчение може да се ползва и при дарение в полза на комуни за лечение на наркозависими, а също и в полза на детския фонд на Организацията на обединените нации (УНИЦЕФ). основи можете да намалите, ако направите дарение за културата, а до 50 на сто, ако дарението ви е в полза на Център \"Фонд за лечение на деца\" и/или \"Център за асистирана репродукция”. Важно е да се знае, че общият размер на данъчното облекчение за дарения не може да превишава 65 на сто от сумата от годишните данъчни основи. Към годишната данъчна декларация се прилагат копия на документи, удостоверяващи статута на лицето и че предметът на дарението е получен, казва Райков. Данъчно облекчение за дарения може да се ползва и за дарения, направени в полза на идентични или сходни лица, установени в друга държава - членка на Европейския съюз или държава - страна по Споразумението за Европейското икономическо пространство. В тези случаи към декларацията задължително се прилага и официален легализиран документ, удостоверяващ статута на получателя на дарението, издаден или заверен от компетентен орган на съответната чужда държава и неговият превод на български език, извършен от заклет преводач. Едно от често използваните облекчения, което данъчните наблюдават в декларациите, е от Данъчната основа на единия се намалява с лихвите, които са платили през годината за ипотечен кредит. Условието е при вземането на кредита ползващият облекчение или съпругът/съпругата да не са навършили 35 години и жилището да е единствено за тях. Намалението е със стойността на лихвите, платени през годината за първите 100 000 лева от главницата. Ако кредитът е по-голям, ще се ползват облекчения само до изплащането на тази сума. Данъчното облекчение се ползва само с подаване на годишна данъчна декларация, към която се прилага документ, издаден от банката кредитозаемател. От три години вече ако имате деца и те не са навършили 18 години, за всяко се полага по 200 лв. намаление на данъчната основа. За повече от три деца то остава 600 лв. Важно е в такъв случай да се подаде и декларация, че другият родител няма да ползва облекчението. От нея няма нужда, ако доходите на родителя не изискват подаване на декларация. Всички данъчни облекчения ще могат да се ползват при условие, че данъчно задълженото лице няма подлежащи на принудително изпълнение публични задължения към датата на подаване на годишната данъчна декларация, напомнят бирниците.", "date": "2019.03.05", "title": "С шест стъпки намаляваме данъците до 65%"}
{"url": "https://www.monitor.bg/bg/a/view/trymp-obvini-demokratite-v-naj-goljamata-zloupotreba-s-vlast-v-istorijata-158910", "text": "Американският президент Доналд Тръмп обвини днес демократите в \"най-голямата злоупотреба с власт в историята на страната\" САЩ, след като те започнаха няколко парламентарни разследвания срещу него, предаде АФП. \"Демократите възпрепятстват правосъдието и няма да постигнат нищо. Голямо ровене в отчаяно търсене на престъпление, докато истинското престъпление е това, което правят демократите и което направиха!\", написа Тръмп в Туитър, добавяйки с главни букви \"ТОРМОЗ НА ПРЕЗИДЕНТА!\" в друг пост. Укрепнали при новото си мнозинство в Камарата на представителите, демократите преминаха в настъпление срещу Тръмп, като започнаха и активизираха няколко парламентарни разследвания с експлозивен потенциал - от подозрения за сговор с Русия до обвинения за купуване на мълчанието на бивши любовници. Те поискаха от Белия дом и държавния секретар Майк Помпео да огласят подробности от разговорите между американския президент и руския му колега Владимир Путин. Освен това демократите изискаха от 81 физически лица и организации, включително от синовете на президента Тръмп Ерик и Доналд-младши, както и от зет му Джаред Къшнър, документи във връзка със започнало вчера мащабно ново разследване. С тези документи демократите искат да разследват подозрения за \" възпрепятстване на правосъдието, корупция и други злоупотреби с власт от страна на президента Тръмп, негови съдружници и членове на правителството му\", уточни Правната комисия в Камарата на представителите. Тръмп разкритикува новото разследване и наред с това заяви, че сътрудничи на всички разследвания, които вече са в ход. \"Демократите тормозят президента, за да отвлекат вниманието от радикалната си програма\", подкрепи го говорителката на Белия дом Сара Сандърс.", "date": "2019.03.05", "title": "Тръмп обвини демократите в \"най-голямата злоупотреба с власт в историята\""}
{"url": "https://www.monitor.bg/bg/a/view/s-blizo-8-bona-namaljava-danychnata-osnova-s-telk-158917", "text": "Данъчно облекчение за лица с намалена работоспособност могат да ползват лицата с 50 и над 50 на сто намалена работоспособност. То им дава възможност да намалят сумата от годишните данъчни основи със 7920 лв. Данъчното облекчение може да се ползва включително за годината на настъпване на неработоспособността, както и за годината на изтичане срока на валидност на експертното решение, в което е определена намалената работоспособност. Към годишната данъчна декларация се прилага копие на валидно решение на ТЕЛК/НЕЛК. От новото данъчно облекчение могат да се възползват физически лица, за извършени през годината безкасови плащания, когато едновременно са налице няколко условия. Лицето е придобило през годината доходи, подлежащи на облагане с данък върху общата годишна данъчна основа. Сто на сто от паричните доходи са получени по банков път. Извършените безкасови плащания от лицето са в размер 80 или над 80 на сто от доходите. Данъчното облекчение е в размер 1 на сто от дължимия за годината данък върху общата годишна данъчна основа, но не повече от 500 лв., а обстоятелствата и условията за ползването му се декларират от лицето в годишната данъчна декларация по чл. 50 от ЗДДФЛ.", "date": "2019.03.05", "title": "С близо 8 бона намалява данъчната основа с ТЕЛК"}
{"url": "https://www.monitor.bg/bg/a/view/maksim-eshkenazi-dirijira-istorii-s-oboj-158913", "text": "На среща с красивия звук на обоя, представен от първия обоист на Софийската филхармония Валентин Методиев и очарователната Клер Бразо – първи обой на Камерния оркестър на Лос Анджелис, кани на 10 март зала „България“. На диригентския пулт ще застане любимецът на българската публика маестро Максим Ешкенази. В програмата са Едвард Григ – сюита „Холберг“, Жан Франсе - „Цветният часовник” за обой и оркестър, Бенджамин Бритън - Симпъл симфони, и Бохуслав Мартину - концерт за обой и оркестър. Американката Клер Бразо е утвърден солист и камерен музикант. С богат репертоар, който се простира от барока до съвременната музика, тя има зад гърба си много концерти както като изпълнител, така и като куратор. Нейният обой може да се чуе и в няколко филмови и телевизионни саундтрака. Валентин Методиев, възпитаник на НМА „Проф. П. Владигеров“, е бил в майсторските класове на световноизвестните обоисти Давид Валтер и Ханс-Йорг Шеленбергер. От 1999 г. е първи обоист на Софийската филхармония.", "date": "2019.03.05", "title": "Максим Ешкенази дирижира истории с обой"}
{"url": "https://www.monitor.bg/bg/a/view/vizualen-artist-sybra-hristos-s-erotichna-modelka-158904", "text": "Исус Христос се готви да напляска разголена субретка, която се е излегнала в скута му – това е една от провокативните картини в изложбата на визуалния артист Станислав Беловски „Няма причина да напускаме Слънцето“ (No reason to leave from the sun”), която се открива тази вечер в столичната галерия „Нюанс“ на ул. „Денкоглу“ 42. В своите колажни творби художникът, набор 1976, обича да събира реални и митични герои от различни епохи, въвличайки ги в различни парадоксални или предизвикателни сюжети, „преосмислящи“ миналото с намигване и хумор. За „Монитор“ Станислав Беловски обясни, че не се притеснява от скандал, подобен на онзи с варненския му колега Калоян Илиев-Кокимото, която преди 5 години разгневи клира и част от обществеността в морската столица и бе забранена. Тогава Кокимото бе „вложил“ в мислите на свещениците от произведенията си еротични образи. Целта на Беловски обаче не е да скандализира, а да използва възможностите на символиката в съвременното изкуство за художествени експерименти. Така той се връща назад във времето и „манипулира“ събития в името на изненадата. „Като изографисвал Христос Съдник в катедралата в Орвието (1447), Фра Анджелико едва ли си е помислял, че един ден достопочтената му фигура ще балансира палава пин-ъп моделка в скута си, или че дясната му ръка, вдигната да призове мъртвите, ще се интерпретира по-скоро като А днес кой би помислил, че колекция смешни картинки в профила ти в социалните мрежи може да докара 5 години затвор за „реч на омразата“ и богохулство? И все пак един 19-годишен студент в Русия е в списъка с терористите и екстремистите заради ей такива картинки...“, отбелязва Беловски. Към колажите му в галерията има точни пояснения за източниците и авторите на изображенията, които са го вдъхновили и са вложени в колажите му. Точно за тази работа, аналог на която той е открил в Интернет и го е превърнал в картина, не е намерил конкретни данни, признава художникът. Така вдъхновителят си остава анонимен, а историята за руския студент – може би градска легенда... Образът на Христос действително е от катедралата „Сан Бризио“ в италианския град Орвието, а девойката е Бети Пейдж – известна пин-ъп моделка от 50-те (в стил пин-ъп са картичките с разголени или голи момичета от онази епоха), за която дори се предполага, че навремето е имала нежна връзка с Мерилин Монро. „От години работя с образа на като символ на сексуалността“, казва художникът, припомняйки своя изложба от 2011-а. Освен с попарта, творбите му се родеят с манипулираната фотография. Сегашната експозиция „Няма причина да напускаме Слънцето“ поставя интригуващи въпроси: какво би станало, ако се върнем в миналото и променим начина, по който нещата са се случили; как редактирането на миналото ще се отрази на бъдещето; може ли теорията за мултивселената да ни даде отговорите, или трябва първо да овладеем пътуването в Космоса... В 14 нови работи изложбата на Станислав Беловски изследва алтернативите „какво би станало, ако…“ световете на космонавти и ангели, на модата, корсетите на Фрида, скафандри, пилоти, известни картини и др. се смесят, създавайки нови реалности. „Експериментирам с колажите, с използването на образите като цветове и щрихи от доста време, така че работите в изложбата следват и развиват тази насока“, споделя авторът, известен и с ироничните си колажи в социалните медии. Изложбата може да бъде видяна до 23 март. „Това е втората изложба на Станислав Беловски, която представяме, и мислим, че ще е също така посещавана и успешна като предишната“, смята Неда Митковска, галерист в „Нюанс“.", "date": "2019.03.05", "title": "Визуален артист събра Христос с еротична моделка"}
{"url": "https://www.monitor.bg/bg/a/view/charovni-aktiori-vajat-melodija-s-telata-si-158906", "text": "Като пантомима, но с диалог, като нямо кино, но с реплики – с нестандартна изразност завладява спектакълът „Мелодия“ по пиесата на ирландката Диъдри Кинахан, поставена в Нов театър – НДК, от Клара Армандова. Известната актриса се завърна у нас след магистратура по режисура в Лийдс и почти 25 години работа на британска сцена. Драматургията на „Мелодия“ е простичка и дори банална: двама неудачници, самотни мъж и жена, се запознават случайно в парка, събрани от пристрастията си към класическата музика и концертите на открито. За няколко срещи те успяват да преодолеят първоначалната си неловкост, лека-полека да се сближат, душите им да се докоснат, да стигнат до неочаквани разкрития един за друг и въпреки тяхната тежест – да се опитат да продължат заедно... Ако бе реализирана по стандартния начин, без фантазия, романтичната комедия с оскъдния си, макар и забавен диалог, едва ли би изненадала зрителите, а и сигурно би завършила бързо-бързо като семпла театрална миниатюра. Но режисьорката Армандова е изградила върху текстовата основа една почти непрекъсната хореографска партитура, много близка до театър на движението, в която експресивните жестове и мимика на младите актьори Никола Мутафов и Диана Костова предшестват словото и сякаш го пораждат. С телата и лицата си те „изиграват“ и свенливостта, и непохватността си в началото, и постепенното си отваряне един към друг за по-съкровено общуване. Цялата психология на плахото зараждане на любовта е там. Този „разкършен“, атрактивен стил не е непознат за българския зрител – виждал е подобно изпълнение в някои ранни работи на Камен Донев („Финале гранде“) или Съни Сънински например („Охранители“), но винаги е приятно да го аплодираме отново. Актьорите в „Мелодия“, избрани след кастинг из цялата страна, се раздават – Никола Мутафов, „темерутът“ д-р Пенев от „Откраднат живот“, тук пее арии от италиански опери и канцонети, танцува до задъхване, смешен в своята мечешка грациозност, но истинското откритие за голяма част от публиката е очарователната Диана Костова („Революция Х“), чието хубаво лице непрекъснато е бойно поле за различни състояния и това се забелязва до последния ред. Когато думите са слаби, техните „редови граждани“ Уилям Кейн и Катлийн Хил – секретарка в агенция за специални услуги и компютърен спец, политат и се изразяват с танц и музика – подобно на героите на Лейди Гага и Брадли Купър в „Роди се звезда“. Само че краят тук се очертава добър: трудно е да намериш в кипящото житейско море сродна душа, но ако усетиш, че си успял, струва си да положиш усилия да я задържиш. Премиерата на „Мелодия“ е на 11 март, а следващото представление – на 26-и. Музикалната картина също е дело на Клара Армандова, а за сценографията и костюмите се епогрижил Венелин Шурелов. Клара Армандова е носителка на престижната награда за най-добър режисьор на Международния театрален фестивал в Единбург (1994). Има 45 постановки във Великобритания, 3 в САЩ, а след завръщането си у нас направи авторския спектакъл „Лъч“ по мотиви на Шекспир.", "date": "2019.03.05", "title": "Чаровни актьори ваят „Мелодия“ с телата си"}
{"url": "https://www.monitor.bg:443/bg/a/view/levski-razprodade-sektor-a-za-macha-s-ludogorec-158895", "text": "Истинска истерия обхвана привържениците на „Левски“ за предстоящия сблъсък с „Лудогорец“ тази неделя от 17.30 ч. на „Герена“. Левскарите разграбват с бързи темпове билетите за двубоя, като такива за Сектор „А“ почти не останаха. Проверка на „Монитор“ показа, че в продажба са само единични бройки за централната трибуна и днес вероятно те ще бъдат напълно изчерпани. С не лоши темпове върви и продажбата в Сектор „Б“, където централният блок също бе почти изцяло разпродаден до вчера. „Сините“ очакват в дните до уикенда Сектор „В“ също да започне да се запълва и за сблъсъка от 25-ти кръг да съберат около 15 000 привърженика. През тази кампания „Левски“ е а на домакинските му мачове е имало най-много зрители в сравнение с всички останали родни тимове. На „Герена“ имаше по поне 10 хил. души в пет мача - с „Берое“, „Славия“, „Верея“, „Ботев“ (Пд) и „Локомотив“ (Пд). Иначе мачът с „Лудогорец“ е от огромно значение за шампионските амбиции на „сините“. Ако победят, те ще се доближат само на две точки зад лидера и ще имат реален шанс в борбата за титлата в плейофите. За сблъсъка с разградчани на разположение на Георги Дерменджиев ще са Живко Миланов и Валери Божинов, както и новото попълнение Еркебулан Сейдахмет. Казахстанския Меси се надява да дебютира именно срещу шампионите. „Колективът е отличен, треньорите са много добри. Трудно можех да разчитам, че ще мога да дебютирам още със „Славия“, защото бях в отбора от едва три дни. Готвя се за мача с „Лудогорец“, заяви Сейдахмет. Не по-малка е мобилизацията и в лагера на „орлите“, където правят всичко по силите си, за да за мача. Той се подложи на лека хирургическа интервенция на коляното в края на февруари, но вече е възстановен и отново тренира на пълни обороти. Утре в „Левски“ пък е много важен ден, тъй като ще се проведе общото събрание на акционерите на клуба, на което ще се официализира и новата власт на „Герена“. Спас Русев, Даниел Боримиров и адвокат Стоян Кръстев вече джиросаха акциите си на Васил Божков и по този начин собственикът на „Нове холдинг“ се превръща в най-големия акционер в клуба. По данни от Търговския регистър капиталът на „Левски“ в момента е 30 669 974 лева. Акциите са с номинал 1 лев, като обикновените поименни акции са 30 419 974, а поименните привилегировани са 250 000.", "date": "2019.03.05", "title": "„Левски“ разпродаде Сектор „А“ за мача с „Лудогорец“"}
{"url": "https://www.monitor.bg:443/bg/a/view/dizajnerski-nakiti-na-anjelo-krasini-izkushavat-damite-158911", "text": "Броени дни преди 8-ми март, галерия „Арте“ на ул. „Бузлуджа“ 31 поздравява всички дами и почитатели на ювелирното изкуство с великолепната експозиция на най-добрия български художник бижутер Анжело Красини. Ще видите най-новите му постижения в съвременната авторска бижутерия, наситени с много топлина и изящество, с виртуозна изработка и поетична чувственост, неговите творби са специален реверанс към еротиката, жената и природата. Експозицията се открива утре от 18 ч. „Еротично от Рая? Читателю, не търси смисъла на еротичното, дори във философския речник на Оксфорд. Този термин отсъства. И все пак от Платон до Фройд, от Омир до Бодлер светът се опитва да го определя. Струва ми се, че то е сред нас, образи, аромати, докосвания го събуждат. Днес сме на път да го изгубим. И заради това от години мечтая да споделя видяното. Нима не сме заченати чрез еротиката? Нима в единението ни с всичко живо, то, еротичното, не присъства като малки разпръснати райски мигове? Ще се опитам не да го докажа или изуча, а само да го посоча“, казва топдизайнерът на бижута. И напомня: „Ужасно скучен би бил светът, ако не виждаме еротичното. Погледнете извивката на прасците на дамата до вас, падащата над шията коса, плодника на орхидеята. Вгледайте се и открийте красивото – еротичното, те са странно преплетени във всичко от Бога дадено“.", "date": "2019.03.05", "title": "Дизайнерски накити на Анжело Красини изкушават дамите"}
{"url": "https://www.monitor.bg:443/bg/a/view/forbes-miliarderite-s-400-mlrd-dolara-po-bedni-ot-minalata-godina-158903", "text": "Броят на доларовите милиардери в света е намалял миналата година с 55 души до 2153-ма. Това съобщи днес американското списание Forbes, цитирано от ТАСС, обявявайки списъка на най-богатите хора в света.  Най-силно са намалели милиардерите в Азиатско-тихоокеанския регион, особено в Китай, които тази година са с 49 по-малко. Свръх богаташите са се увеличили единствено в Бразилия и САЩ.  В САЩ те са 609, 14 от които влизат в първа двайсетица.  Общото богатство на доларовите милиардери в света изданието оценява на 8,7 трилиона долара, което е с 400 милиарда по-малко спрямо миналата година. Част от богатството си са загубили 994 милиардери.  Тройката на най-богатите хора на планетата остава неизменна спрямо миналата година.  На първо място отново е основателят на Amazon Джеф Безос със 131 млрд. долара, следван от основателя на Microsoft Бил Гейтс с 96,5 млрд. долара и ръководителя на инвестиционния фонд Berkshire Hathaway Уорън Бъфет с 82,5 млрд. долара.  Четвърти отново е шефът на френската група за луксозни стоки Луи Вюитон Моет Хенеси (LVMH - Louis Vuitton Moet Hennessy) Бернар Арно със 76 млрд. долара.  Основателят на Facebook Марк Зукърбърг обаче е загубил петата си позиция и тази година е едва осми със състояние от 62,3 млрд. долара.  Сред жените най-богата е наследницата на френската козметична империя L'Oreal Франсоаз Бетанкур Майерс, чието богатство се оценява на 49,3 млрд. долара. В общия рейтинг на най-богатите хора в света тя е на 15-о място. След нея се нарежда дъщерята на основателя на търговската верига Уолмарт (Walmart) Алис Уолтън с 45,3 млрд. долара и внучката на основателя на компанията за сладкарски изделия Марс (Mars) Жаклин Марс с 23,9 млрд. долара.  Най-богатият руснак според \"Форбс\" е президентът на компания Новатек Леонид Михелсон със състояние 24 милиарда долара, който е на 32-о място в общата класация на най-богатите хора на планетата. Втори сред руснаците е Владимир Лисин с 21,3 милиарда евро, който е на 45-о място в списъка на Forbes, а трети е президентът на Лукойл Вагит Алекперов с 20,7 милиарда долара. Общо с класацията на Forbes тази година са влезли 98 руснаци, информира ТАСС. Най-младата милиардерка в света е 21-годишната американка Кайли Дженър с богатство от 1 млрд долара и 2057-ма в класацията.", "date": "2019.03.05", "title": "Forbes: Милиардерите с 400 млрд. долара по-бедни от миналата година"}
{"url": "https://www.monitor.bg:443/bg/a/view/bylgarija-s-naj-dobrite-v-josterzund-158902", "text": "Най-добрите ни биатлонисти ще представят България на световното първенство по биатлон за мъже и жени в Йостерзунд (Швеция). При мъжете в състезанията ще се пуснат Красимир Анев, Владимир Илиев, Димитър Герджиков и Антон Синапов, а при жените - Емилия Йорданова, Десислава Стоянова, Даниела Кадева и Милена Тодорова. Шампионът на планетата започва на 7 март със смесената щафета 2 по 6 км за жени и 2 по 7,5 км за мъже. На 8-и е спринтът на 7,5 км при жените, а на 9-и - на 10 км при мъжете. На 10-и са преследванията в двата пола. На 12-и е индивидуалното на 15 км за жени, а на 13-и - на 20 км за мъже. Единичната смесена щафета е на 14-и, женските и мъжките щафети - на 16-и, а масовите стартове - на 12,5 км за жени и на 15 км за мъже - на 17-и март. Спортният арбитражен съд (КАС) в Лозана премахна временно наказанието на Галина Вишневская от Казахстан, която е разследвана за нарушение на антидопинговите правила и тя ще участва на световното. Молбата на другата казахстанка - Даря Климина-Усанова за помилване обаче беше отхвърлена.", "date": "2019.03.05", "title": "България с най-добрите си биатлонисти в Йостерзунд"}
{"url": "https://www.monitor.bg:443/bg/a/view/zaloviha-izbjagal-zatvornik-v-burgas-158898", "text": "Избягал затворник бе арестуван миналата нощ в бургаския квартал Рудник. 20-годишният пандизчия Харислав Андреев е бил закопчан след брутален екшън, разиграл се в в около 1 часа след полунощ. Униформените го издебнали от засада, след като дни наред го търсили. Хайката срещу него стартирала веднага, след като ченгетата надушили скривалището му. Оказало се, че Харислав се укрива в няколко необитаеми къщи в квартал Рудник, като всяка нощ сменял \"квартирата\" си. По време на акцията пандизчията се опитал отново да избяга. Когато разбрал, че буквално е заклещен от всички страни, той станал агресивен и опитал да нападне униформените, но бързо се озовал на земята с белезници на ръцете. Криминално проявеният бургзлия бе обявен за общодържавно издирване, след като избяга преди десетина дни. Затворникът изчезнал посред бял ден от строителен обект в квартал Сарафово, където бил изведен да работи. \"По всяка вероятност е взел решението за бягство след като е узнал, че влиза в сила и друга присъда за кражба срещу него\", коментираха запознати със случая.  Харислав е излежавал десет месечна присъда „лишаване от свобода“ за извършени кражби и грабежи от старци, но предвид налагането на новото наказание, килията му е била резервирана поне за още три години. Той е върнат обратно в бургаския затвор за доизтърпяване на присъдата „лишаване от свобода“ още във вторник, часове след ареста. Досега излежавал присъдата си в общежитие от открит тип, но предвид бягството му, вероятно ще бъде преместен в основния корпус. Освен новата присъда, беглецът ще отнесе още няколко, не само заради бягството от затвора, но и защото докато се укривал извършил поне дузина нови кражби от къщите в които се укривал. Не е изключено към обвиненията за кражби да се прибави и влизане с взлом.", "date": "2019.03.05", "title": "Заловиха избягал затворник в Бургас"}
{"url": "https://www.monitor.bg:443/bg/a/view/medijnijat-doklad-na-ssb-ima-za-cel-da-izobrazi-lozan-panov-kato-jertva-158907", "text": "Без формален повод, преди дни, Съюзът на съдиите в България (ССБ) публикува резюме от мониторинг на част от медиите у нас, отнасящ се до отразяване на съдебната власт. Изследването обхваща времеви период от две години и половина (1.01.2015-1.07.2017г.), макар да се появява едва в края на февруари 2019 г. Анализът има сякаш две основни задачи: - Да изобрази председателя на Върховния касационен съд (ВКС) Лозан Панов като \"жертва\" на натиск от медии, които не са собственост или не са свързани с меко казано \"симпатизиращи\" му бизнесмени, част от тях с неприключили наказателни производства. - Да се опита да фаворизира определена група медии, собственост на горепосочените и/или ползващи идентично грантово финансиране, както и ССБ, като същевременно се опитва да демонизира всеки опит за критичност за определени съдебни решения. И точно, защото всеки критичен авторски поглед или медия, която може би ти се явява конкурент, списвачите на мониторинга са се изгубили в опитите да натъкмят изводите от проучването. Ако държаха да бъдат обективни и професионално да изпълнят задачата, не биха пропуснали, как изданието \"Капитал\" на Иво Прокопиев отразява избора на Лозан Панов за ръководител на Върховния касационен съд – \"Лобито на ДПС и Цацаров избра Лозан Панов за председател на ВКС\", 29.01.2015 г., автор Росен Босев. И да продължим с още един материал от същия автор, само ден по-късно – 30.01.2015 г. \"Лобито на статуквото вече държи и тримата големи в съдебната система\". А на 03.02.2015 г. \"Капитал\" излиза с редакционен коментар под заглавие \"Една Марковска пролет не прави\". В материала се отправя критика към тогавашния президент Росен Плевнелиев, който за разлика от бламирането на избора на Венета Марковска за конституционен съдия, в случая с Панов е подписал указа за встъпването му в длъжност, въпреки призивите на неправителствени организации да не го прави. Едва ли авторите на медийния мониторинг са пропуснали споменатите и много други публикации, тъй като сред \"гражданските активисти\", призовали за суспендиране избора на Панов от ВСС е и Биляна Гяурова-Вегертседер, представляваща БИПИ – Български институт за правни инициативи. Все пак г-жа Гяурова-Вегертседер като редактор на медийния мониторинг би следвало да си спомня, че на 02.02.2015 г. сайтът \"Дневник\" съобщава: \"Съдии и НПО към президента: Проведете консултации за назначаването на председател на ВКС.\" не само показва липсата на обективност на т.нар. \"резюме\" на доклад по мониторинг на медиите, но поставя въпроса и за дефицита на морал и съвест у анализаторите, които трябваше да заклеймяват сами себе си. Все пак не друг, а авторът на въпросния мониторинг, разпространен от ССБ, Галина Гиргинова пише в сайта \"Съдебни репортажи\" на 30.01.2015 г. по повод избирането на Панов: \"Изборът на председател на ВКС затвърди модела – не качествата имат значение\". Известно е, че БИПИ и \"Съдебни репортажи\" имат своята дълбока обвързаност с бившия правосъден министър и настоящ партиен лидер Христо Иванов, неизвестно защо авторката Гиргинова и редакторката Гяурова-Вегертседер пропускат да припомнят какво беше отношението и поведението на Иванов в навечерието и в самия ден на избора на Лозан Панов за \"съдия №1\", когото обяви за предизвестен победител. Понеже резюмето съдържа имената на мнозина политици и представители на различни власт, само защото си позволили да бъдат критични към определено съдебно решение или действие на магистрат, то изглежда фрапантен същественият пропуск, че състояла се през лятото на 2016 г., на която Иво Прокопиев, Христо Иванов, Радан Кънев и още тогавашни депутати, журналисти, куп активисти на НПО-та и обичайни протестъри, се оказва, че са обсъждали и името на Лозан Панов като потенциален кандидат за изборите за президент по-късно същата година. Що се отнася до откритото пристрастие към медиите на издатели с проблеми с правосъдието, като Прокопиев и Огнян Донев, то е и за сметка на членовете на съдийската организация, които утре би трябвало да правораздават без пристрастие и водени от вътрешното убеждение, законите и доказателствата. Това ли всъщност трябва да върши ССБ? Да Ами, ако утре Ценко Чоков си направи сайт \"Свободно Галиче\", където жена му ежедневно излъчва видеообръщения от селския мегдан, и той ли в очите на ССБ ще се превърне в уважаван бизнесмен, критичен към властта, но обект на атаки от прокуратурата и репресивния апарат на държавата? Както вече посочихме, анализът засяга период от две години и половина, през който е извършван мониторинг на една дузина медии, което предпоставя ползването на платен софтуер и/или отделянето на голям период в време. Никъде в публикуваното резюме обаче не се съдържа информация по чия поръчка се извършва подобна дейност, нито как се финансира тя, макар да е известно, че и двете авторки са ангажирани с НПО-та, които са сред обичайните бенефициенти на грантове от фондация \"Америка за България\". Що се отнася до публикуването на резюмето на официалната интернет-страница на ССБ, включващо в себе си критични бележки към представители на другите власти, трябва ли да тълкуваме този акт, като и отново се налага да попитаме – това ли е работата на една магистратска съсловна организация – да атакува медии, представители на различни институции и политици? Защото изводите от мониторингасъдържат точно това. Освен Панов, в ролята на жертва мониторингът обрисува и Христо Иванов, който в първата половина на изследвания период е министър, а във втората – политик. Освен, че е трагикомично доскорошни съдружници и служители в НПО-та, в които е участвал Иванов, да пишат за него, то не е ясно защо това бива легитимирано от професионална магистратска организация, доколкото според Конституцията и Закона за съдебната власт (ЗСВ) българските съдии са деполитизирани. Всъщност 30-те страници, върху колкото е разпростряно резюмето, показват дискриминационното отношение на ръководството на ССБ към съдийската общност като цяло. Защото авторите изглежда много са държали да подчертаят, че обект на \"атаки\" били достойни съдии от ССБ. Нима, ако не си член на въпросното НПО, а си съдия, то достойнството ти е по-малко? Нека стане ясно – съдиите не са обект на негативни коментари вследствие личния си живот, а заради отношението им към справедливостта. И по-скоро що се касае до техния принос за налагане на чувството за безнаказаност, отчасти дължащо се и на прекомерното \"хуманизиране\" на наказателния процес в последните две-три десетилетия. А това особено се отнася до корупционни и икономически престъпления, дело на властимащи или бизнесмени, и ПР-агенция за политизирани съдии. Тенденциозността в изследването може да бъде разчетена през определени липси, като например трагичната гибел на самоубилия се съдия от СГС Цветан Ценов на 18.02.2016 г. Навярно фактът, че неговите родители многократно са декларирали, че вероятната причина за смъртта е натиск от тогавашното ръководство на съда, се е сторил маловажен за авторите. Същото се отнася и до множеството тенденциозни материали за съдии, за които е известно, че ръководството на ССБ разглежда като свои опоненти, за да не кажем врагове. Макар и откровено пристрастен, което го прави далеч от професионален, въпросният мониторинг е извършен и приключен още преди година и половина, което поражда основателно въпроса – кое налага неговото оповестяване с толкова солидно закъснение? Основен принцип при финансираните с грантове проекти е работата по тях да стане достояние, ако не на широката общественост, то поне на част от заинтересуваните. Това е задължително условие на спонсорите. Публикацията може да се ползва и като мотив за кандидатстване за финансиране по нов проект с идентична насоченост, особено, ако НПО-то (ССБ, БИПИ и/или Център за съдебна и разследваща журналистика) е с изтекло или приключващо финансиране. Макар и недотам актуален като съдържание, докладът може да се ползва за да се убеждават идващите на 10 март у нас експерти на Европейската комисия, за състоянието на правосъдието и вътрешния ред у нас. Особено, ако еврочиновниците имат въпроси за публичния имидж на председателя на ВКС Лозан Панов, станал известен дори в ЕК покрай установеното несъответствие в доходите на семейството му за над 100 000 лв. Като говорим за медии и магистрати, нека припомним, че преди месец членове на ВСС, председателят на Върховния административен съд и главният прокурор приеха идеята на няколко печатни издания (които настояват за по-голяма прозрачност, особено при определянето на присъди по съдебни казуси с висок обществен интерес), срещайки се с техните главни и зам.-главни редактори, за сътрудничество на тема повишаване на доверието в правосъдието. Макар и да е бил поканен на дискусията, Лозан Панов я бойкотира, което даде основание за груби манипулации в едно от изданията на подсъдимия Иво Прокопиев. Закъснялото опубличаване на резюмето от ССБ може да има връзка и с посоченото събитие, доколкото Гяурова-Вегертседер и Гиргинова не пестят негативните оценки към част от изданията, присъствали на публичния разговор с висшите магистрати и кадровици. И това е разбираемо, по простата причина, че тези издания все още повдигат въпроса – защо в България по аферата с източването на европейски пари от предприсъединителния фонд САПАРД съдът даде оправдателни присъди, докато в Германия съучастниците на \"невинните\" българи получиха ефективни наказания и дори вече ги изтърпяха в затвора.    трудът има поне една причина да не е напълно безполезен. Мониторингът или по-точно изводите от него, изложени в публикуваното на сайта на ССБ на 25.02.2019 г. резюме, идва да докаже думите на бившия конституционен съдия Румен Ненков, че уж професионалната организация осъществява дейност като политическа партия. И както си му е редът – вместо да ставаме свидетели как съдии политиканстват, нека се включат в партийния живот, но след като напуснат съдебната система. А не да се получава така, че от доклад, публикуван на сайт на съдийска организация, да четем хвалебствия за издания на подсъдими лица, един от които наскоро бе оправдан на първа инстанция. Истината е, че обществото иска да чуе какво точно работи съдебната система и да знае – защо у нас все още няма наказан политик за корупция, бизнесмен за криминална приватизация или върховен съдия за укриване на доходи.  ", "date": "2019.03.05", "title": "Медийният доклад на ССБ има за цел да изобрази Лозан Панов като жертва*"}
{"url": "https://www.monitor.bg:443/bg/a/view/rannata-diagnostika-spasjava-ot-rak-na-debeloto-chervo-158901", "text": "Д-р Здравко Димитров, хирург - проктолог в \"Он клиник\"-Бургас коментира най-новото въведение за ранна диагностика и превенция на изключително важен проблем на нашето съвремие - свързан с болести на дебелото черво - Д-р Димитров, какво представлява карцинома на дебелото черво и какво е мястото му сред другите онкологични заболявания? - Карцинома на дебелото черво е едно от заболяванията, които най-често се срещат, второто по разпространение злокачествено заболяване след карцинома на белия дроб.  Кои са последните постижения на медицината при борбата с карцином на дебелото черво? Медицината се развива много бързо и с много бързи темпове. През 40-те години в Япония, тъй като при тях има голям процент на развитие на рак на стомаха, е открита фиброоптиката, с помощта на която през естествените отвори се навлиза и се оглежда самата лигавица отвътре, там, откъдето започва развитието на дебелото черво, като стремежа е да се хванат съвсем ранните белези и интервенцията, която се прави тогава е много малка. В Япония има най-голям процент от заболявания на рак на стомаха, но най-ниска смъртност от самото заболяване, тъй като навреме вземат мерки. Тендоскопията се развива във времето и по същия начин започва да се използва и в дебелочревната патология. Сега в момента електрониката с микрокамерите дава изключително добро ранно откриване на карцинома на дебелото черво, ранно откриване на тези предразположения, които се отстраняват, за да се образува рак на дебелото черво. Така че, фиброскопията е нововъведение, което в пъти увеличава ранното откриване на рака и с пъти намалява смъртността от напредналите форми на рак. При ранно откриване, при навреме хванат рак на дебелото черво, е абсолютно лечимо заболяване.  - Какво представлява фиброколоноскопията и това ли е най-модерния начин за лечение на карцином на дебелото черво? - Фиброколоноскопията представлява един, образно казано, маркуч, дълъг около 1.80 м. В неговия край има микрокамера, която при навлизането в кухите органи, т.е. в червата, може да огледа и увеличава до 20 пъти. Последните модели на ендоскопите могат да увеличават до 20 пъти обекта, който се наблюдава в момента. Всъщност, правим едно микроскопиране на лигавицата на червото и стремежът ни е да се огледа цялото до навлизането на тънкото в дебелото черво в дясната половина. Не винаги това е възможно поради различното анатомично разположение на червото, но в голям процент, при опитни ендоскописти, се оглежда повече от 80% от дебелото черво. Там, откъдето мине апарата – ендоскопа и огледа даденото черво, можем категорично да кажем, че то е здраво или, че има рак на дебелото черво. Удобното на ендоскопа е това, че той има и канали, през които може се вкарат микрохирургични инструменти, като щипка за биопсия, прави се хистологично и микробиологично изследване или пък през тези канали могат да се премахнат доброкачествени процеси, които след време ще се развият вече като рак на дебелото черво, или да се правят други микрохирургични манипулации. Фиброколоноскопията в момента е златният стандарт за изследване и профилактика на дебелочревните заболявания. - Защо трябва да се обърнат към Вас и специалистите от Он Клиник всички, които се нуждаят от диагностика и лечение на това заболяване? - Он клиник е един голям международен конгломерат със 140 медицински центъра, които са разположени в цял свят – Русия, Израел, Китай, Европа. Само в България в момента има създадени три центъра, в които работят много добри специалисти – проктолози, които се занимават със заболявания на дебелото черво и на ректума. Това са хора с много опит в тази област, защото не всеки хирург е и проктолог. Те много добре познават малката симптоматика на рака на дебелото черво, много често са срещали и са оперирали самите усложнения на рака. Тук при нас разполагаме с апаратура, която действително може да отговори на нуждите на пациента. Тези специалисти, които работят в нашите центрове, най-бързо и адекватно ще успеят да поставят диагнозата и ще успеят да помогнат на болните.", "date": "2019.03.05", "title": "Ранната диагностика спасява от рак на дебелото черво"}
{"url": "https://www.monitor.bg:443/bg/a/view/agent-sasho-sytvori-fejk-2-v-1-za-peevski-158912", "text": "Бившето ченге от ДС Илиян Василев спретна фейк 2 в 1 за депутата и издател на „Телеграф медиа“ Делян Пеевски. В крайно конспиративен материал, посочен като анализ, ченгето от ПГУ на ДС, подвизавало се под два псевдонима – Сашо и Драган, а понастоящем – говорител на олигархията и първи защитник на банкера беглец Цветан Василев, прави безумни манипулации по адрес на Пеевски. Първо му приписва несъществуващи руски връзки, като претопля старата опорка, че Пеевски дължал пари на руснаци, но този път - за „Южен поток“. Това е една от най-големите лъжи на Фабриката за фалшиви новини, тъй като Пеевски не само няма връзки с руснаци, а не дължи и копейка на руснаци. Темата впрочем е използвана от машината за клевети на олигарсите като димка, за да прикрие съвсем реалните руските връзки на БГ Мадоф Цветан Василев, които са кристално ясни, и проекцията им стига до „Дунарит“. Именно мустакатият аферист се опита да хариже 6 златни актива, купени с парите на вложителите в КТБ и възлизащи на 1 млрд. евро, сред които и „Дунарит“, за едно евро на руската банда. Тя включваше белгиеца с руски паспорт Пиер Луврие и православния олигарх на Кремъл Константин Малофеев. По-късно в картината се включиха и бизнес партньорът на Малофеев Дмитрий Косарев, а компания им правеше и първият приятел на Луврие - бившият служител на руското контраразузнаване (ФСБ) полк. Игор Гиркин-Стрелков. Същият Гиркин-Стрелков бе осъден от американски съд на $400 млн. компенсация за близките на сваления малайзийски „Боинг“ над Донбас, докато се подвизаваше като първи военен министър на сепаратистката Донецка народна република. Руските приятели на БГ Мадоф - Малофеев и Гиркин, са и в черните списъци на САЩ и ЕС. Не е случаен и фактът, че анализът на агент Сашо/Драган лъсна в сайта „Клуб Зет“ на фармацевтичния бос Огнян Донев, измъкнал се по терлици на първа инстанция в Софийския градски съд, където по-голямата част от съда е под командата на тогата на олигархията Лозан Панов. Втората абсурдна лъжа, която Илиян Василев лансира, е, че Пеевски имал някакъв контрол върху спецслужбите – друга брадясала опорка на олигарсите, също толкова реална като първата. За да е още по-пълна картината с фейкове по адрес на Пеевски, бившето ченге от ДС прави и тоталната манипулация, като намесва името му и в разследването за отравянето на Емилиян Гебрев. Целият този залп от фейкове по адрес на депутата цели да прикрие бягащия от родното правосъдие Цветан Василев. Именно агент Сашо лансира тезите на олигархията, тъй като е един от най-ревностните защитници на БГ Мадоф. Само припомняме, че пак той се опита да изкара, че в КТБ нямало никаква дупка. Нищо, че няколко проверки и разследвания показаха, че в нея зее бездна от милиарди, откраднати от Цветан Василев. Безумно лицемерно е и точно Илиян Василев да говори за руски връзки, след като в двойствения си живот се е занимавал с шпионаж на британски граждани, а сега се изявява като виден евроатлантик, сякаш зачерквайки с вълшебна пръчка миналото си в злокобната Държавна сигурност.", "date": "2019.03.05", "title": " Агент Сашо сътвори  фейк 2 в 1 за Пеевски"}
{"url": "https://www.monitor.bg:443/bg/a/view/syvetyt-na-es-odobri-pravilata-za-proverka-na-investiciite-158908", "text": "Съветът на ЕС съобщи, че одобрява правилата за проверка на преките чуждестранни инвестиции. Проверките ще бъдат свързани със сигурността или обществения ред, се отбелязва в съобщението от евроинституцията. За първи път ЕС ще разполага с подобни правила. Промените ще влязат в сила 20 дни след публикуването им в Официалния вестник на ЕС, а приложението им ще започне 18 месеца след тази дата. Проверките ще обхващат инвестициите в ключова инфраструктура, например в областта на енергетиката, превозите, съобщенията, данните, космическото пространство и финансите, както и технологии, включително полупроводници, изкуствен интелект и роботика. По настояване на Европейския парламент обхватът бе разширен със здравеопазването, отбраната, водите, медиите, биотехнологиите и хранителната промишленост. Европейската комисия ще може да поиска данни и да предоставя мнение на държавата, където се очаква инвестицията, но последното решение ще бъде на засегнатата страна. Само 14 държави от ЕС - Австрия, Дания, Германия, Финландия, Франция, Латвия, Литва, Унгария, Италия, Холандия, Полша, Португалия, Испания и Великобритания, прилагат досега подобни предварителни проверки на чуждестранни преки инвестиции. При обсъждането на новите европейски правила ЕП отбеляза, че инвестициите от Китай в ЕС напоследък са нараснали шест пъти, от Бразилия - 10 пъти, а от Русия са се удвоили. Основно средства се насочват към високите технологии и често чрез дружества с държавна собственост или свързани с правителства.", "date": "2019.03.05", "title": "Съветът на ЕС одобри правилата за проверка на инвестициите"}
{"url": "https://www.monitor.bg:443/bg/a/view/izleze-oficialnijat-trejlyr-na-igra-na-tronove-video-158909", "text": "Първият официален трейлър за последния сезон на кървавата сага \"Игра на тронове\" вече е факт. За броени минути видеото събра близо половин милион гледания в YouTube. Припомняме, че осмият и последен сезон на хитовия сериал на НВО ще се развива под мотото „за трона“. Актуалната порция епизоди за битката за Железния трон ще започне на 14 април, като по всяка вероятност при родните зрители продукцията ще акостира ден по-късно. На режисьорския стол за края на битката за Железния трон сядат Дейвид Бениоф, Дан Уайс, Мигел Сапочник и Дейвид Нътър. Припомняме, че развръзката на интерпретацията на култовата „Песен за огън и лед“ на писателя Джордж Р. Р. Мартин ще се разгърне в бутиков брой епизоди – шест. Те обаче ще бъдат с по-голяма продължителност от обичайната за сериала.", "date": "2019.03.05", "title": "Пуснаха официалния трейлър на \"Игра на тронове\" (ВИДЕО)"}
{"url": "https://www.monitor.bg:443/bg/a/view/gebrev-s-dosie-na-agent-dimov-ot-ds-158891", "text": "Оръжейният търговец Емилиян Гебрев, който от няколко месеца е в центъра на медийните прожектори заради опитите му да овладее „Дунарит“ и твърденията му, че е тровен с „новичок“, се оказа с досие от бившата Държавна сигурност. Във вторник Административният съд София-град даде ход на делото, в което Гебрев обжалва решение на Комисията по досиетата, с което е обявена принадлежността му към Държавна сигурност. Делото се разглежда от 34 състав на съда. В началото на съдебното заседание съдът обяви, че на 14 ноември 2018 г. са постъпили писмени доказателства по делото. Сред тях е и Инструкция в някогашната служба за сигурност. „Инструкцията не е юридически акт, тя е вътрешноведомствен документ“, каза адвокатът на Гебрев. „Инструкцията е основен документ за оперативната отчетност на ДС. Тя регламентира създаването на документи и начините на регистриране на сътрудниците на ДС“, обясни пред съда юристконсултът на Комисията по досиетата. Адвокатът на Гебрев поиска сверяване на документите за принадлежност, т.е. копията им с оригиналите. От Комисията по досиетата веднага предоставиха на съда регистрационен дневник и 3 картончета. Регистрационният дневник в ДС представлява голям тъмен тефтер с твърди корици и вече пожълтели страници, а картончетата са резедави и светложълти на цвят. Съдът констатира, че в регистрационния дневник под №7653 Така бе констатирана идентичността, т.е. съответствие на копието с оригинала. Същата процедура бе извършена и с 2 картончета „образец 4“ и едно - „образец 6“. След като Комисията по досиетата показа пред съда документи, че Емилиян Христов Гебрев фигурира в архивите на ДС, адвокатът му поиска да бъде обърнато внимание на различни подробности в документацията. Става въпрос, че има подчертаване на бащиното име на Гебрев с червен флумастер в едно от картончетата, че е писано с различни химикалки или мастила – с червен химикал е отразено унищожаването на досието, с черен цвят е подписът на оперативния работник. В двете картончета „образец 4“ пък е писано с различни средства. „Защо е така, е въпрос на специални познания“, каза адвокатът на Гебрев и заяви, че иска назначаването на Съдът му даде 14-дневен срок да формулира въпросите си по повод изготвянето на такава експертиза. Още в съдебната залата адвокатът изброи някои от тях - да се изследва дали подписите в картончетата от единия образец са същите като в другия образец, може ли подписите в тези картончета да се свържат с писмените текстове, както и да се сравнят текстовете в регистрационния дневник с тези в картончетата. Съдът откри производство по чл. 193 от ГПК – оспорване истинността на документите. Според закона, тежестта за доказване неистинността на документа пада върху страната, която го оспорва, в случая на Гебрев и неговия адвокат. Въпросите за изготвянето на съдебно-графологична експертиза трябва да бъдат представени в два екземпляра – за съда и за Комисията по досиетата, за да може тя да даде становище по тях. След това в закрито заседание съдът ще назначи вещо лице за изготвяне на експертизата. Следващото заседание по делото е в края на май.", "date": "2019.03.05", "title": "Гебрев с досие на  агент „Димов“ от ДС"}
{"url": "https://www.monitor.bg:443/bg/a/view/otnovo-rychkat-za-kostite-na-emanuela-orlandi-158894", "text": "„Светият престол ще проучи исканията на семейство Орланди!“ – така отговори канцеларията на държавния секретар на Ватикана Пиетро Паролин на писмото на адвокатката на въпросната фамилия Лаура Сгро. В посланието си тя поиска всички документи от ватиканските архиви, които се отнасят до изчезването в дън земя на 22 юни 1983 г. на петнайсет годишната тогава Емануела Орланди. Нещо повече – адвокатката настоя също така да бъде отворен гроб в намиращото се зад стените на папската държавица тевтонско гробище. Защото преди известно време защитничката била получила от неизвестен подател писмо, в което се четяла заповедта: „Търсете там, където сочи ангелът!“ Такъв им над вечния дом във въпросното гробище на германското семейство Фон Хохенлохе и според тайнствения автор на посланието търсените от десетилетия кости на бедната Емануела били положени точно в него. Цитираният по-горе официален отговор на писмото адвокатката Сгро бе от сдържан, по-сдържан и между редовете в него може да се долови голяма доза досада. Тя обаче изкристализира гръмко в думите на почетния регент на Апостолическата изповедалня монсиньор Джанфронко Джироти. В изявление пред авторитетна информационна агенция той нарече в прав текст твърденията на защитничката на интересите на семейство Орланди - „партенка“. После в интервю за в. „Република“ малко се поправи, определяйки ги като „измислица“ и „легенда“, но смисълът бе все същия – лъжа, на която не може да се вярва! „Разбирам желанието на роднините на Емануела Орланди – подчерта монсиньор Джироти - да държат непрекъснато включени прожекторите към един потресаващ случай, който продължава да предизвиква скандал, но е ясно, че те вече търсят под вола теле!“ На някои твърдения, че Ватикана се опитвал да замаже тъжната история, висшият прелат отговори, че всичко, което Светият престол е можел да направи по нея, е било сторено. „Наистина намирам настойчивостта на семейство Орланди за отегчителна, за втръсваща!“ – заключи монсиньор Джироти. И може би той има право, защото за последните години това е на практика третото искане за отваряне на гроб от страна на фамилията на някогашния висш ватикански чиновник Ерколе Орланди и по-специално на брата на Емануела – тв-водещия Пиетро Орланди. През 2005 г. анониен глас съобщи, че тайната за безследно изчезналото момиче криела в гробница в римската църква „Свети Аполинарий“, която принадлежи на тайнствения католически орден „Опус Дей“. Но на посоченото място, където трябваше да бъдат открити костите й, бяха намерени други и то съвсем неслучайни – тези на най-големия мафиот на Рим през осемдесетте и деветдесетте години на миналия век Енрико де Педис. После се разбра, че той имал голям алъш – вериш с банката на Ватикана, ръководена в ония времена от небезизвестния отвъдокеански кардинал и човек на ЦРУ Пол Марчинкус – ами помагал на Енрико да си пере парите от различни трафици и да ги инвестира в легален бизнес. От своя страна пък американецът молел мафиота за услуги и една от тях според негова любовница била да отвлече Емануела, за да се окажел натиск върху започващия да се дразни от далаверите му папа Йоан Павел Втори. По този „клон“ от тъжната история на девойчето може да се напишат и научен трактат, и роман, но ще спрем до тук, за да споменем предпоследното искане на семейство Орланди за разкопаване на гроб. То е от октомври миналата година и бе основана на твърдението, че костите на момичето са положени под настилка в прочутата римска вила „Джорджина“, където се помещава нунциатурата или посолството на папската държава във Ватикана. Направените щателни разкопки и изследвания обаче показаха, че става дума за скелетите на починали много отдавна мъж и жена. И сега дойде ред на тевтонските гробища досами пансиона, в който битува папа Франциск! Грозното е, че в цялата скръбна история на бедната Емануела Орланди не веднъж и дваж недоброжелатели на България с охота забъркваха името на нашата страна. Защото девойката бе отвлечена точно по време на срамния за Италия процес в столицата й по т.нар. българска следа в атентата срещу Йоан Павел II. Срамен е, защото в ония години срещу нашата страна бе изсипано безнаказано море от клевети и когато истината ги отми, никой не каза и едно „Пардон!“ Та по някое време през 1983 г. стрелялият срещу Карол Войтила турчин Мехмет Али Агджа обяви, че момичето било отвлечено със съдействето на служители на българските специални служби с цел да го менкали с него и да му подарели свободата. Малко след това терористът смени версията си, но ония недоброжелатели, включително и известни италиански магистрати като например мастития Фердинандо Импозимато доста по-късно на няколко пъти претопляха без каквото и да е основание старата манджа със забърканата клевета срещу България. И никой, ама никой досега и най-вече българската държава не им е потърсила сметка за гадната ария. Така, както правят други народи, които не се намират на кой знае колко далечни от нашите географски ширини.", "date": "2019.03.05", "title": "Отново ръчкат за костите на Емануела Орланди"}
{"url": "https://www.monitor.bg:443/bg/a/view/anglijska-legenda-klop-e-v-panika-i-vyrshi-stranni-neshta-158888", "text": "Мениджърът на „Ливърпул“ Юрген Клоп е в паника и върши трудни за обяснение неща. До това заключение стигна легендата на английския футбол Пол Мърсън, анализирайки представянето на мърсисайдци в последните мачове. Както е ясно, след серията от слаби изяви „Ливърпул“ сдаде първото място и вече изостава на точка от лидера „Манчестър Сити“. \"Юрген Клоп просто е в паника. Дразни се на журналистите, че му задават съвсем резонни въпроси, оправдава се със странични фактори, но отказва да поеме вина. Трябва да погледне първо себе си и след това да говори за останалите. В действията му се чете паника, по време на мачовете прави странни смени и е прекалено предпазлив, а така не се печели титлата“, сподели Мърсън. Отношение по кризата в „Ливърпул“ взе и друга легенда – Гари Невил. Той стигна по-далеч и призова „червените“ умишлено да отпаднат от Шампионската лига, ако искат да спечелят титлата в Англия. „Може да ви звучи като лудост, но това е единственият шанс“, категоричен бе Невил.", "date": "2019.03.05", "title": "Английска легенда: Клоп е в паника и върши странни неща"}
{"url": "https://www.monitor.bg:443/bg/a/view/aktove-za-samokovskite-uchenici-s-palki-i-boksove-158890", "text": "На учениците от самоковското ОУ „Неофит Рилски”, които се появиха с боксове, ножове и електрошокови палки, ще бъдат наложени възпитателни мерки. За по-малките ще последват наказания, а за тези над 16 години ще бъдат съставени актове от полицията. Това обясни директорката на школото Мариана Солунска за „Монитор“. В училището учат 960 ученици, а за учебната 2018/2019 от тях са Сред въоръжените хлапета имало дори деца под 14-годишна възраст. Арсеналът се отнемал от учителите, ако ги видят или намерят, тъй като нямат право на рутинни проверки. Директорката на училището заяви, че не са допуснати инциденти с децата. „Работим с местната полиция, с педагогическия съветник в училището, родителите. Обяснява се на децата, но някои от тях се изкушават и ги носят, но всичко се предотвратява“, разказа Солунска. „Очите са ни на четири, защото преди обучението стои възпитанието и опазването на живота и здравето на децата. Това е най-важно“, коментира още директорът. Във връзка с идеята да се закупят скенери за входа на школото и да следят дали някой носи забранени предмети, Солунска обясни, че на този етап няма как да се случи. „Трудно ще бъде осигурен скенер в училището, защото излиза твърде скъпо“, заяви директорката. Освен за учениците, Те могат да бъдат в размер от 50 до 1000 лв. „Комисията за борба срещу противообществените прояви, която е към общината, ще наложи тези глоби, но ние ще проследим това действително да се случи“, обясни в ефира на Нова зам.-министърът на образованието Деница Сачева. Според нея подобна практика не е масова в училищата в страната. Сачева подчерта, че работата с родителите на тези деца е важна. „Трябва да се започне на първо място от възпитанието в семейството“, заяви тя. Зам.-министърът обясни, че има национална програма за работа с родители със социални работници и психолози, по която се водят диалози със семействата. Сачева заяви още, че от образователното министерството ще предложат родителите, които лишават децата си от възпитание, грижи и възможност то да се развива и социализира, също да носят наказателна отговорност.", "date": "2019.03.05", "title": "Актове за самоковските ученици с палки и боксове"}
{"url": "https://www.monitor.bg:443/bg/a/view/pacient-sys-schupena-ryka-prebi-ohranitel-v-mbal-burgas-158892", "text": "Изнервен пациент нападна и преби охранител в бургаската болница. Куриозното в случая е, че биячът е бил със счупена ръка, заради което и пристигнал в здравното заведение. Тъй като десницата му била извън стоя, той започнал да нанася удари глава в глава.  След няколко жестоки попадения фронтално в челото, гардът се свлякъл на земята. На помощ се притекли санитари, които го отнесли на ръце до най-близкия кабинет. Биячът със счупената ръка пък бил закопчан за 24 часа от полицаите. Екшънът се разиграл в около 23 часа вечерта на 4-ти март. Близо час по-рано 28-годишният бургазлия Галин Гочев пристигнал в спешния център и потърсил медицинска помощ. След първоначалния преглед при ортопед пациентът бил насочен за рентгенова снимка. Той взел талона и чинно застанал да чака пред кабинета по образна диагностика. Няколко пъти звънил и чукал на вратата, като се молел да го приемат. \"Човекът виеше от болка, беше пребледнял и едва се държеше на краката си. В един момент се изнерви и стана агресивен\", разказа очевидец на боя. Пациентът превъртял, когато му казали, че ще трябва още да изчака. В следващия момент той превъртял и започнал да вилнее и да раздава шутове по вратата. Медицинските сестри извикали на помощ охраната, а когато гардът пристигнал и се опитал да изведе пациента навън, той още повече освирепял. Първо изритал мъжа с крак, а след това му забил няколко \"глави\" в челото. Според разследващи, охранителят е получил лека телесна повреда и си е взел болнични.  По случая е образувано бързо полицейско производство.", "date": "2019.03.05", "title": "Пациент със счупена ръка преби охранител в МБАЛ-Бургас"}
{"url": "https://www.monitor.bg:443/bg/a/view/muzejko-razvenchava-mitove-v-science-night-158889", "text": "Екипът на Музейко ще развенчава илюзии и ще изпита критичното мислене на всички по време на Science Night: FAKE. Лекцията ще се проведе на14 март от 19:30ч. в Детски научен център. Новата научна вечер ще провокира сетивата и възприятията на всички, които искат да научат повече от поднесената информация. Science Night: FAKE ще обърне внимание на темите, които вълнуват и манипулират аудиторията, а в края на деня посетителите ще решат дали най-обсъжданите теории и събития са истина или заслужават етикета FAKE. Кацал ли е човек на Луната или едно от най-важните събития за човечеството е съчинена история ще ни разкрие д-р Владимир Божилов, преподавател в катедра „Астрономия“ на Физическия факултет. Малко по-късно главен инспектор Михаил Драгоданов от отдел „Киберпрестъпност“ /Главна дирекция „Борба с организираната престъпност”/ ще разкрие условностите на онлайн пространството, което често предлага фалшиви стоки, измамни услуги, а защо не и несъществуващи самоличности. Фалшификати срещу истински находки ще бъде темата на демонстрацията във FAKE Археология. По време на интерактивна лекция с Васко Мавриков участниците ще научат кои са истинските FAKE News и как да бъдат по критични в морето от информация на съвременния свят. Kак се фалшифицира известна творба? Kаква е ролята на реставратора при идентифицирането на фалшификат? Пък ще отговори Илинка Чергарова, реставратор от Софийска Градска Художествена Галерия, в pop up ателието FAKE Art. Живата природа е най-старият и умел илюзионист. Арсеналът ѝ включва заблуди, нестандартни инженерни решения и неща, които съвсем не са това, което изглеждат. По време на FAKE Bio д-р Никола Кереков и Бойко Неов от Ratio ще покажат изобретателността и находчивостта на живите организми с много невероятни примери. В късните часове на вечерта посетители ще отправят поглед към съзвездията, за да научат дали зодиите могат да променят живота ни. По време на лекцията Ивайло Славов ще преобърне представите за съдбовната роля на астрологията в живота на човека. Разнообразната програма, която включва различни аспекти от света на науката и изкуството, ще завърши с изобличаващи експерименти в лабораторията на Музейко, а големият въпрос ще бъде именно: FAKE OR REAL?", "date": "2019.03.05", "title": "Музейко развенчава митове в Science Night "}
{"url": "https://www.monitor.bg:443/bg/a/view/stroejyt-kraj-alepu-bez-narushenija-no-go-spirat-zaradi-pchelojad-158896", "text": "Няма никакви нарушения на строителния обект край плажа Алепу, а дейностите се извършват съгласно закона. Това стана ясно след поредната проверка на РДНСК -Бургас, която бе извършена във вторник. Повод за инспекцията станаха изявления на природозащитници, че на плажа се лее бетон. Проверката на строителния контрол обаче установи, че всъщност там в момента се изгражда единствено брегозащинто съоръжение, чиято цел е да спре свлачищните процеси. Директорът на регионалния строителен надзор Милен Ненчев заяви, че инвеститорът е спазил всички предписания, които са му направени при последната инспекция и изпълнява стриктно препоръките. Той уточни, че активното свлачище било в най-ниската част на изкопа и заради това там се наливало бетон. Ненчев бе категоричен, че в момента се строи единствено геозащитно съоръжение, а не ваканционен комплекс.  \"Строежът е разрешен с два етапа на изграждане - първият касае построяването на брегоукрепително съоръжение, което да гарантира стабилност на целия масив и трайно да укрепи свлачището. Следващият - втори етап предвижда  изграждане на ваканционен комплекс, но с условие след изграждане на брегоукрепването да бъде извършен цялостен мониторинг. Едва ако той докаже, че целта е постигната, би могло да се премине към следващия етап\", коментира шефът на РДНСК Бургас, Милен Ненчев. Според него няма никакви пречки да продължат дейностите по брегоукрепването, но по настояване на РДНСК, миналата седмица от община Созопол издали заповед, съгласно която стартиране на втория етап на строителство ще започне едва след цялостен мониторинг на брегоукрепеването. Въпреки, че всичко е законно, строителството спира заради птицата пчелояд, която според еколози имала на това място колония. Дейностите по брегоукрепването ще продължат до 15 април, след което ще бъдат преустановени. Замразяването на обекта се налагало, защото от средата на следващия месец  започва гнезденето на пчелояда и другите защитени видове птици, които гнездят на това място, обясниха от РИОСВ Бургас. Строителните дейности ще бъдат възобновени чак след 15-ти август. ", "date": "2019.03.05", "title": "Пчелояд спира временно строежа край Алепу"}
{"url": "https://www.monitor.bg:443/bg/a/view/vkarvat-v-registyr-zelenite-ploshti-v-sofija-158878", "text": "До края на годината София ще има електронен регистър за зелената система в града. Това става ясно от проучване на инициативата „Визия за София“ за възможностите за реализация на зелените коридори в столицата. В регистъра ще се събира актуална информация за поддръжката на градините в центъра, междублоковите пространства, детските площадки и гробищните паркове. Ще може да се информираме и за видовото разнообразие на растителността в тях, нейното състояние, реализираните дейности по поддържане и изразходвания бюджет. От изследването става ясно, че „зелените клинове“ на столицата, които свързват различните зелени територии в града с планините около него, заемат площ от около 6800 декара. Според резултатите от анализа тези площи са разположени от центъра на града до планините на юг от София. Обобщените данни за собствеността на всички изследвани територии показват, че приблизително 39% са с общинска собственост. 36% от тези площи са в частни имоти, 19% - с държавна собственост, а 6% с друга или неясна собственост. „Фактът, че 1/3 от зелените площи на столицата не са достъпни до гражданите и гостите на града обуславя нуждата от търсене на гъвкави решения и сценарии за успешно реализиране и поддържане на зелените коридори в града“, изтъкват от „Визия за София“. За по-голямата достъпност до зелените пространства експертите предлагат общината да придобие част от тях. Като алтернатива от „Визия за София“ посочват и възможността кметството да осигурява и подкрепа на частниците на поддържат зеленината. „Пред Столичната община стои задачата да бъде намерен балансът между изграждането на зелените клинове и компенсиране на собствениците на земи в териториите, предвидени за това. За запазване и развитие на зелените клинове трябва да бъдат търсени нови финансови и градоустройствени механизми“, обясняват от инициативата. От „Визия за София“ са изследвали и биологичното разнообразие на територията на Столичната община. Според различни източници, проучвания и литературни данни в зоните са идентифицирани 1195 вида животни и растения и 47 типа природни местообитания, отбелязват оттам.", "date": "2019.03.05", "title": "Вкарват в регистър зелените площи в София"}
{"url": "https://www.monitor.bg:443/bg/a/view/gorski-nadziratel-se-otkaza-ot-36-650-lv-ne-iskal-chujdi-pari-158880", "text": "36 650 лв, погрешно попаднали в личната му банкова сметка, върна обратно на 5 март експертът по охраната в Югоизточното държавно предприятие – Сливен Юсеин Шакиров. Работещият от две десетилетия като горски надзирател сливналия останал изумен когато след като на 28 февруари изтеглил  400 лв от банкомат вместо на нула, сметката му се оказала препълнена. „ Това са поне 40 месечни заплати, просто не повярвах , дори в началото реших, че някой пробва да ме подкупи. Имал съм много случаи, когато хващаме разни разбойници да ми предлагат пари, за да си затворим очите. Само преди няколко месеца в местността Топчията спипахме едни бракониери с високи постове, блокирахме им 200 000 лв гаранция. Реших, че някой от тях пробва да ми затвори устата…“, сподели по телефона той. Още първия работен ден след празниците Шакиров отишъл в сливенския банков клон и настоял да му обяснят как тази сума е дошла при него. Местната шефка също изразила недоумението си, по думите й подобна грешка е немислима. „Видях че жена с фамилията като моята ги е наредила на мъж със същата фамилия. Предполагам че са майка и син или съпруга и съпруг. Как обаче са приведени в моята сметка – никой не казва. От банката помолиха да не казвам името й , да си замълча и за името на банката-наредител. Не ги искам тия пари, толкова години работя за името си, няма да тръгна да се излагам. Тъжното е , че разговарях поне с десетина души на важни постове, от тях повечето взеха да ми дават акъл как да ги прибера хилядарките. Един дори каза, че ако делим по равно лично той щял да ме защити в съда…“, уточни Шакиров. От профила си в социалните мрежи мъжът написа:“ Щом искаме да живеем в бяла държава и да сме по богати , то тогава трябва да си променим мисленето, манталитета и най вече да действаме адекватно, като истински Българи! Нека върнем България от времената на нашите деди от Велика България. Лека и спорна вечер вечер, приятели!“. Десетки написаха ласкави отзиви за постъпката му, а той допълни : Мистерията е пълна и дори очаквам да кажат, че са за прикриване на престъпление, защото вече един път ни пробваха със 5-хиляди Евро и то доказани, но ние не ги вземахме, по точно ги предадохме на Окръжна Прокуратура, но Съдията на първа инстанция прие, че това не е подкуп, а били пари за откуп, ЛУДА РАБОТА!!!“.", "date": "2019.03.05", "title": "Горски надзирател се отказа от 36 650 лв, не искал чужди пари"}
{"url": "https://www.monitor.bg:443/bg/a/view/brigada-nov-dom-vodi-petyr-mihalchev-i-leo-bianki-pri-specialnata-emi-158887", "text": "Предаването „Бригада нов дом“ освен, че ще преобрази апартамента на 4-членна задружна фамилия, ще сбъдне и голямата мечта на специалното им дете – Еми.   Мария Силвестър и екипът й ще срещнат 15-годишното момиче с идолите й – шеф Петър Михалчев и водещият на „Животът е хубав“ в „Преди обед“ Лео Бианки. Те ще й подарят престилка MasterChef и кукла, която сбъдва мечти. Майсторите ще се преборят с течове, мухъл, множество тапети, падаща мазилка и дори липса на вода и ток в някои помещения на малкия общински апартамен на 4-я етаж в който живеят Станислав, Лидия, баба Наташа и Емилияна. Родителите са влюбени и неразделни от 17 години. Чакано и желано дете, Еми се ражда с 10-сантиметров дефект на гръбначния стълб и е диагностицирана като един от най-тежките случаи в България. Лекарите предлагат на близките да я оставят, но това е немислимо за тях. Любовта и всеотдайността не напускат нито за миг ежедневието им, въпреки постоянните трудности и над 12 операции на малката. „Слънцето в къщата“, както я наричат нейните родители, им дава сила да се борят с веселия си нрав и безкрайното си желание за живот. Еми е гордост за семейството си и детски посланик на Омбудсмана на Република България. За Станислав най-трудният момент е бил, когато е трябвало да й обясни, че е много болна. Самата тя е приела състоянието си и се старае да бъде опора за мама и татко. А с баба са най-близки приятелки. Финансовите грижи за Еми са непосилни, тъй като само Станислав работи като заварчик. Лидия се грижи постоянно за детето, без да бъде неин асистент. Нямат право на помощи за битови нужди, нито за медицински консумативи. В тясното и разпадащо се жилище атмосферата е потискаща, а и най-важното - няма условия за придвижване на Еми. Караджов ще трябва и да изпълни обещанието на Мария и да направи детска розова стая. Как ще изглежда новия дом на специалното дете, зрителите на bTV ще видят на 7 март от 21 часа.", "date": "2019.03.05", "title": " „Бригада Нов дом“ води Петър Михалчев и Лео Бианки при специалната Еми"}
{"url": "https://www.monitor.bg:443/bg/a/view/zadyrjaha-imanjari-pytuvali-kym-tajna-sbirka-v-tyrnovo-158881", "text": "Двама иманяри от Хасково и Сливен  са били задържани в хода на специализирана акция за противодействие на търговията с културно-историческите ценности насред гурковското село Пчелиново. В акцията , координирана от ГД Национална полиция са участвали служители на сектор  „Противодействие на криминалната престъпност“ при ОДМВР – Стара Загора и , ГДНП, гр. София, и районното управление в Казанлък. В хода на обиските и огледите от лекия автомобил на единия от криминално проявените, 61-годишен хасковлия са намерени и иззети 5 сребърни антични монети, 1 медна римска монета, византийски сребърен поклонически медальон и 3 златни византийски монети. От автомобила на 53-годишния сливналия са прибрани 94 монети от епохата на Рим и Византия и 4 предмета, свързани с различни религиозни култове.Образувано е досъдебно производство за престъпление по член 278 ал. 6 от НК, задържаните мъже са пътували за провелата се на 2 и 3 март във Велико Търново традиционна сбирка на любителите на миналото, където нерядко се осъществяват и сделки с  ценности.", "date": "2019.03.05", "title": "Задържаха иманяри пътували към тайна сбирка в Търново"}
{"url": "https://www.monitor.bg:443/bg/a/view/vseki-treti-nashenec-raboti-sednal-158897", "text": "Почти всеки трети българин (34,8%) работи седнал. Това показват данни на Евростат за 2017 г., публикувани вчера. Стойността за България по този показател е по-ниска от средната за ЕС, което е 39 на сто. Сред \"седящите\" професионалисти са заетите в IT сектора, в кол центровете, работещите в офиси и шофьорите. Нидерландия е държавата, където най-много хора се трудят седнали - 55,1 процента. Следват я Германия и Люксембург. На другия край на класацията пък е Гърция, където само 21% от населението има \"седяща\" работа. България е пета в ЕС по хора, на които им се налага да са прави по време на работа. Те са общо 28.4% при среден показател 20% за ЕС. Сред хората, които имат такъв тип работа имат учителите и продавачите в магазините. Пред страната ни са само Испания, Румъния, Малта и Италия. Едва 7 на сто от работещите в Литва се занимават с дейности, които изискват да са прави през деня. 28.2% от българите работят лека физическа работа, като в тази графа попадат професии, като автомонтьори, медицински сестри, сервитьори и бармани. Страната е само на 2% зад средния за ЕС показател. Близо 9% пък са българите, които се занимават с тежък физически труд. Те работят основно в строителството и минната индустрия.", "date": "2019.03.05", "title": " Всеки трети нашенец работи седнал"}
{"url": "https://www.monitor.bg:443/bg/a/view/globiha-slavija-s-11-hil-lv-venci-stefanov-plashi-s-uefa-158893", "text": "На свое редовно заседание Комисията по „Етика и Феърплей“ към БФС взе отношение по казуса, касаещ поведението на президента на „Славия“ Венцеслав Стефанов по време на двубоя с „Левски“. В докладите на всички длъжностни лица е констатирано, че след края на първото полувреме на срещата при прибиране на съдийската бригада в тунела босът на „белите“ е отправил обидни и заплашителни думи спрямо главния съдия. В тази връзка комисията определи действията и поведението на Стефанов за неетични в качеството му на ръководител на футболен клуб и на член на Изпълнителния комитет на БФС и подчерта, че подобни прояви са в разрез с етиката и феърплея в спорта. В следствие на това Дисциплинарната комисия наложи санкции на „Славия“ в общ размер на 11 000 лв. Глобата е разпределена за обидни и нецензурни скандирания – 1 000 лв. и по доклад на гл. съдия и делегата за нанесени обиди към длъжностни лица от Венци Стефанов в размер на 10 000 лв. Самият Стефанов заяви, че реферът Станислав Тодоров е бил пратен, за да „реже глави“. Президентът на „белите“ добави, че не иска да злепоставя БФС, но ако не се вземат спешни мерки, ще алармира УЕФА. „Какъв международен съдия е този, който от тъч свири засада. Няма да се спра, докато този съдия не бъде премахнат от съдийството”, коментира Стефанов.", "date": "2019.03.05", "title": "Глобиха „Славия“ с 11 хил. лв., Венци Стефанов плаши с УЕФА"}
{"url": "https://www.monitor.bg:443/bg/a/view/djado-v-aresta-zakanil-se-s-ubijstvo-158879", "text": "72-годишен дядо попадна в ареста, след като се закани да убие свой познат на 55 години. Възрастният бил жител на Марково. На 4 март имал работа в Куклен, където се скарал с по-младия. В разгара на кавгата дядото се заканил да застреля опонента си. 55-годишният подал сигнал на 112 и дома на дядото в Марково бил проверен. Полицаите открили в дома му ловна пушка, револвер и патрони от различен калибър, без необходимите разрешителни документи. С протокол незаконните оръжия и боеприпаси били иззети. Случаят бил докладван в районната прокуратура.    ", "date": "2019.03.05", "title": "Дядо в ареста, заканил се с убийство"}
{"url": "https://www.monitor.bg:443/bg/a/view/bdj-investira-65-mln-leva-v-remont-na-vlakove-158883", "text": "Държавната железница предвижда да инвестира 71 млн. лева за подобряване на услугите си. От тях 65 млн. лв. са планирани за ремонт на локомотиви и вагони, съобщиха от БДЖ. В сумата са включени обществени поръчки за изпълнение на подемни ремонти на 20 локомотива и капитални ремонти на още 30 локомотива, както и стартиране на ремонта на дизеловите и електромотрисните влакове „Сименс”. Предстои и оптимизиране на текущата програма за ремонт на вагони като е предвидено през годината да бъде извършен капитален ремонт на общо 61 вагона и среден ремонт на още 98 вагона. Предварителните данни за 2018 г. в „БДЖ - Пътнически превози” ЕООД показват, че през 2018 г., приходите на дружеството се формират от 51 млн. лв. продажби, 10.4 млн. лв. компенсации и 175 млн. лв. субсидия, или общо 236.4 млн. лв., което е с 2.7 млн. лв. под планираните. Оперативните разходи са в размер на 215.2 млн. лв., с 10 млн. лв. по-малко от предвидените, като реализираната икономия е от разходи за външни услуги и енергия. През 2019 г. е планиран ръст на превозените пътници с 2,6% (545 хил.), което ще доведе до увеличение на директните приходите от продажби с почти 2 млн. лв. Субсидията по договора за обществената услуга с държавата се запазва в същия размер от 175 млн. лв. Планираните оперативни разходи също се увеличават с 3 млн. лв. до 218 млн. лв., основно поради увеличението на минималната работна заплата и цените на енергоносителите. Намалението на печалбата се компенсира от увеличението на приходите от продажба на неоперативни ДМА и отпадъчен скрап, в резултат на което нетната печалба се подобрява от 910 хил. лева за 2018 г., на 3.730 млн. лева по бюджет за 2019 г. Като резултат БДЖ за първи път от 6 години очаква да излезе на нетна печалба, в размер на около 1 млн. лв. Капиталовата програма през 2018 г. изостава силно, отчитат от железниците. От планирани над 46 млн. лв., за ремонтна дейност са изразходвани малко повече от 8 млн. лв., което е довело до добре известните проблеми с осигуряването на Графика за движение на влаковете. Броят на превозените пътници се задържа за трета поредна година на нивото около 21 милиона, което е най-ниското за последните 10 години, с леко увеличение от 184 хил. пътника, като разпределението на пътникопотока е в следните направления: • Дълги линии (транснационални маршрути): 26 влакови маршрута, които превозват 16% от пътниците и осигуряват 49% от приходите при среден приход от билет 9.64 лв. • Крайградски линии до 100 км (обслужвани от мотрисни влакове ДМВ и ЕМВ): 343 влакови маршрута, които превозват 38% от пътниците и осигуряват 12% от приходите при среден приход от билет 0.34 лв. • Останалите 197 влакови маршрута превозват 46% от пътниците и осигуряват 38% от приходите, при среден приход от билет 1.27 лв.", "date": "2019.03.05", "title": "БДЖ инвестира 65 млн. лева в ремонт на влакове"}
{"url": "https://www.monitor.bg:443/bg/a/view/pravnata-komisija-sybori-vetoto-vyrhu-izbornija-kodeks-158885", "text": "Очаквано правната комисия събори ветото на президента Румен Радев върху части от Изборния кодекс. В отсъствието на БСП, ветото бе отхвърлено с гласовете на ГЕРБ, „Обединени патриоти”, ДПС и „Воля”. Законът бе повторно приет единодушно с 14 гласа „за”. Мнозинство още преди седмица заяви, че ветото ще бъде отхвърлено и законът отново приет, тъй като е много по-обширно и не засяга само спорните текстове за високия праг за преференциите, а и за машинното гласуване, обжалването на решенията на ЦИК и РИК, подсъдността и взимането на решения в ЦИК с падащо мнозинство, а не с 2/3. След като законът бъде обнародван в държавен вестник, мнозинство в лицето на ГЕРБ и патриотите ще пристъпят към гледане на новите поправки в Изборния кодекс, внесени от ГЕРБ, с които да се възстанови стария праг за преференциите, който е 7 % за парламентарни и местни избори и 5 на сто за евровота. По време на дебатите в комисията, от ДПС за пореден път се обявиха за по-високия праг, според който преференциите са валидни ако един кандидат е събрал гласове, колкото изборната квота за дадения район. Така напрактика квотата е цената за един депутатски мандат. Именно тяхно бе предложението за вдигане на преференциитеч и затова ще отхвърлят и ветото. Хамид Хамид призова шефа на правната комисия Данаил Кирилов ГЕРБ да оттеглят новите поправки в ИК и първо да се изчака какво ще реши пленарна зала за ветото. Той даде да се разбере, още в първата минута след като ветото мине през зала. Хамид обясни, че прекалено голямо внимание се отделило на преференциите, за сметка на други текстове, които засягат в по-голяма степен правата на гражданите. Той визира техните предложения за секциите в чужбина, уседналостта и агитацията на майчин език. За това нямало нито ред в мотивите. Хамид припомни искането на омбудсмана да се направи изключение за българите във Великобритания за евровота, но според него такива права имали и другите български граждани. Той поясни, че е международният ден на палачинката и честити празника на ГЕРБ, намеквайки, че много бързо си менят мнението. Христян Митев от НФСБ пък, че промените не нарушават принципите на правовата държава. Данаил Кирилов пък уточни, че политизирането на фактите води до изкривяване на общесвеното мнение и не за първи път се спекулирало. Самата ЦИК пък станала заложник на политическа конюнктура, след като разбрали че една партия иска да им прекрати мандата. Кирилов поясни, че ГЕРБ не може в цялост да подкрепят ветото, но не могат да направят и частични изключения. Относно преференциите, Кирилов обясни, че няма нищо противоконституционно. Изброи и няколко европейски държави, където има висок праг или цената на един мандат е равна на квотата. Такива са Австрия, Белгия, Малта, Ирландия, Словения, Холандия. По думите му пробмът и изкривяването е „вътре в отбора” и затова юристите в НС намалявали. Михаил Константинов от „Информационно обслужване” пък за пореден път, че машинното гласуване трябва да бъде отложено, тъй като го няма почти никъде в Европа. По думите му само 1,5 % от населението на Европа гласуват чрез машини. Безумно е цяла Европа да се отказва, а ние с главата надолу, каза Константинов. По думите му с една машина могат да гласуват около 200 души. У нас обаче има секции с над 1000 души, което означава, че Според него ще има сериозни проблеми при реализацията на машинния вот за тези евроизбори, където се планира да има поне 3000 машини. Иначе мотивите на ветото бяха представени от Емилия Друмева от екипа на президента, а от ВАС опонираха срещу тях и по специално обжалването и подсъдността на решенията на ЦИК, РИК и СИК.", "date": "2019.03.05", "title": "Правната комисия събори ветото върху Изборния кодекс "}
{"url": "https://www.monitor.bg:443/bg/a/view/cherveno-shestvie-v-tyrnovo-za-etyr-cska-158884", "text": "Феновете на ЦСКА ще имат организирано шествие във Велико Търново в събота преди мача с „Етър“, обявиха домакините. Двубоят е от 17:30 ч. на стадион „Ивайло“, като търновци са се приготвили за сериозна агитка на „червените“. Шествието е съгласувано с полицията в града и ще бъде охранявано, увериха от „Етър“. От клуба все пак призоваха търновци да преместят автомобилите си от зоната, през която ще минат феновете на ЦСКА, както и да не ги паркират в близост до стадиона. От съображения за сигурност се забранява продажбата на алкохол в района около спортното съоръжение, съобщи председателят на Управителният съвет на клуба и зам.-кмет на В. Търново проф. Георги Камарашев. За феновете на домакините ще има отворена една каса, а за тези на гостите – 3. Всички билети за мача са на една цена – 8 лева. Ултрасите на ЦСКА ще бъдат настанени в т.нар. „клетка“, а тези, които ще са семейно, поетапно ще запълват целия южен сектор. „Винаги организацията на мачовете с „Левски“ и ЦСКА е истинско предизвикателсво, но ние сме се подготвили и призоваваме запалянковците да не създават проблеми“, заявиха от „Етър“.", "date": "2019.03.05", "title": "“Червено“ шествие в Търново за „Етър“ - ЦСКА"}
{"url": "https://www.monitor.bg:443/bg/a/view/momichence-na-1g-i-22-m-se-zarazi-s-morbili-pyrvi-sluchaj-v-plovdiv-158866", "text": "Момиченце от първомайския квартал „Дебър” на 1 годинка и 22 дни се зарази с морбили. То е второ дете в семейство с добър социален статус и има сестричка на 6 години, която е била имунизирана. Родителите полагали изключителни грижи за двете си деца и имали желание да ваксинират и по-малкото, когато навърши 13 месеца. Именно тогава се поставя първата ваксина срещу морбили. Тъй като то имало бъбречно заболяване, контактите му с външни хора били ограничени. Майката предполагала, че по-малкото й дете се е заразило, защото имала навика да го разхожда пред дома си в квартала. Оттам преминавали доста роми, които често ходели да работят в Гърция. Дали тази версия е правдоподобна, не е ясно, но в момента от РЗИ – Пловдив издирват контактните на бебето лица. Момиченцето било прието в Инфекциозна клиника в Пловдив на 26 февруари с друго заболяване. Било хоспитализирано за 4-5 дни, като междувременно лекарите там се съмнявали и за морбили. Затова пуснали и това изследване в Националната референтна лаборатория. В късния следобед на 1 март резултатите от лабораторията пристигнали и били положителни за морбили. Това е първи случай на заболяването в Пловдив от началото на тази година.", "date": "2019.03.05", "title": "Момиченце на 1г. се зарази с морбили, първи случай в Пловдив"}
{"url": "https://www.monitor.bg:443/bg/a/view/jalba-sreshtu-grao-v-ruse-zaradi-referenduma-158867", "text": "Инициативният комитет за провеждане на местен референдум за чиста околна среда в Русе внесе жалба в Административния съд срещу ТЗ „ГРАО“, съобщи днес председателят на комитета Бойко Никифоров. По думите му мотивът е бездействието на териториалното звено при извършената проверка на записите в подписката, подкрепяща референдума. Становището на „ГРАО“ бе, че коректните записи са 14 279, а гражданите с избирателни права в общината са 152 083, т.е. подписите са под необходимите за провеждане на референдума 10 процента. Тази бе и една от причините Общинският съвет в Русе да откаже провеждането му. Според Никифоров от „ГРАО“ е трябвало да изключат от общия брой на гражданите с избирателни права лицата, които са с настоящ адрес в чужбина, тъй като те нямат право да участват в местни избори. Инициативният комитет ще внесе днес искане до областния управител на Русе да насрочи референдума, допълни Никифоров. Искането за провеждане на местен референдум за чиста околна среда в Русе е гражданска инициатива. На 25 януари т.г. в Общинския съвет бе внесена подписка, подкрепена от общо 15 512 души. От тях 1223 не бяха зачетени по различни причини.", "date": "2019.03.05", "title": "Жалба срещу „ГРАО“ в Русе  заради референдума "}
{"url": "https://www.monitor.bg:443/bg/a/view/kod-preprashta-vyv-fejsbuk-za-poveche-informacija-158882", "text": "Специален QR баркод препраща за повече информация във фейсбук пожелалите да научат подробности за имената на героите, на които са кръстени 19 от улиците на Стара Загора. Идеята е на младите членове на местния Ротари клуб, финансова подкрепа им е дал общественият дарителски фонд след  разговори с общинската администрация. Инициаторите припомнят, че на практика мнозина от най-младите не знаят почти нищо за някои от местните герои като Герасим Папазчев или Колю Ганчев, това ги подтикнало да потърсят възможност да разширят кръга на познанията чрез съвременните технически способи. Справката за Папазчев показва, че той е роден през 1892 г. в  близкото село Дълбоки, участвал е в Балканската и Първата световна война,като началник на влак  ръководи  транспортната стачка в Стара Загора през 1919-1920 г.,арестуван е като активист на БРП /к/ , самоубива се  в затвора през 1925 година. Колю /Никола/ Ганчев /1843-1876/ пък е съратник на Васил Левски, участвал е в Старозагорското въстание през 1875-а, след потушаването му е задържан, изтезаван месеци наред и публично обесен насред градския площад на 19 май.И двамата умират едва що навършили Христовата 33-годишна възраст.", "date": "2019.03.05", "title": "Популяризират героите на Стара Загора с QR код на улични табели"}
{"url": "https://www.monitor.bg:443/bg/a/view/belgrad-moje-da-priznae-kosovo-158869", "text": "Президентът на Сърбия Александър Вучич намекна, че не изключва възможността за евентуално признаване на независимостта на Косово, но посочи, че Белград трябва да получи нещо срещу това, пише белградският в. \"Данас\". Преди всичко трябва да постигнем компромис. Не може да признаем Косово, а нищо да не получим от другата страна, заяви Вучич в интервю за италианската агенция АНСА по повод предстоящото посещение на италианския премиер Джузепе Конте в Сърбия. Вучич посочи, че въпросът за промяната на границите е оспорвана тема, тъй като не всички признават едни и същи граници в зависимост от това дали са признали независимостта на Косово или не.  За разлика от косовските лидери, които всеки ден мамят своите граждани с нереални обещания, че Прищина ще получи всичко, а Белград - нищо, моето задължение е да обясня на сърбите значението на компромиса (с Прищина), който не представлява поражение, а победа. Победа за бъдещето на Сърбия, посочи Вучич. Той отрече да е имал тайни срещи с президента на Косово Хашим Тачи, както твърдят някои медии, и нарече \"чиста лъжа\" твърденията за съществуване на проект за окончателно споразумение между Белград и Прищина, пише \"Данас\".  Вучич повтори, че Белград няма да продължи диалога с Прищина, докато косовските власти не премахнат митата от 100 процента на вноса на стоки от Сърбия и Босна и Херцеговина.  Ако не бъде постигнато компромисно споразумение за Косово, ще бъде катастрофа, макар всичко да изглежда трудно и понякога невъзможно, ние сме решени да постигнем компромис, сигурен съм, че можем да стигнем до решение с помощта на нашите европейски приятели и с подкрепата на Русия, Америка, Китай и други страни, заяви президентът на Сърбия.  Вучич изтъкна, че цени посредническата роля на ръководителката на европейската дипломация Федерика Могерини, за разлика от Прищина, която е критична към Брюксел.  Проблемите са между сърбите и (косовските) албанци, не мога да критикувам Европа, която направи всичко, което може, за да запази мира, посочи Вучич, цитиран от вестник \"Данас\".", "date": "2019.03.05", "title": "Белград може да признае Косово"}
{"url": "https://www.monitor.bg:443/bg/a/view/zapochna-podavaneto-na-zajavlenija-za-maturi-158877", "text": "Подаването на заявления за участие в държавните зрелостни изпити започна започна от днес (5-и март). Бъдещите зрелостници ще трябва да направят това до 18-и март (понеделник). През тази година матурата по български език и литература е на 2- май, а по избираем предмет - на 23-и. В документите си учениците трябва да посочат предмета, по който ще положат втория задължителен зрелостен изпит. И тази година могат да избират между 13 предмета - математика, география и икономика, биология и здравно образование, история и цивилизация, физика и астрономия, химия и опазване на околната среда, философски цикъл, английски език, немски език, френски език, руски език, италиански и испански език. Освен това могат да се явят и на изпити по желание, които ще се проведат в периода от 28-и до 31-и май. Броят на допуснатите до матурите ще бъде ясен до 17 -и май. Резултатите ще бъдат оповестени най-късно до 13-и юни.", "date": "2019.03.05", "title": "Започна подаването на заявления за матури"}
{"url": "https://www.monitor.bg:443/bg/a/view/germanija-obvini-rusnak-za-teror-158886", "text": "Германската прокуратура съобщи днес, че е повдигнала обвинение срещу руски гражданин, заподозрян в заговор за извършване на екстремистки бомбен атентат на територията на Германия, предаде Асошиейтед прес. Негов предполагаем съучастник беше задържан във Франция през 2017 г. във връзка с друг случай. На 31-годишния Магомед-Али К., арестуван през август миналата година, са били повдигнати обвинения в подготовка на насилствен акт и изготвяне на взривно устройство. Руският гражданин е обвинен, че през 2016 г. е складирал експлозива ТАТР (триацетон трипероксид) в апартамента си. Смята се, че по същото време той и предполагаемият му съучастник Клеман Б. са се отказали от заговора си и са се разделили. Според германската прокуратура двамата са поддържали контакт с тунизиеца Анис Амри, извършил смъртоносното нападение срещу коледен базар в Берлин през декември 2016 г., но не са били наясно с неговите планове.", "date": "2019.03.05", "title": "Германия обвини руснак за терор"}
{"url": "https://www.monitor.bg:443/bg/a/view/kijt-flint-e-bil-v-razvod-prodaval-e-lubimata-si-kyshta-158876", "text": "Рейв легендата Кийт Флинт, който почина в понеделник на 49-годишна възраст, е пуснал в продажба любимата си къща в Есекс само дни преди да „отнеме собствения си живот“, както твърдят колегите му от култовата банда The Prodigy. Действията му били продиктувани от раздялата със съпругата му – японския DJ Мауйми Кай, твърди британския вестник „The Sun“. Източник на медията разкрива, че певецът бил изпаднал в тежка депресия след раздялата и отново се бил върнал към наркотиците, от които именно жена му го била „спасила“, както самият той твърдеше. Твърди се, че Тай е била в Япония, когато Кийт е намерен „в безсъзнание“ от властите в дома им в Дънмоу, оценен на 1,5 милиона паунда. Брокер на недвижими имоти е качил детайли за продажбата на имота в петък, 1 март, но са били изтрити в деня на смъртта на Флинт. През март миналата година, Флинт е прехвърлил част от собствеността на имота си на жена си, сочат регистрите. Източници на „The Sun“ свидетелстват, че той се е опитвал да продаде и бирарията си The Leather Bottle в Плешей, след като няколко пъти беше нападана от противниците на „лова“. Заведението, което е оценено на 85 000 паунда, беше средище на местните ловци на лисици, но атаките на природозащитниците бяха толкова яростни, че останалите музиканти от The Prodigy били наели охрана на Кийт. Бодигардът му, с прякор Есекския гигант, е наблюдавал певеца 24 часа в денонощието, заради опасения, че може да бъде нападнат. Според данните бизнесът с бирарията е донесъл на Флинт 510 000 паунда за 2018-та. От турнета пък, между 2017-а и 2018-а, той е заработил 1,5 милиона паунда. Не е ясно, колко време Кийт Флинт е бил в безсъзнание и безжизнен преди да бъде намерен. Той обаче е тренирал бягане всеки ден с личен треньор. Дори в събота, 2 март, е участвал в бягане на 5000 метра, като е поставил личен рекорд от 21 минути и 22 секунди, според официалния сайт на спортното събитие. Според наблюдателя на състезанието Роб Хадграфт той е изглеждал „в чудесна форма и висок дух“. Организаторите на един от най-големите фестивали „Гластънбъри“ Емили Ейвис заяви, че The Prodigy са потвърдили, че ще са хедлайнери тази година. Само след седмици пък бандата трябваше да се върне към световното си турне с концерти в Австралия.", "date": "2019.03.05", "title": "Кийт Флинт е бил в развод, продавал е любимата си къща"}
{"url": "https://www.monitor.bg:443/bg/a/view/mlad-shofior-v-aresta-predlojil-90-leva-rushvet-na-katadjija-158873", "text": "22-годишен шофьор от Пловдив се озова в ареста, след като предложи 90 лева рушвет на пътен полицай. Още един пловдивчанин осъмна зад решетките за същото провинение с разликата, че предложения от него подкуп на катаджията бил едва 10 лева. Първият случай станал на 1 март около 22,40 часа на ул. „Стойчо Мошанов”. Там автопатрул на Четвърто районно управление в Пловдив спрял лек автомобил „Нисан“. Колата управлявал 22-годишен, който решил да осуети полицейската проверка и подхвърлил в служебния автомобил 90 лева. Униформените незабавно уведомили за случилото се дежурната част на районното управление, а младежа задържали до идването на оперативно-следствената група. На местопроизшествието бил извършен оглед,  банкнотите са иззети по надлежния ред. Към 9 часа в неделя подобни действия предприели и колегите им от Шесто РУ спрямо 53-годишен водач на лек автомобил „Опел“. На ул. „Ландос“ той предложил 10 лева на проверяващите го пътни полицаи, за да избегне санкциониране по Закона за движение по пътищата. Срещу извършителите са образувани бързи производства. Уведомена била и окръжната прокуратура.", "date": "2019.03.05", "title": "Млад шофьор в ареста, предложил 90 лева рушвет на катаджия"}
{"url": "https://www.monitor.bg:443/bg/a/view/kitaj-blokira-prodajbite-na-tesla-158874", "text": "Китай блокира доставките, продажбите и използването на най-евтиния модел на Tesla Model 3, предават от Business Insider, позовавайки се на китайската агенция Caixin. Причина за предприетите действия е неправилното класифициране и етикиране на колите. С цел да увеличи продажбите в Китай, технологичният гигант смъкна цената на автомобилите няколко пъти през последните месеци като началната цена бе 499 хил. юана (74 хил. долара). Този месец трябваше да започнат и доставките на колите, но се очаква забавяне, коментират от китайските митници. Според власите в Шанхай обаче във всеки един от тях има различни видове нередности, включително неправилното етикиране на колите.", "date": "2019.03.05", "title": "Китай блокира продажбите на Tesla"}
{"url": "https://www.monitor.bg:443/bg/a/view/tekat-remonti-v-18-uchilishta-i-detski-gradini-v-sofija-158868", "text": "В момента в София се ремонтират с евросредства 18 сгради на училища и детски градини. Това заяви кметът на града Йорданка Фандъкова, която провери реконструкцията в 54 СУ „Свети Иван Рилски“ в „Надежда“. Общо по програма „Региони в растеж“ 2014 – 2020 г. трябва да бъдат модернизирани 26 обекта в районите „Красна поляна“, „Надежда“, „Връбница“, „Илинден“ и „Средец“. Общата сума на проекта е 63,6 млн. лева, от които безвъзмездната помощ е 58 млн. лв., а 5,6 млн. лв. са бюджета на Столичната община. Относно ремонта на 54 СУ Фандъкова заяви, че е във финален етап. Двете сгради в двора, които са свързани, са санирани, боядисани отвътре и отвън и има ново обзавеждане, а класните стаи са с модерни чинове и дъски. Остава да се завърши новостроящия се външен асансьор на едната от сградите, който е предназначен за децата със специални потребности. За финал ще бъде преасфалтиран училищният двор и ще се ремонтира едно от игрищата. Крайният срок за приключване на обновяването на школото е 12 октомври, но е възможно строителите на приключат и по-рано, заяви Фандъкова. Столичният кмет припомни, че в бюджета на общината за тази година е предвидена рекордна сума в сферата на образованието - 76 млн. лв. Със средствата ще бъдат построени и ремонтирани 15 детски градини и 10 училища, като се строят допълнителни сгради и физкултурни салони.", "date": "2019.03.05", "title": "Текат ремонти в 18 училища и детски градини в София"}
{"url": "https://www.monitor.bg:443/bg/a/view/pochina-jurnalistkata-i-avtor-na-padenie-i-spasenie-vesela-toteva-158865", "text": "Внезапно, на 45-годишна възраст, почина телевизионната журналистка, продуцент на предаването „Събуди се“ по Нова телевизия и автор на книгата „Падение и спасение“ Весела Тотева. Професионалист до милиметъра, тя замеси името си в един от най-успешните проекти на bTV, TV7 и Нова. Житейският й път преминава през много трудни моменти и дълга наркозависимост, която започва когато е на 21 и е майка на 3 годишно момиченце. Тотева успява да преодолее това житейско препятствие, за да се посвети в последните години от живота си на каузата да опази децата от дрогата. Адът през, който е преминала описа в книгата „Падение и спасение“, която пък стои в основата на предстоящата премиера през ноември „Доза щастие“ - режисьорски дебют на актрисата Яна Титова. Весела остави не един недовършен проект. Съвсем скоро тя трябваше да се радва на внуче, тъй като дъщеря й Валентина Каролева е бременна. Между всички професионални начинания в телевизията и киното, тя успя да реализира и една своя стара мечта – отвори кафене „Хапки живот“, в което сама приготвяше здравословни сладки и бонбони. Беше посветена на здравословния начин на живот и обичаше да просветлява всички около нея от ползите на супер храните. Весела беше буквално обожавана от всеки, с когото е работила. Затова и реакцията на колеги и приятели в социалните мрежи не закъсня. „Рядко пиша такива постове, но...Весела Тотева, много, много, много ще ни липсваш! Благодаря ти за прекрасните мигове заедно, за широката ти усмивка и за това, че дойде да разкажеш на децата за твоя живот и твоята воля! Оставаш в мислите ни, да знаеш!...“, сподели актьорът Мариян Бачев във Фейсбук. Няма подходящо време да се сбогуваш с приятел! Няма умни думи за утеха на близките и децата й! Весела Тотева обу маратонките и на бегом в Клуба на Тези, Които Никога Няма да Станат на 50! Лети!“, написа актрисата Силвия Лулчева. Тя, заедно със съпруга си Васил Бинев, са част от актьорския състав на „Доза щастие“. Филмът проследява период, в който наркотиците стават широко достъпни в България, а борбата с тях е истинско изпитание на волята. Главната женска роля е поверена на дъщерята на Весела - Валентина Каролева, за която това е дебют в киното, след завършването на актьорско майсторство в Лондон. Основните мъжки роли също са поверени на млади талантливи актьори. Димитър Николов, познат от множество театрални постановки и късометражни продукции, както и от филмите „Безкрайната градина“ и „Христо“. Александър Алексиев, мъжът на Яна Титова, и продуцент на лентата и екранен любимец от филма „Възвишение“ и сериала „Откраднат живот“, също е в каста. Поклонението ще се състои в четвъртък, 7 март, от 11.30ч. на Централните софийски гробища.", "date": "2019.03.05", "title": "Почина журналистката и автор на „Падение и спасение“ Весела Тотева"}
{"url": "https://www.monitor.bg:443/bg/a/view/ek-i-makron-shte-pravjat-renesans-v-es-158875", "text": "Европейската комисия приветства предложенията на президента на Франция Еманюел Макрон за промени в ЕС, съобщени в обръщение към европейците. Говорителят на европейската комисия Маргаритис Схинас отбеляза, че самата европейска комисия е автор на повечето от изложените от Макрон идеи. От 2014 г. председателят на ЕК Жан-Клод Юнкер и неговият екип работят за европейското възраждане, заяви говорител на институцията. В тези усилия имахме постоянната подкрепа на Франция и президента Макрон, добави Схинас. По неговите думи някои от идеите на Макрон съвпадат с предложенията на ЕК - за усилена охрана на външните граници на ЕС, за укрепване на агенцията за миграцията, за обособяването на общ бюджет за проекти в отбраната, за проверка на външните стратегически инвестиции, за защита на изборите от външно влияние и за пълна прозрачност на финансирането на партиите. Говорителят посочи също предприетите усилия за защита на интернет от разпространението на терористична пропаганда, въвеждането на правила за равно заплащане за еднакъв труд, действията в областта на енергийния преход. Той отбеляза, че ЕС вече разполага с агенция за храните. За европейското възраждане ЕК и Франция водят една и съща борба. Всяко обсъждане на възможността за преразглеждане на европейските договори е обща работа на държавите от ЕС, допълни Схинас. В обръщение към европейците Макрон призова гражданите на Европейския съюз да защитят застрашената Европа с гласовете си на европейските избори през май.  \"От Втората световна война Европа насам никога не е била по-необходима, отколкото е сега. И никога не е била по-застрашена\", писа Макрон. Като символ на проблемите, сполетели Европа, Макрон посочи Брекзит. Според него \"лъжи и безотговорност\" са довели до излизането на Великобритания от ЕС, очаквано в края на месеца. Френският лидер приканва европейските граждани да отхвърлят националистическите партии, \"които не предлагат нищо\", на изборите за Европейски парламент от 23 до 26 май. За да отговори на очакванията на гражданите, Макрон обещава да свика \"конференция за Европа\", която да предложи \"всички необходими промени, без никакво табу, включително преразглеждане на договорите\". Френският президент пише, че Европа, където бе създадена социалната сигурност, трябва да създаде социален щит за всеки работещ, от изток на запад и от север на юг, за да има еднакво заплащане на едно и също работно място и европейска минимална заплата, съобразена с условията във всяка страна.", "date": "2019.03.05", "title": "ЕК и Макрон ще правят ренесанс в ЕС"}
{"url": "https://www.monitor.bg:443/bg/a/view/bykingam-reje-hejtyrite-v-neta-158870", "text": "Британското кралско семейство публикува правила за поведение, които трябва да спазват потребителите, които се включват в кралските социални мрежи, съобщи Ройтерс. При нарушаване на правилата и използването на обидни и заплашителни изрази, коментарите на потребителите ще бъдат изтривани, а акаунтите им - блокирани. Мярката е била взета от кралското семейство вследствие на вълната от обидни и заплашителни коментари, насочени напоследък срещу принц Хари и съпругата му Меган. В протокола се изтъква, че ще бъдат санкционирани „хейтърите“, изразяващи обидни мнения относно расата, пола, религията, националността, сексуалната ориентация и възрастта на участниците във форумите. Акаунтът на кралското семейство TheRoyalFamily има 3,9 последователи във Facebook, 4,5 милиона в Instagram и 3,9 милиона в Twitter. Според британските таблоиди служители в Бъкингамския дворец губят много часове всяка седмица, за да изтриват обидни коментари, насочени най-вече срещу херцогините на Кембридж и Съсекс - Кейт и Меган. С новите си правила Бъкингамският дворец цели да създаде \"здравословна среда\" при общуване в социалните мрежи. Те налагат също коментарите да не са извън темата и да не съдържат рекламни послания.", "date": "2019.03.05", "title": "Бъкингам реже хейтърите в нета"}
{"url": "https://www.monitor.bg:443/bg/a/view/izcheznali-pari-sa-prichinata-za-poboja-kojto-bashtata-nanesyl-na-14-godishnata-si-dyshterja-158858", "text": "Изчезнали пари са причината за побоя, който бащата нанесъл на 14-годишната си дъщеря. Това стана ясно по време на гледане на мярката за неотклонение на 45-годишния Христо Христов. Той беше задържан след сигнал от бившата му съпруга за насилието над детето, което провесил през парапета на терасата на жилището си.   Варненският районен съд уважи днес искането на Районната прокуратура и задържа под стража Христов. Той е обвиняем по досъдебно производство за извършено домашно насилие над родната си дъщеря, която в момента е в болница с телесни повреди от побоя. Скандалът започнал на 1 март, т.г. между бащата и 14-годишната му дъщеря за изчезнала сума от дома. За липсата на парите бащата обвинил момичето и го пребил. Христо е баща на общо три деца, но не живее с майка им, с която са се развели. Голямата му дъщеря и пострадалото 14-годишно момиче живеят при него, а синът е при майка си. Заради насилие над по-малката дъщеря и сина му, съдът е издал през 2018 година ограничителна заповед за защита от домашно насилие. С нея му е било разпоредено да се въздържа от подобни действия и му е забранено да доближава двете си деца и бившата си съпруга. Въпреки това, 14-годишното момиче решило да заживее при бащата си и се пренесло при него, съобщават от Апелативната прокуратура във Варна. В съдебната зала стана ясно, че през последните шест месеца Христо е бил двукратно осъждан - за закана за убийство и за нарушаване на ограничителната заповед на пробация. По време на заседанието съдът припомни, че при задържането Христо Христов е направил опит да избяга и да се укрие. Налице са и данни за друго престъпно деяние с причинена средна телесна повреда, но все още по него няма повдигнато обвинение. Самият обвиняем бе въведен в съда, като ползваше за подкрепа патерици . Той заяви в съдебната зала, че иска по-лека мярка за неотклонение, защото има хотел, който е основен източник на препитание за семейството и децата му. „Пуснете ме, хотелът ми ще фалира“, каза той пред съда. И добави, че 14-годишната му дъщеря Девора, за побоя над която бе задържан, в момента е сама и се страхува. Адвокатът на Христов, Васил Василев обясни също, че клиентът му е бил провокиран да прояви агресия към детето си, заради инсценираната кражба на пари. В учебник на детето са намерени 1 200 лева и друга сума до 2 000 лева. Според адвоката, бащата се е ядосал, защото момичето е откраднало сумата, за да я изпрати на майка си и на свои приятелки в Сливен, където живеели. Определението на Варненския районен съд подлежи на обжалване пред Окръжния съд.        ", "date": "2019.03.05", "title": "Изчезнали пари са причината за побоя нанесен от арестувания баща"}
{"url": "https://www.monitor.bg:443/bg/a/view/perilen-bos-izpral-5-miliona-i-ukril-1-milion-danyci-v-aresta-e-158862", "text": "Търговец на козметика и перилни препарати от Пловдив изпрал 5 милиона лева, чрез седем кухи фирми и укрил 1 милион от данъци, твърдят от окръжната прокуратура в Пловдив. Тодор Ташев е арестуван. Заедно с него зад решетките са и жена му Стойка, както и посредникът в „сделките” Михаил Марков на 38 години. Разследването на окръжната прокуратура е стартирало преди пет месеца. Посредникът Марков правел логистиката на сделките и взимал съответния процент. Той не бил нито роднина на семейството, нито техен служител. Кухите седем български дружества, през които минавали 5-те милиона лева към фирми в Полша и Италия, се водели на имената на безработни и безимотни българи. Милионите са били пренасяни до „управителите” на кухите фирми кеш, а стоката – перилните препарати и козметиката, били продавани по магазините у нас. Тримата са действали в съучастие, са категорични от окръжната прокуратура в Пловдив. Разследването за данъчните престъпления и за прането на пари е било в градовете Пловдив, София, Разград и Велико Търново. Извършени били множество претърсвания и изземвания от офиси и жилища, при които в трезори и други помещения са открити общо около 600 000 лева в различна валута, както и документи, компютърни конфигурации и други вещи. Първоначално били арестувани деветима, като впоследствие на тримата – двамата съпрузи и техния авер, били повдигнати обвиненията. До момента разследващите са установили, че от март  2017 г.  до 1 март 2019 г.  чрез седем търговски дружества, регистрирани в България, са били извършени парични преводи в брой на общо 5 000 000 лева, към фирми в Полша и Италия. Управителите на българските дружества, които са били подставени лица с нисък социален и финансов статус, са поръчвали стока – козметика, перилни препарати и др., от Полша и Италия. Пратките формално пристигали на името на тези фирми, а реално стоките получавало друго търговско дружество у нас, чийто управител е Тодор Ташев на 42 г. със съдружник съпругата му Стойка. Стоката била разпространявана в магазинната мрежа у нас, като парите от продажбите не били декларирани  и  по този начин е избегнато плащането на данъчни задължения в размер на около 1 000 000 лева, съобщиха от окръжната прокуратура в Пловдив. Съучастник при изпращане на парите от България към търговските дружества в чужбина е бил Михаил Марков, който ги е давал на управителите на седемте фирми у нас, а те от своя страна са ги изпращали по банков път към фирмите в Полша и Италия, твърдят от прокуратурата.  Тодор Ташев и съучастникът му са зад решетките, а спрямо съпругата Стойка от прокуратурата са взели мярка за неотклонение „парична гаранция” от 10 000 лева.", "date": "2019.03.05", "title": "Перилен бос в ареста, изпрал 5 милиона и укрил 1 милион данъци"}
{"url": "https://www.monitor.bg:443/bg/a/view/mark-zero-se-zarejda-na-80-za-po-malko-ot-pet-minuti-158847", "text": "Вече е ясно, че тази през година ще навлязат много нови технологии, а други ще бъдат изцяло променени. От летящи превозни средства и смартфони със сгъваеми дисплеи до електрическите превозни средства със всякакви форми и размери, който се очаква да залеят пазара, 2019 година изглежда ще бъде доста интересна. Точно тези концептуални автомобили показват развитието на технологиите. Добър пример за това е електрическото спортно купе на новата автомобилна марка Piëch, задвижвано от три електромотора с общо 603 к.с. и лек корпус, създадено да доставя удоволствие при шофиране и да демонстрира възможността за изключително бързо зареждане на батерията. Бащата на Фердинанд, също Антон Пиех, преди две поколения се сродява със семейството на Порше (Porsche), като през последните години фамилиите Пиех и Порше имаха жестока семейна свада за автомобилната империя на стойност милиарди, до голяма степен заради непреклонната и безмилостна амбиция на Фердинанд Пиех. Първият автомобил на Piëch ще бъде представен след няколко дни в Женева. Mark Zero е елегантен и стилен, спортен GT автомобил с електрическо задвижване от Швейцария. Всяко от задните колела на спортното купе е снабдено със 150 kW синхронен електродвигател и един асинхронен електромотор от 150 kW за предния мост, като тегло на автомобила е под 1.800 кг. Piëch е насочила усилията си към управлението, като разполага тежките батерии в централния тунел и около задния мост, пресъздавайки разпределение на теглото, като при спортен автомобил със двигател разположен в средата или отзад. Премахването на батериите от пода, позволява Mark Zero да притежава хубави, ниски спортни седалки. Mark Zero изглежда сериозен претендент за развиващия се пазар на електрически спортни автомобили, като батерията му може да промени изцяло електрическите превозни средства.   Батерията е създадена от китайско - германското дружество Desten Group Limited, базирано в Хонг Конг, което не споделя подробности за батерията си, но твърди, че позволява „изключително висока скорост на зареждане, 10C или по-висока”, както и енергийна плътност над 1.600 вата на килограм. Компанията твърди, че нейните клетки могат да бъдат бързо заредени и разредени 5.000 пъти, преди да намалят капацитета си на 80%, което предполага безпроблемна и дълготрайна употреба, особено ако автомобила бива зареждан бавно през нощта. Desten твърди, че дори при изключително бързо зареждане, клетките „се нагряват много малко”, което означава, че Piëch и други компании, които биха могли да използват новите батерии, ще намалят значително теглото на превозните си средства, премахвайки всякакви охладителни системи, които са необходими за други батерии. За да се постигне това ще е необходимо специално оборудване за високо напрежение, което ще направи обществената употреба на станциите за зареждане доста опасна. Piëch и Desten заявяват, че „необходимата инфраструктура за зареждане” ще бъде предоставена от Qingdao TGOOD Electric Co. Ltd, друга китайско - германска компания. Въпреки всичко, докато системата за зареждане не бъде демонстрирана, нищо не може да бъде сигурно. Но ако тази технология за бързо зареждане е реалност, Piëch Mark Zero и следващите двуместни четириместни и спортни SUV модели е възможно да бъдат първите електромобили, които наистина преодоляват предимството на бързото презареждане при автомобилите задвижвани с течни горива.", "date": "2019.03.05", "title": "Mark Zero се зарежда на 80% за по-малко от пет минути"}
{"url": "https://www.monitor.bg:443/bg/a/view/pyrvite-1-4-finalisti-v-shampionskata-liga-stavat-jasni-dnes-po-max-sport-158856", "text": "Тази вечер ще станат ясни първите 1/4-финалисти в тазгодишното издание на Шампионската лига. \"Реал\" (Мадрид) и \"Тотнъм\" излизат като откровени фаворити съответно срещу \"Аякс\" и \"Борусия\" Дортмунд, като началото и на двата двубоя е от 22.00 чaса. На \"Сантяго Бернабеу\" в Мадрид \"Реал\" ще излезе срещу \"Аякс\" с комфортен аванс от 2:1 след първия мач на \"Йохан Кройф Арена\". Единствените притеснения пред Кралския клуб са наказанието на капитана Серхио Рамос, както и разочарованието от двете последователни домакински загуби от \"Барселона\" през изминалата седмица. Отстраняването на Кралския клуб изглежда невъзможно, но ако \"Аякс\" повтори добрата игра от първия мач, със сигурност мачът няма да е скучен. Двубоят ще може да се проследи пряко по MAX Sport 2, както и като pay-per-view на live.a1.bg. Във втория двубой тази вечер \"Борусия\" (Дортмунд) има наглед непосилната задача да отстрани \"Тотнъм\". Англичаните ще излязат със самочувствие след комфортния аванс, който взеха при домакинската си победа с 3:0, но феновете на \"Сигнал Идиуна Парк\" ще очакват чудото. Мачът \"Борусия\" (Дортмунд) – \"Тотнъм\" ще се излъчи пряко по MAX Sport 3.", "date": "2019.03.05", "title": "Първите 1/4-финалисти в Шампионската лига стават ясни днес по MAX Sport "}
{"url": "https://www.monitor.bg:443/bg/a/view/bylgarija-e-4-tata-naj-poseshtavana-strana-ot-belaruski-turisti-158863", "text": "България се нарежда на 4-то място в списъка със страни, които са най-предпочитани от беларуските летовници. Това показват данни на Националния статистически комитет към правителството на страната за 2018 г. За миналата година броят на екскурзиите и пътуванията зад граница е 850.7 хил. като 20% от тях са посещения в страни от Общността на независимите държави. 28% пък са осъществени на територията на Европейския съюз (ЕС), а 52% в останалата част на света. След тях се нареждат Русия, Испания, Полша, Гърция, Грузия, Черна гора. На последните места са Чехия, Литва и Италия. 88.1% от организираните пътувания зад граница са осъществени в тези страни. Същевременно обаче  . Най-много посещения в Беларус е имало именно от Русия – 57%. Общият брой на чуждестранните гости за 2018 г. е 365.6 хил. Освен Руската федерация, много туристи е имало и от Литва, Полша, Латвия, Германия, Китай, Испания, Естония, Великобритания, както и Израел. Вътрешният туризъм продължава да се развива. Местните туристи през 2018 г. са били 62.2 хил.", "date": "2019.03.05", "title": "България е 4-тата най-посещавана страна от беларуски туристи"}
{"url": "https://www.monitor.bg:443/bg/a/view/66-sa-sluchaite-na-zarazeni-s-morbili-158854", "text": "Шестдесет и шест са случаите на заразени с морбили в страната към 5 март. От тях 41 са лабораторно потвърдени, за останалите се чакат резултатите, но симптомите са налице. Това съобщиха от Министерство на здравеопазването. Огнища на ситната шарка има в пет области: Благоевград – 48 заболели, София-град – 8 заболели, София-област – 8 заболели, в Бургас и Пловдив заболелите са по един.  Най-много от инфектираните и развили болестта са бебетата – 14. От една от четири годинки са 29, от пет до девет – 9, от десет до четириданеасет – 2, от петнадесет до 19 – годишна възраснт – 4 случая. При възрастните в групата двадесет – двадесет и четири години има 1 случай, при двадесет и пет – двадесет и девет годишните те са три, при тридесет и пет – тридесет и девет годишните също са три, а в групата над 40 годишна възраст случаят е един. 74% от заболелите нямат имунизация или без данни за проведени имунизации. От МЗ увериха, че всички контактни лица са издирени. Ведомството припомня, че още на 14 февруари на всички регионални здравни инспекции в страната е разпоредено чрез общопрактикуващите лекари да бъдат издирени и установени всички лица от 13-месечна до 18-годишна възраст без данни за имунизация и с пропуск в имунизационната схема и незабавното да бъдат ваксинирани с една доза ваксина срещу морбили, паротит и рубеола. Припомняме, че съгласно Имунизационния календар на Република България на децата безплатно се поставят задължителна профилактична имунизация с комбинирана ваксина срещу морбили, паротит и рубеола от тринадесетия месец (след навършване на 13-месечна възраст) и реимунизация срещу морбили, паротит, рубеола на 12-годишна възраст. Осигурени са достатъчни количества ваксина срещу морбили, паротит и рубеола, увериха още от МЗ.", "date": "2019.03.05", "title": "  66 са случаите на заразени с морбили"}
{"url": "https://www.monitor.bg:443/bg/a/view/daniel-peev-ot-glasyt-na-bylgarija-stefan-danailov-me-nauchi-da-byda-sebe-si-158859", "text": "Комедийният талант на Даниел Пеев озари кастингите на тъмно в предаването \"Гласът на България\", а емоционланият му кавър на Zombie на The Cranberries му донесе респекта на Влади Ампов-Графа, Михаела Филева, Иван Лечев и Камелия. Тази песен да съм я пял има, няма общо три пъти. Бях много притеснен, нищо, че не ми личеше.“, сподели пред bTV актьорът.  Той призна, че никога не си е помислял да се занимава професионално с музика. „Учили сме пеене за сцена в НАТФИЗ, благодарен съм на преподавателката ми Сияна Тарколева. Завърших при Стефан Данаилов, който ме научи да бъда себе си и да уважавам всички хора, независимо дали са в театъра, в киното.“, призна Пеев.  В момента той се издържа предимно с водене на събития, а ангажиментите в театъра е свел до минимум. Категоричен е, че не е трудно да си млад актьор в България. Само не трябва да се вайкаш много, а да действаш.“, казва Даниел, който продължи пътя си в музикалното шоу в отбора на Графа.  Пеев идва от семейство на моряци във Варна, но избира да изгражда характера си на сцената, вместо на кораба. Родителите му го пратили на изпит за лекар, но той кандидатсвтал зад гърба им в НАТФИЗ. На кастингите на тъмно в „Гласът на България“ Даниел също се записал без знанието на най-близките си – те дори не подозирали, че той може да пее.", "date": "2019.03.05", "title": " Даниел Пеев от \"Гласът на България\": Стефан Данаилов ме научи да бъда себе си"}
{"url": "https://www.monitor.bg:443/bg/a/view/misteriozen-venecuelski-samolet-kacnal-v-atina-158861", "text": "Венецуелски правителствен самолет е кацнал в събота по обяд в Атина при пълна конфиденциалност и без да е подаден предварителен полетен план, съобщи гръцкият телевизионен канал Скай. Самолетът с номер YV2486 е кацнал на атинското гражданско летище \"Елефтериос Венизелос\". Той е излетял от правителствената писта във венецуелската столица Каракас с първоначална дестинация карибския остров Маргарита. Според информацията на телевизията на борда му е бил министърът на външните работи на президента на Венецуела Николас Мадуро Хорхе Ареаса, който е имал една среща на атинското летище. Мистериозният полет е започнал на 24 февруари от Каракас. Същият ден самолетът е кацнал в Португалия, след като пилотът е казал, че ако не получи разрешение за кацане, самолетът ще падне, защото му свършва горивото. Твърди се, че два дни по-късно самолетът е кацнал в Женева. Доста европейски страни обаче са отказали да го приемат. Най-накрая, на 2 март малко след 14 ч., е кацнал на атинското летище, където е поискал престой от един час за зареждане. В крайна сметка обаче е останал там 4 часа и е излетял в 18 часа. Екипажът е уведомил контролната кула в Атина, че това не е официален правителствен полет. Самолетът е \"Фалкон\" на венецуелската държавна петролна компания PDVSA, който е смятан за правителствен. Представители на венецуелската опозиция твърдят, че самолетът е излетял от Каракас в същия ден, в който правителството на Мадуро е изтеглило от централната банка на страната 8 тона злато. Скай коментира, че сериозни въпроси буди самоличността на пътниците в самолета, защото ЕС наложи санкции на много представители на правителството на Мадуро, на които не е разрешено да влизат на европейска територия.", "date": "2019.03.05", "title": "Мистериозен венецуелски самолет кацнал в Атина"}
{"url": "https://www.monitor.bg:443/bg/a/view/fandykova-protiv-razrejdaneto-na-avtobusnite-linii-158857", "text": "Кметът на София Йорданка Фандъкова е против разреждането на автобусните линии като мярка за облекчаването на работата на шофьорите. „Категорично не мога да си позволя да възложа разреждане на линиите. Това би намалило качеството за услугата на гражданите. А ние се борим за по-чист въздух с една основна мярка, а именно стимулирането на хората да използват градския транспорт“, заяви кметът по повод продължаващото недоволството на шофьорите. По-рано те й изпратиха отворено писмо, в което настояват да присъства на транспортната комисия в Столичния общински съвет следващата седмица. От писмото става ясно, че има неразбиране между шофьорите и синдикатите. Водачите пишат, че искат да се чуят тяхното мнение за приоритетните действия за разрешаването на проблемите в транспорт. „Срещам се редовно с шофьори. Много внимателно съм се запознала с исканията и на двата синдиката, и на протестиращи шофьори“, каза Фандъкова. Кметът на София припомни също, че от февруари заплатите на водачите са увеличени с 10%, а през юни предстои и ново повишаване на възнагражденията. По настояване на синдикатите Фандъкова пое ангажимент и за стартиране на 3-годишна програма за ежегодно увеличаване на основната заплата на работещите в градския транспорт с минимум 10% годишно. Като част от програма за привличане на нови шофьори Столичната община се ангажира с осигуряване на средства за основен ремонт на общежития. Относно искането на КНСБ за спиране на нощния транспорт в града Фандъкова заяви, че първо трябва да се направи анализ на ефективността му и след това да се предприемат действия.", "date": "2019.03.05", "title": "Фандъкова против разреждането на автобусните линии"}
{"url": "https://www.monitor.bg:443/bg/a/view/raneni-pri-vlakova-katastrova-v-byrno-158864", "text": "Двадесет и един души пострадаха при челен сблъсък между два пътнически влака в южния чешки град Бърно тази сутрин, съобщи местната полиция, цитирана от ДПА. Нито един от ранените не е в тежко състояние. На около половината от пострадалите е оказана медицинска помощ в болница, каза говорителка на полицията. Сблъсъкът станал в района на централната железопътна гара на Бърно, в участък, където в момента се извършва голям ремонт. Полицията разследва дали катастрофата се дължи на техническа неизправност или на човешка грешка. Вчера петима души бяха ранени при железопътна злополука източно от Прага.", "date": "2019.03.05", "title": "21 ранени при влакова катастрова в Бърно "}
{"url": "https://www.monitor.bg:443/bg/a/view/borisov-shte-tyrsim-nachin-da-podpomognem-turizma-158848", "text": "Ще се търсят начини да подпомогнем туризма, като за целта се водят разговори с бизнеса и с общините. Това каза премиерът Бойко Борисов на откриването на българо-руския бизнес форум, който се провежда в момента в София. „За да удържим на конкуренцията на Турция и Гърция, ще възложа да се направи точна сметка за организираните туристи, да подпомогнем бранша - можем да предложим ловен, голф, зимен и летен туризъм. Не случайно на нашите бази се подготвят и руски спортисти. Ще се постараем да бъдем по-гъвкави, защото при тази конкуренция туристът избира най-добра дестинация - цена, обслужване, храна и сигурност, каза още той и припомни, че в 59 града в Русия имаме изнесени центрове за издаване на визи от 1 февруари. По думите му в сферата на детския туризъм са обсъждали с премиера Медведев лагера Камчия и идеята е повече руски деца да посещават и още наши курорти. Другите фактори, по думите му, която е в основата на сигурността у нас, която се цени много от всички чужди туристи. В тази връзка, Борисов припомни прагматичните ни отношения с Русия въпреки санкциите и напрегната международна обстановка. Българският премиер коментира и възможностите за увеличаване на пътуванията от РФ чрез развитие на фериботните връзки между българските и руските пристанища. От своя страна руският министър-председател Дмитрий Медведев подчерта възможността повече българи да пътуват в Русия. По думите му, РФ е първа в света по резервати и природни паркове, което може да привлече много чужди гости. \"Тръгва категоризация на всички хотели и туристически обекти. Това ще повиши качеството на обслужването, а също така и възможностите за чужди инвестиции в сектора\", обясни той. По думите му около половин милион руски туристи всяка година идват в България. Значителна „Тях ги привлича добрата туристическа инфраструктура, плажовете, сигурността, тук са зададени всички условия за добра пълноценна почивка, включително с деца“, допълни Медведев. Руският министър на икономическото развитие Максим Орешкин каза, че спадът на руските туристи през миналата година с 8 на сто се дължи на обезценяването на рублата и стабилният курс на българския лев. \"Така отколкото в Турция и Тунис\", обясни той. Според министъра на туризма Николина Ангелкова, за да се преодолее проблемът, ще акцентираме на качеството и разнообразяване на туристическия ни продукт. „Традициите и отношенията между нашите страни в областта на туризма имат богата перспектива. Туризмът допринася около 12% от БВП на страната, 8,4 млрд. лв. са общите приходи от отрасъла за 2018 г. България е предпочитана дестинация за руските туристи, заради много фактори“, обясни Ангелкова. Тя добави, че на форума участват над 100 компании и браншови организации от двете страни.", "date": "2019.03.05", "title": "Борисов: Ще търсим начин да подпомогнем туризма (ОБНОВЕНА)"}
{"url": "https://www.monitor.bg:443/bg/a/view/policija-i-prokuratura-predotvratiha-palej-granichnoto-upravlenie-vyv-vidin-158841", "text": "Полицията и прокуратурата предотвратили палеж на Граничното полицейско управление във Видин, съобщи на брифинг зам.-главният прокурор Иван Гешев. Информация за готвен палеж била получена миналата седмица, което накарало полицията да разположи постове на няколко места в града. Така в нощта на вторник срещу сряда били задържани двама души, които опитали да проникнат в полицейското управление.   Двамата не са родом от града и са оставени за постоянно в ареста от Районния съд във Видин. В автомобилите им били открити 8 туби с бензин и запалително вещество.   Според Иван Гешев планираният палеж бил толкова голям, че „градът щял да гори една седмица”. Никаква информация обаче не бе дадена нито за мотивите за палежа, нито за задържаните лица.", "date": "2019.03.05", "title": "Полиция и прокуратура предотвратиха палеж на граничното управление във Видин"}
{"url": "https://www.monitor.bg:443/bg/a/view/v-italija-sravnjavat-kiril-despodov-s-franchesko-toti-158836", "text": "Италиански медии провъзгласиха Кирил Десподов за новия Франческо Тоти.  Суперлативите за бившия нападател на ЦСКА не закъсняха след доброто му включване при победата на тима му \"Каляри\" над \"Интер\" с 2:1. 22-годишният българин влезе в игра десетина минути преди края и изработи дузпа, която обаче не беше реализирана от негов съотборник. Изданието numero-diea.com публикува в дните след двубоя материал със заглавие \"Кой е Десподов? Новият \"Тоти\" от \"Каляри\". На Ботуша сравняват Десподов и с Хоакин Санчес, който игра за Фиорентина преди няколко години.  Изданието припомня, че 178-сантиметровият Десподов много харесва легендата на \"Рома\" Тоти, но стилът му повече напомня на този на Кристиано Роналдо. На него Кирил се старае да прилича дори и физически.  Отбелязва се още, че визитката на Десподов не е за подценяване, тъй като той има има вече мачове в Лига Европа.   В следващия си мач \"Каляри\" гостува на \"Болоня\", като се очаква българинът да запише повече минути, тъй като вече е възстановен от травмата.  ", "date": "2019.03.05", "title": "В Италия сравняват Кирил Десподов с Франческо Тоти"}
{"url": "https://www.monitor.bg:443/bg/a/view/svidetelite-za-strelbata-v-shekera-zaradi-fatalnata-nedret-otprashiha-v-germanija-158851", "text": "Повечето свидетели по делото за стрелбата на ул. „Латинка” в Шекер махалата в Пловдив от 2 юли 2017г. са отпрашили на гурбет в Германия.  Някои от тях са заминали още миналия август, а други – този януари. Двама от тях обаче – Румен Дерменджиев и Рамадан Реджип, се оказаха ключови за защитата на подсъдимите баща и син Рангел и Румен Рангелови. Поради това и процесът срещу тях, въпреки протестите на прокуратура и адвокати на частните обвинители, бе отложен за пореден път. Мелето в Шекер махалата преди две години станало заради фаталната ромска красавица Недрет Нетя, която отдавна също е в Германия. Тя била женена с момченце, когато се залюбила с ромския Дон Жуан – Румен Рангелов с прякор Лисана. Това обаче не се харесало на свекър й – Ариф Асан, който на всичкото отгоре бил и съсед с фамилията на Рангелови. Около 21 часа на 2 юли 2017г. Рангел Рангелов с прякор Рамадан се прибирал в махалата с белия си микробус „Фолксваген” от пазара в село Костиево, където продавал дини. До него на предната седалка се возела внучката му на 12 години Мелиса Мустафа, която е дъщеря на сина му Румен. Когато минал пред къщата на съседите врагове на ул. „Латинка” № 4, те го нападнали, твърди защитата на Рангел. Версията на прокуратурата е друга, а именно, че Рангел Рангелов – Рамадан първи нападнал комшиите си, като пробол с 20-сантиметров нож в гърба свекъра на Недрет - Ариф Асан, който по чудо оцелял. След този първи епизод от междусъседската кавга се намесил с пушка Румен Рангелов – Лисана. Той започнал да стреля по враговете съседи, като успял да рани доста от тях. Една от пострадалите – Росица, имала над 40 сачми по цялото тяло. Друга от простреляните, която е частен обвинител по делото, твърди, че е ослепяла с едното си око. В същото време микробусът на Рамадана също пострадал. Един от противниците им ударил Рангел Рангелов с брадва по главата, а друг с метален прът, дълъг около метър и половина, счупил предното обзорно стъкло на буса. Срещу Румен са повдигнати две обвинения - за опит за убийство на осем души, сред които и две непълнолетни лица. Другото обвинение е за незаконно притежание на ловна пушка, с която е надупчил къщата на вражеския клан. Срещу Рангел също е повдигнато обвинение за опит за убийство, но с нож. Защитата на двамата подсъдими е  поета от адвокат Генчо Димов, който поиска от съда тройна съдебно-психиатрична експертиза на двамата. Съдия Миглена Маркова отхвърли това искане и прие заключенията на двете вещи лица, а именно че Лисана и Рамадан не са били в състояние на афект, когато се опитали да убият комшиите си. Процесът бе отложен, за да бъдат издирени в Германия липсващите свидетели и да бъдат призовани да дадат показания в окръжния съд в Пловдив.  ", "date": "2019.03.05", "title": "Свидетелите за стрелбата за Недрет в Шекера отпрашиха в Германия"}
{"url": "https://www.monitor.bg:443/bg/a/view/sled-proverkata-na-alepu-njama-nezakonno-stroitelstvo-v-mestnostta-158849", "text": "Няма незаконно строителство в местността „Алепу“, община Созопол. Това установи спешна проверка на шефа на регионалното ДНСК – Югоизточен район – Бургас инж. Милен Ненчев, предават от БНР. По нареждане на началника на Дирекцията за национален строителен контрол (ДНСК) арх. Иван Несторов местността бе инспектирана заради подадени сигнали за строителство. ВИЖ ОЩЕ:  При проверка на място се оказа, че се строи геозащитно съоръжение, което цели да спре свлачищните процеси. По думите на Ненчев строителството, което се извършва, е разрешено, защото то е първият етап от проекта за строеж на курортния комплекс „Алепу вилидж“. За деня строителството е спряно, но утре дейностите ще бъдат подновени като се очаква те да продължат до 15 май, когато със заповед на Регионалната екоинспекция в Бургас влиза в сила строителна забрана заради периода на гнездене на птиците.", "date": "2019.03.05", "title": "След проверката на „Алепу“: Няма незаконно строителство в местността"}
{"url": "https://www.monitor.bg:443/bg/a/view/kupondjija-bjaga-ot-policai-zaradi-silna-muzika-158843", "text": "Мургав купонджия от пазарджишкия квартал“ Изток“ се опитал да избяга от проверяващи шумен гуляй местни полицаи, но бързо бил заловен и изпратен в ареста. Дръзкият хулиган дори нагрубил униформените и предизвикал скандал, но емоциите му бързо били охладени от блюстителите на реда. Случката се е разиграла в понеделник  около 19.30ч., когато екип от Полицейския участък в ромския квартал патрулирал в района и установил наличие на силна музика, идваща от една от улиците в квартала. Т ам, направо на тротоара пред една от къщите компания от местни жители празнувала. От стереоуредба звучала много силна музика и полицаите разпоредили да се спре, защото с действията си нарушавали разпоредбите на общинската наредба за опазването на обществения ред. Всички реагирали на полицейските разпореждания , само 24-годишният Цветан Х. не се подчинявал и дори предизвикал скандал. Той влязъл в пререкание с автопатрула, като започнал да пречи на работата му. Тогава младият мъж бил задържан, а на ръцете му щракнали белезници. Докато полицаите се опитвали да го закопчеят, хулиганът ритал и удрял с юмруци по тях, дори се опитал да се отскубне, но бил заловен бързо.  ", "date": "2019.03.05", "title": "Купонджия бяга от полицаи заради силна музика"}
{"url": "https://www.monitor.bg:443/bg/a/view/startira-oranjevata-sedmica-s-oferti-vyv-vivacom-158853", "text": "Днес започва оранжевата Xiaomi седмица на VIVACOM, която ще продължи до 11 март включително. Телекомът дава избор между три модела в различни ценови сегменти в комбинация с тарифен план SMART L+. Само по време на тази специална седмица клиентите ще могат да се сдобият с един от най-добрите модели от среден клас на Xiaomi Mi 8 Lite за 339,98 лева на месец в комбинация с план Smart L+. Смартфонът разполага с голям дисплей – 6.26“ Full HD+ резолюция за по-добро сърфиране и гледане на видео. Работи с операционна система Android v8.0 (Oreo). Двойната кaмepa нa Мі 8 Lіtе e c peзoлюция 12 и 5 мeгaпиĸceлa. със сензор Sony IMX576 и бленда f/2.2 за повече детайли в изображението. Батерията на устройството е с капацитет 3350 mAh и поддържа технология за бързо зареждане. Смартфонът привлича и със стилен дизайн. Отлични са характеристиките и на Xiaomi Mi A2 Lite. Устройството е с 5.84” Full HD 19:9 дисплей, който улеснява прегледа на всякакъв тип съдържание. Двойната 12MP + 5MP камера с апертура (ƒ/2.2) е захранвана от изкуствен интелект. Това подобрява възможностите при заснемане чрез замъгляване на фона и изостряне на детайлите. Селфи камерата е 5MP с апертура (ƒ/2.0) заснема ясни селфита, благодарение на Beautify 4.0. Осемядреният процесор Qualcomm Snapdragon 625 постига баланс между производителност и консумация на енергия. позволяващ използване на смартфона цял ден. Възпроизвежда музика до 34 часа или повиквания до 19.5 часа с едно зареждане. Оранжевата му цена е 209.98 лв. с тарифен план Smart L+. Друго атрактивно предложение е Xiaomi Redmi 6, който се предлага за 139.98 лв. с план Smart L+. Смартфонът има двойна, хоризонтално разположена камера. Потребителският интерфейс разполага с подобрен панел за известия, режим с разделен екран. Операционната система прави зареждането на приложенията два пъти по-бързо и осигурява по-добро управление на фоновата памет. Устройството има сензор за пръстов отпечатък.", "date": "2019.03.05", "title": "Стартира оранжевата седмица с оферти във VIVACOM "}
{"url": "https://www.monitor.bg:443/bg/a/view/1-5-godishnata-aleks-ot-pazardjik-se-bori-za-jivota-si-158837", "text": "Алекс Дачева от Пазарджик е само на година и половина, а вече се бори с тежко заболяване, застрашаващо живота й. През миналата година на момиченцето е поставена страшната диагноза „ невробластома абдоминис“. След неуспешна операция за отстраняване на тумора и след направена биопсия се оказва, че туморът е злокачествен.Започната е веднага химиотерапия. Но за огромно съжаление, Алекс спира да се движи от кръста надолу. След направени шест курса химиотерапия състоянието на Алекс започва да се подобрява и вече се опитва да движи крачетата и да сяда. Следват още два курса химиотерапия и след това още един курс имунотерапия. Лекарите са обнадеждени, че след това Алекс ще проходи напълно и състоянието ѝ ще се стабилизира. Когато детенцето е достатъчно силно, ще му бъде направена нова операция за отстраняване на формацията в корема.За съжаление, ядрено-магнитният резонанс показва разсейки в костния мозък и главата.  На Алекс е поставен централен венозен катетър, чрез който се провежда химиотерапията. Според лекарите малката пациентка се нуждае спешно от трансплантация на костен мозък и провеждането на още четири курса имунотерапия.Добрата новина е, че засега тя се повлиява положително от приложеното лечение, което на този етап се провежда в България.  За да продължи напред Алекс, са нужни средства, които са непосилни за семейството на детенцето, но вече десетки хора от пазарджишко и пловдивско се обединиха около каузата за спасяването на Алекс. Кампанията за Алекс върви във Фейсбук, както и на сайта helpkarma.com. И на двете места коректно са публикувани медицински документи с диагнозата и състоянието на детенцето, както и договор с банка за дарителска сметка.    Дарителската сметка е: ОББ IBAN: BG50UBBS80021080599340 BIC: UBBS BGSF Титуляр:АЛЕКСАНДРА ЮЛИЯНОВА ДАЧЕВА", "date": "2019.03.05", "title": "1,5-годишната Алекс от Пазарджик  се бори за живота си"}
{"url": "https://www.monitor.bg:443/bg/a/view/ceci-krasimirova-azis-i-ivajla-bakalova-ne-sa-pokaneni-na-svatbata-mi-158855", "text": "Топ моделът Цеци Красимирова няма да се разходи до олтара пред погледите на Краля на поп-фолка Азис и колежката си Ивайла Бакалова. Красимирова ще каже заветното „да“ на американеца Майкъл Струмейтис на 12 май в старинен замък в Барселона, а с наближаването на датата се появиха спекулации относно списъка с гости. Затова бъдещата булка се обърна към медиите с изявление, в което тушира слуховете:", "date": "2019.03.05", "title": "Цеци Красимирова: Азис и Ивайла Бакалова не са поканени на сватбата ми"}
{"url": "https://www.monitor.bg:443/bg/a/view/luk-peri-ni-napusna-158846", "text": "Актьорът Люк Пери, добил широка популярност с ролята си на Дилън Маккей в култовия сериал \"Бевърли хилс 90210\", ни напусна. 52-годишната звезда почина няколко дни, след като получи масивен инсулт в дома си в Лос Анджелис и бе настанен в болница. Сред тийнейджърите Пери е познат като Фред Андрюс от хитовия сериал „Ривърдейл“, което беше последното му голямо превъплъщение. Актьорът влезе в болница веднага, след като стана ясно, че \"Бевърли хилс 90210\" ще получи продължение. Актуалната история ще бъде показана това лято, почти 20 години след излъчването на последния епизод. Люк и Шанън Дохърти са единствените попълнения в оригиналния каст, които отказаха да се включат в продължението, което ще носи името „90210“.", "date": "2019.03.05", "title": "Люк Пери ни напусна"}
{"url": "https://www.monitor.bg:443/bg/a/view/lili-ivanova-reklamira-suitchyri-snimki-158850", "text": "Естрадната прима Лили Иванова за пореден път доказа, че някои жени нямат възраст. Тя облече суитчър, дълга тениска и широк анцуг и, да, стоят и перфектно, точно толкова колкото и на тийнейджър. Стиловата трансформация от елегантни черни рокли и високи токове в градски, дори скейтърски, стил, е заради рекламната кампания на нова българска марка. Изпълнителката на „Щурче“ лично се похвали с участието си в новото бизнес начинание на DJ Мартен Роберто, като сподели кадри от фотосесията с Диляна Флорентин, на която позира със спортните дрехи. Брандът носи името \"Кристал\" и е съвместно начинание на музиканта и Никола Владимиров. Според описанието му, той „не се съобразява с пазара и желанията на масовия потребител“.  Междувременно поп дивата разпродава билетите за националното си турне като топъл хляб. Броени дни, след като стана ясно, че първата й спирка е Дворецът на културата и спорта „Васил Левски“ във Велико Търново на 29 март, пропуските за концерта бяха изчерпани. Същото се случи и с билетите за звуковия десант на Лили в спортна зала “Младост” в Бургас, който е насрочен за 16 април. Затова организаторите пуснаха допълнителни билети за двете дати. Ден след като подгрее гласните си струни във Велико Търново, изпълнителката на „Дантелената примка на нощта“ ще забие ток на сцената в спортна зала “Орловец” в Габрово. Настоящият лъч от турнето на примата ще премине още през Гоце Делчев на 8 април (СК “Неврокоп Aрена”), Ямбол на 17 април (спортна зала “Диана”), Шумен на 8 май (Aрена Шумен), Хасково на 1 юни (спортна зала “Дружба”), ресторант \"Лебед\" в Панчарево на 21 юни, Варна на 30 юни (Летен театър) и Пловдив на 17 септември (Античен театър). Иванова ще завърши професионалната си година с два концерта в зала 1 на НДК. Естрадната прима ще разгърне вокална мощ пред 10 000 почитатели в София на 8 и 9 декември.", "date": "2019.03.05", "title": "Лили Иванова стана лице на спортни дрехи (СНИМКИ)"}
{"url": "https://www.monitor.bg:443/bg/a/view/opra-s-televizionno-predavane-v-zashtita-na-majkyl-djeksyn-158830", "text": "Опра Уинфри направи специално токшоу в защита на Майкъл Джексън, пише Ройтерс. Предаването на телевизионната звезда се излъчва в понеделник вечерта американско време по Ейч Би О и телевизионния канал на самата Уинфри. Телевизионната програма беше провокирана от предизвикалия много коментари документален филм \"Да напуснеш Невърленд\", който е базиран на показанията на двама мъже, които твърдят, че са били насилвани многократно от поп звездата, докато са били деца.  В извадки от своя документален филм, Опра Уинфри показа части от интервю, което е направила с двамата мъже. Тя пита единия защо е продължил да има контакти с Майкъл Джексън, след като описаните сексуални посегателства са се случили. Въпросът към другия мъж е защо не е свидетелствал за насилието срещу него, когато е имал възможност за това. Наследниците на Майкъл Джексън отхвърлят всички обвинения, отправени в \"Да напуснеш Невърленд\" и се изказаха негативно за автора на филма Дан Рийд. Майкъл Джексън почина през 2009 г. През 2005 г. той беше оправдан по обвинения в блудство с 13-годишно момче. През 1994 г. Майкъл Джексън се споразумя с родителите на друго 13-годишно момче, които също го обвиняваха в сексуално посегателство срещу сина им.", "date": "2019.03.05", "title": "Опра с телевизионно предаване в защита на Майкъл Джексън"}
{"url": "https://www.monitor.bg:443/bg/a/view/trymp-udylji-s-godina-sankciite-sreshtu-rusija-zaradi-ukrajna-158838", "text": "Президентът на САЩ Доналд Тръмп удължи с година санкциите против Русия, въведени заради Крим през 2014 г. Ограничителните мерки ще действат поне до 6 март 2020 г. Според Белия дом, Русия срива политическите процеси в Украйна и заплашва мира, сигурността, стабилността, суверенитета и териториалната й цялост.", "date": "2019.03.05", "title": "Тръмп удължи с година санкциите срещу Русия заради Украйна "}
{"url": "https://www.monitor.bg:443/bg/a/view/sofijanka-predloji-podkup-na-policai-za-da-zabravjat-za-pyten-incident-158844", "text": "39-годишна софиянка ще отговаря пред съда за предложен подкуп на униформени, които, според нея, трябвало „ да забравят“ за пътен инцидент с колата й. Столичанката извадила две банкноти по 50 лв., за да „затвори очите“ на органите на реда, но те я отвели в Районното управление на МВР в Панагюрище, където начаса било образувано полицейско производство за опит да се подкупят длъжностни лица. Случката е станала в събота около 18.30ч.  в панагюрското село Оборище. Малко по-рано в полицейското управление бил получен сигнал за настъпил пътен инцидент в селото между два леки автомобила. Единият от водачите обаче вместо да изчака органите на „Пътна полиция“ напуснал местопроизшествието. Автопатрул пристигнал на мястото и униформените предприели действия за изясняване на случилото се. Не след дълго на адрес в селото те открили и другата кола, участвала в пътно-транспортното произшествие -  „Мерцедес“ със софийска регистрация. Возилото било собственост на столичанката Р.М.-39г., но било управлявано от 31-годишния жител на селото Л.М. Полицаите предприели действия за съставянето на акт за установеното нарушение на Закона за движение по пътищата. Тогава от къщата излязла Р.М., който предложила на служителите две банкноти всяка с номинал от 50 лева, за да „забравят за случилото се“. Вместо това обаче жената се сдобила с бързо производство за предлагане подкуп на длъжностни лица.", "date": "2019.03.05", "title": "Софиянка предложи подкуп на полицаи, за да „забравят“ за пътен инцидент"}
{"url": "https://www.monitor.bg:443/bg/a/view/kzk-proverjava-sdelkata-za-nova-televizija-158840", "text": "Комисията за защита на конкуренцията (КЗК) стартира проверка на сделката за придобиване на Нова телевизия от българската „Адванс Медиа Груп“ ЕАД, контролираното от братя Домусчиеви. Регулаторът ще направи анализ на концентрациите между предприятията и влиянието върху медийния пазар, става ясно от съобщение, публикувано на сайта на КЗК в Публичния електронен регистър. Припомняме, че на 22 февруари, след няколко дни на слухове по темата, беше обявено официално, че Кирил и Георги Домусчиеви заявихи намерението си да придобият 100% от Нова Броудкастинг Груп АД. Прехвърлянето на собствеността подлежи на регулаторно одобрение от антимонополния орган. „Адванс Медиа Груп“ ЕАД и шведската медийна група Modern Times Group (MTG) са подписали договор за продажба на „Нова Броудкастинг Груп“ АД, част от които е и „Нова телевизия“. Общата стойност на сделката е 185 млн. евро. Споразумението предвижда българската компания да придобие 100% от „Нова телевизия“ и мажоритарен дял в „Нет Инфо“. Очаква се финализирането на сделката да е факт през второто тримесечие на 2019 г. „Адванс Медиа Груп“ е дъщерно дружество на компанията „Адванс Пропъртис“ ООД, която е  собственост на българските предприемачи Домусчиеви. „Адванс Пропъртис“ притежава над 100 дружества в 23 държави от 10 различни индустрии. Портфолиото на холдинга включва фармацевтичната компания „Хювефарма“, корабната компания „Параходство БМФ“ и пристанищният оператор „БМФ Порт Бургас“. Сред дружествата под шапката на „Адванс“ са още компании за недвижими имоти, енергийни дружества и др. Освен политематичният канал Nova, в портфолиото на „Нова Броудкастинг Груп“ влизат още шест филмови и спортни канала. Последният анализ на КЗК показа, че „Нова Броудкастинг Груп“ има между 30 и 40% дял на пазара на телевизионно разпространение за 2016 и 2017 г. Делът на „Нова“ на пазара на телевизионна реклама с национален обхват е между 40 и 50%.", "date": "2019.03.05", "title": "КЗК проверява сделката за Нова телевизия"}
{"url": "https://www.monitor.bg:443/bg/a/view/rdnsk-otiva-na-alepu-158832", "text": "Директорът на Регионалната дирекция за национален строителен контрол Милен Ненчев ще извърши проверка в местността „Алепу“ след поредица от сигнали за възобновено строителство, въпреки издадените заповеди за спиране на дейностите там. Инспекцията трябва да установи - дали собственикът на терена до плажа извършва само брегоукрепване, за което има предписание, или се изграждат и трите предвидени по план вили. Първите проверки на място бяха направени в края на януари, тази година. Разрешението за благоукрепителни дейности е издадено година по-рано - на 24 януари 2017-а.  През септември 2018 г. собственикът на терена се сдобива и с разрешително за строеж. Курортният комплекс Алепу вилидж трябва да бъде изграден в два етапа - укрепване и строеж. И понеже дейностите вървяха паралелно от ДНСК спря строежа с мотив, че липсва етапност при строителните работи. Издадената заповед, с която грешката е коригирана е от 1 март.", "date": "2019.03.05", "title": "РДНСК отива на Алепу"}
{"url": "https://www.monitor.bg:443/bg/a/view/edna-chetvyrt-po-malko-ruski-turisti-pri-rannite-zapisvanija-158816", "text": "Близо 25% спад на руските туристи се отчитат при ранните записвания. За периода май-октомври през 2018 г. руските летовници са били 440 000. Очакванията за тази година са те да са около 320 000, по данни на Института за анализи и оценки в туризма. Причина за намалелия интерес е силната конкуренция в региона от Турция и Гърция както на руския, така и на европейските пазари. В Турция съществуват програми, с които се финансират чартърните полети с 6000 евро, а това привлича туристите. „Гърция успя да прецени точно кога ще са силните и слабите позиции на Турция и успя да се възползва от това“, коментира директорът на Института за анализи и оценки в туризма Румен Драганов. По негови думи завръщането на Египет и Тунис като дестинации също е повлияло на централноевропейския пазар. Туристите от Испания и Италия пък се ориентират към Източното Средиземноморие, което краде и нашите летовници. Според Драганов обаче стига да се вземат адекватни мерки, то посещенията от Русия може да нараснат до 390 000, тоест При нормални обстоятелства 80% от гостите по нашето Черноморие са от ранни записвания. „Представянето ни както на руския, така и на немския пазар далеч не е добро“, коментира инж. Драганов. За сметка на това реакцията на англичаните е положителна. Брекзит ще повлияе добре на българския туризъм и се очаква „Колкото по-бедна е Англия, толкова повече ще се търси България като евтина дестинация за лятна почивка“, смята Драганов. Общият спад е с 5% при ранните записвания за лятото в сравнение с миналата година. Очакванията за 2020 г. са стагнацията на българския туризъм да продължи. „В момента се води много силна конкурентна война между съседите ни, а България спи и рекламата ни е слаба“, коментира още Драганов.. Въпреки това той смята, че ако се вземат адекватни мерки, спадът може да намалее. но кметовете на общините, заедно с Министерството на туризма водят разговори за подпомагане на чартърните полети, включително за тези от Русия и Германия, спадът може да намалее, допълни Драганов. Това е най-добрият начин един турист да запази своята лятна почивка като се възползва от намаления и добри оферти. В зависимост от това кога се направи резервацията, отстъпките могат да стигнат 30% от крайната сума като намаленията за август са най-малко. През март отстъпките намаляват до 15%, а през април – 10%. Редовна практика на западните туристи е да правят резервации още от миналото лято, за да са сигурни. По думите на Драганов най-търсени са дестинациите по Черноморието, свързани с туризма за вино и ястия.", "date": "2019.03.05", "title": "Турция и Гърция топят ранните ни записвания за море"}
{"url": "https://www.monitor.bg:443/bg/a/view/medvedev-se-sreshtna-s-karajancheva-razgovarja-i-s-patriarh-neofit-158842", "text": "Шефката на НС Цвета Караянчева се срещна с руския премиер Дмитрий Медведев, а след това имаше разговор с патриарх Неофит.  Срещата между Караянчева и Медведев се проведе в Народното събрание и бе сравнително кратка, а на нея присъстваха и народни представители от групата за приятелство между България и Русия. Медведев разгледа пленарната зала и удари парламентарния звънец. След разговорите Медведев и Караянчева положиха цветя пред паметника на Цар Освободител в столицата.Церемония по посрещането на Дмитрий Медведев премина при изключително засилени мерки за сигурност. Междувременно стана ясно, че Медведев се е срещнал и с патриарх Неофит в Синодалната палата. В срещата са участвали Старозагорския митрополит Киприан, Врачанския митрополит Григорий, Видинския митрополит Даниил, Негово Преосвещенство Мелнишки епископ Герасим, гл. секретар на Св. Синод и архим. Васиан, председател на храм-подворие \"Св. Николай Мирликийски\". По време на разговорите са били подчертани традицицонно добрите взаимоотношения между Българската патриаршия и Руската православна църква, както и бяха повдигнати въпроси от църковния живот на двете страни. Медведев предал поздрави на Нефоти и на Светия синод от името на руския патриарх Кирил. Приемът завърши с благопожелания за бъдещи успехи и добри плодове в трудовете, съобщиха от сайта на Патриаршията", "date": "2019.03.05", "title": "Медведев се срещна с Караянчева, разговаря и с патриарх Неофит"}
{"url": "https://www.monitor.bg:443/bg/a/view/grisho-stana-animator-za-deca-v-indiyn-uels-video-158825", "text": "Топ ракетата на България Григор Димитров бе сред звездите на мъжкия и женския тенис, които влязоха в ролята на аниматори за специалния (и традиционен за турнирите) отворен “ден на децата” в комплекс “Тенис Гардън” в Индиън Уелс.  Тази седмица започват турнирите от сериите “Мастърс” при мъжете и Premier Mandatory при жените в слънчева Калифорния. Освен Григор, забавното събитие уважиха още Давид Гофен, Полин Палментие, Коко Вандеуей и Ана Каролина Шмиедлова. Григор Димитров ще научи името на първия си съперник и позицията си в основната схема в нощта на вторник срещу сряда - жребият ще се тегли в 01:00 часа българско време на 6 март. Българинът е поставен под номер 26 и има да защитава само 10 точки, след като миналата година загуби първия си двубой (във втори кръг) от Фернандо Вердаско. Димитров започва надпреварата като номер 28 в световната ранглиста.", "date": "2019.03.05", "title": "Гришо стана аниматор за деца в Индиън Уелс (ВИДЕО)"}
{"url": "https://www.monitor.bg:443/bg/a/view/izlekuvaha-pacient-s-hiv-158835", "text": "Учени са излекували пациент от вируса на ХИВ, пише \"Ню Йорк Таймс\". Човекът, чието име се пази в тайна, е наричан от учените Лондонския пациент. В продължение на години се правеха опити да бъдат повторени резултатите с т.нар. Берлински пациент, който стана първият излекуван от ХИВ. Очаква се по-късно днес, в списание \"Нейчър\", да бъдат публикувани подробности за Лондонския пациент, който е вторият излекуван от вируса, предизвикващ СПИН. И двата успешни случая са станали факт сред трансплантирането на костен мозък на пациентите, която е направена с цел лекуване на рак, а не на ХИВ вируса. Въпреки успеха, учените отчитат, че трансплантацията на костен мозък няма как да се превърне в масова практика за лечение на заразените с ХИВ. В момента стандартната процедура е вирусът да се потиска със силни лекарства. Въпреки това трансплантирането на клетки, модифицирани да издържат на ХИВ вируса, може да се окаже животоспасяващо в определени случаи. Лондонският пациент е бил излекуван както от рак, така и от ХИВ вируса. Според лекарите той определил успеха в лечението му като \"сюрреалистичен\". Първият случай на излекуван от ХИВ беше представен през 2007 г. на същата научна конференция в Сиатъл, на която днес ще бъдат показани резултатите на Лондонския пациент. Тогава германски лекар показа постигнатото с Берлинския пациент, който впоследствие беше разкрит като Тимъти Рей Браун, на 52 години, който живее в Калифорния.", "date": "2019.03.05", "title": "Излекуваха пациент с ХИВ"}
{"url": "https://www.monitor.bg:443/bg/a/view/radoslav-parushev-razsmja-hiljadi-s-razkaz-za-kijt-flint-vijte-go-tuk-158845", "text": "Писателят Радослав Парушев обра овациите в социалните мрежи със забавна история за легендарния фронтмен на The Prodigy Кийт Флинт, който отне живота си пред уикенда. Хиляди харесаха и споделиха публикацията на Парушев в личния му профил във Фейсбук. Ето и целият разказ:", "date": "2019.03.05", "title": "Радослав Парушев разсмя хиляди с разказ за Кийт Флинт (ВИЖТЕ ГО ТУК)"}
{"url": "https://www.monitor.bg:443/bg/a/view/i-rusija-izleze-ot-dogovora-za-raketite-s-malyk-i-sreden-obseg-158834", "text": "Русия официално прекрати участието си в Договора за ликвидиране на ракетите със среден и малък обсег.  Това стана след подписване на съответния указ от страна на президента Владимир Путин. Действията на Москва идват в отговор на решението на САЩ едностранно да излязат от договора. Вашингтон прекрати участието си в него на 1 февруари т.г., след указ на президента Доналд Тръмп. По-рано Путин предупреди, че „Русия ще отговори огледално на САЩ“. Очаква се в близките дни Москва официално да уведоми държавите-участнички в ракетния договор за преустановяване на неговото изпълнение от страна на Русия. Междувременно Путин обяви, че Москва е започнала работа по създаване на нови оръжия заради аналогични действия на САЩ. В близко време стартира разработката на хиперзвукова ракета със среден обсег и наземно базиране. \"Ще почакаме докато нашите партньори узреят да водят с нас равноправен и съдържателен диалог по тази важна тематика \", посочи държавният глава.", "date": "2019.03.05", "title": "И Русия излезе от договора за ракетите с малък и среден обсег"}
{"url": "https://www.monitor.bg:443/bg/a/view/trymp-planira-otmjana-na-oblekchenijata-za-vnosa-ot-indija-158827", "text": "Президентът на САЩ Доналд Тръмп изпрати писмо до Конгреса, с което обяви намеренията си да отмени облекченията за вноса на стоки и услуги от Индия, съобщават световните агенции. Според обитателя на Белия дом, най-многолюдната демокрация в света не е дала гаранции за предоставяне на американските компании на равен достъп до индийския пазар. Решението на Тръмп ще окаже голямо влияние на икономиката на южноазиатската държава. 15% от износа на Индия отива в САЩ. Основно в Щатите се доставят лекарства, химикали, текстил и елмази. Делът на тези стоки представлява 55%на сто от експорта. От друга страна обаче, по данни на експерти от Масачузетския технологичен институт, само 2% от целия внос в САЩ идва от Индия. За 2017 г. стойността му е била над 44 млрд. долара.", "date": "2019.03.05", "title": "Тръмп планира отмяна на облекченията за вноса от Индия"}
{"url": "https://www.monitor.bg:443/bg/a/view/v-rusija-obmisljat-birata-da-e-s-minimalna-cena-158826", "text": "Националният съюз на производителите на ечемик, слад, хмел и пиво е изпратил във финансовото министерство на Русия предложение за въвеждане на минимална цена на дребно на бирата, пише в. \"Известия\". Според авторите на идеята половин литър пиво трябва да струва в магазините поне 35 рубли (0,532 долара). По данни на търговците в момента минималната цена е 30 рубли, а средната цена 50-60 рубли. От бранша смятат, че повишаването на минималната цена ще гарантира по-високо качество на напитката в магазините. Много евтината бира предполага ниско качество и съмнения за легалното й производство. От руското финансово министерство по принцип са подкрепили идеята, но тепърва е необходимо да се направят детайлни сметки какви ще са ползите и негативите т реализацията й.", "date": "2019.03.05", "title": "В Русия обмислят бирата да е с минимална цена"}
{"url": "https://www.monitor.bg:443/bg/a/view/rumen-draganov-77-mln-lv-izharchihme-za-3-mart-158810", "text": "170 хиляди чужденци ще ни посетят по Великден, коментира в интервю пред \"Монитор\" директорът на Института за анализи и оценки в туризма - Около 280 000 са пътуванията общо. От тях 60 000 са излезлите в чужбина, главно в съседните страни Гърция, Македония, Сърбия, Румъния. Но голяма част са предпочели България, и то най-вече хотели в планинските курорти, които предлагат балнео, СПА и уелнес. Също така видяхте, че стотици хиляди българи заложиха на културен туризъм - близо до родните си места. Най-много се изкачиха на връх Шипка, като според данни на организаторите 50 000 души са посетили паметника. Много хора се събраха в големите градове - Плевен, Стара Загора, Бургас, Шумен, където се проведоха тържества. На Пампорово пък имаше 1500 души, които се спуснаха по пистите с националния флаг и носии. Там има 15 000 туристи, така че тази инициатива е била наблюдавана от многобройна публика. Теснолинейката от Септември до Добринище и Якоруда с увеличения брой вагони беше пълна с деца. 30 000 пък бяха посещенията в Националния военноисторически музей. Много други музеи и галерии бяха отворени през празничния ден. Така че беше изключително тържествено и прави впечатление, че много млади хора се включват в различни инициативи. - Предпочитанията са най-вече за двудневни и тридневни пакети в планината и спа хотелите. Но предимство имат двудневните пакети. Средно около 260 лева е средната цена на продадените пакети. - Има много интензивни пътувания през трите почивни дни. Много българи, които са близо до границата с Македония, Сърбия и Румъния, правят еднодневни излети. Сметките показват, че сме похарчили около 77 милиона лева за 3 март. - Да, говорим общо. - Както казахме още в края на миналата година, 2019-а се очертава като година на стагнация. Видяхме, че сложните метеорологични условия през януари, които затвориха някои пътища, намалиха броя на туристите. Общо взето, се движим в порядъка на миналата година. Но в същото време има раздвижване на някои пазари. - Например Англия е с близо 10 000 туристи повече и това потвърждава тезата ни за Брекзит, че колкото повече обедняват англичаните, толкова по-добре за нас. Причината е, че търсят нискобюджетни дестинации. - Преди всичко отливът е от руския пазар и от някои европейски страни заради спад на нискотарифните полети. Миналата година имахме много добри резултати, председателството на ЕС също генерира повече туристи, така че сега няма как да се надяваме на голям ръст. По-скоро трябва да се радваме, ако задържим числата от миналата година. През януари тогава сме имали около 540 000 туристи, а сега имаме с 10 000 повече. Това е ръст с около 3%.   - Не, видяхме обратната пропорционалност на пътуванията на британските туристи. - Едва ли, ако бъдат въведени такива визи, това ще уплаши британските туристи. Те вече търсят ниската цена. - Пролетният сезон започва на Великден и очакваме да генерира 170 000 чуждестранни пътувания. С всяка изминала години се увеличава броят на туристите, които идват у нас точно по Великден. - По-скоро за посещения при близки и приятели. Великден с неговата тържественост прави много силно впечатление на жители на Австрия, Германия, Италия, Испания, където се празнува много по-тържествено Рождество Христово, отколкото Великден. Затова и наблюдаваме доста посещения в този период. - През пролетта имаме много тържества, отварят се и близо 1000 хотела повече. Тогава започват и пътуванията на Черно море - на румънци и на ранните туристи от Великобритания и Германия. - По Великден се движим в рамките между 80-100 млн. лева. - Трябва да отбележим, че много нови балнео, спа и уелнес комплекси отвориха врати и те са изключително търсени. Това се наблюдава и сега по 3 март. Много бързо набраха популярност места като Старосел, Огняново и др. Така че като тенденция се очертава най-търсени да са местата с топли води. Общо взето, българите свикнаха на краткосрочния отдих. - Продължават ли да са търсени къщите за гости, домашно приготвената българска кухня? - Вече не можем да кажем, че тази тенденция е някаква новост, нито че има разширение на сегмента. Бих казал, че се получи едно засищане от гледна точка на предлагането. Модата сега е топли минерални води и калий в новоизградени туристически комплекси. - Ранните записвания вървят много слабо. Имаме голямо изоставане на руския пазар в рамките на 25%. Общо европейските пазари вървят между 8-12%. А в предишни години бяхме стигнали 14-18% реализирани продажби от заявеното от туроператори. Това се дължи отново на Турция, Египет, Тунис, които отново излязоха на преден план и се намесиха интензивно с рекламна кампания. За това помагат чартърните полети. Тук е разликата между тези курорти и България. Страната ни не признава, че е собственик на туристически атракции. Тя делегира само на кметове на общини да участва в рекламни кампании и привличане на туристи чрез чартърни полети. Турция спонсорира с по 6000 евро всеки полет с туристи. Същото прави и Гърция, Кипър. Те дори са уредили възможността да приемат със зелени паспорти турски граждани на тяхна територия без виза. Има и доста облекчения за руски туристи, а Турция изцяло е отменила визите за тях. От тази гледна точка губеща е нашата страна. Отсъствието на консолидиран туристически бранш, който не излиза с обща позиция, не е добре за нас и доведе поединично за увеличение на цените с между 7-11%. Това беше наблюдавано 2016-2017 година. 2019-а също се движи с един ръст между 8-12%. В същото време виждаме рязък спад на заявените чартърни полети на летище Варна и Бургас и на руския пазар, които са драматични. Все пак за нас не е без значение дали ще влязат 440 000 руснаци, колкото са били миналата година, или 322 000, колкото се очертава да бъдат тази. Затова изтъкнах, че липсата на единна политика не е добре за нас. Министерството на туризма има много добра инициатива „Повече българи в България“, но в същото време няма да намерите никъде данни колко сънародници са пътували у нас през конкретна година, за да направим мониторинг. Вече тече трети месец от старта на тази кампания, но никъде няма реклама, която да подканва туристите да почиват на Черноморието ни. Обиколете европейските страни и ще видите, че навсякъде се рекламира вътрешният туризъм. Според нашите данни миналата година сме имали 18 млн. пътувания на българи у нас и очакваме тази година да се увеличат с 10-12%. Но никъде другаде няма такава статистика.   Работи в сферата на туризма повече от 30 години Завършил е Техническия университет в София и УНСС През годините е заемал различни длъжности в сферата на туризма – екскурзовод, туристически представител, офис директор в международната търговска организация “Балкантурист”, изпълнителен директор на капитала на холдинга Balkan Holidays international, президент на клоновете на Balkan Holidays в Лондон, Ню Йорк, Рим, Москва, Кайро и др. Взема участие в работата на много неправителствени организации – Българската асоциация на туристическите агенции, Българската асоциация за екотуризъм До 2006 г. е председател на Съвета по туризъм и член на Българския туристически борд", "date": "2019.03.05", "title": "Румен Драганов: 77 млн. лв. изхарчихме за 3 март"}
{"url": "https://www.monitor.bg:443/bg/a/view/mlado-semejstvo-podari-hljaba-na-cjalo-selo-158831", "text": "    Младото семейство Ибрахим и Невсе Караалиеви от село Господинци, Гоцеделчевско изненада приятно своите съселяни като подариха хляба на всички 522 жители и техните семейства. С изненада завчера хората отишли да си купят хляб от магазина научаваха, че това е подарък от младите Ибрахим и Невсе. Такива жестове, които в мюсулманския обичай се наричат „садака“ и не се разгласяват, но благодарни жители на селото бяха качили в социалната мрежа  снимка на младото семейство с благодарствени слова.     В трудните времена, в които живеем, да дариш залък хляб е благороден жест,  особено за възрастни  хора с малки пенсии, на които дори и насъщният е скъп. Поздравления и адмирации от екипа на кметство Господинци и жителите на село Господинци. Респект за постъпката на семейство Караалиеви, са благодарсвените думи от кметския екип в селото.", "date": "2019.03.05", "title": "Младо семейство подари хляба на цяло село"}
{"url": "https://www.monitor.bg:443/bg/a/view/taksite-za-semestyr-v-germanija-zapochvat-ot-120-evro-158823", "text": "Най-евтино излиза обучението в Германия. Таксите за семестър варират от около €120 (243 лв.) в Нюрнберг и Аугсбург, €160 (312 лв) за Манхайм, за столицата Берлин са между €270 (525 лв) и €320 (625 лв.), а в Хамбург и Хановер могат да стигнат до €400 (728 лв). Така за тригодишно обучение в Германия родните студенти ще плащат между €720 (1 408 лв) и €2 400 (4693 лв.). За настаняване според наръчника трябва да се заделят между €250 (480 лв.) и €800 (1564 лв.). В Германия има голям брой БГ емигранти, така че ако студентите отиват при мама и тате, квартирата отпада от сметките. Средно за разходи на живот пък са им необходими €500 или 977 лв. Така ако един студент учи в Аусбург и живее в евтина квартира, не трябва да дава повече от 18 000 лв. за година. В Хамбург обаче сумата, която трябва да заделят родителите му, може да надскочи 32 000 лв.", "date": "2019.03.05", "title": "Таксите за семестър в Германия започват от 120 евро"}
{"url": "https://www.monitor.bg:443/bg/a/view/zaplatata-v-holandija-do-22-godishna-vyzrast-e-spored-vyzrastta-158822", "text": "Божана Божилова изкарва по старата система европеистика в Hague University of Applied Sciences, а в момента следва магистратура публична администрация в Leiden University. Различното при нея е, че тя получава финансирането, което не трябва да се връща, ако завърши в рамките на 10 години. „За бакалавъра си получавах финансиране около €550 на месец, като задължение беше да работя поне 56 часа. Сега получавам €290 на месец“, сподели Божана. Тя обясни, че средната заплата на час е около €8,50 но заплащането в Холандия до 22-годишна възраст е въз основа на годините. Така минималната заплата на 18-годишен е по-малка, отколкото на 21-годишен. Тъй като не всички университети имат общежития, по-голяма част от студентите са на квартира. Цените за стая варират от €350 до €600 (684 лв – 1173 лв), а за самостоятелно студио от €550 (1075 лв.) до €900 (1760 лв). За храна месечно според Божана стигат около €200 (391 лв) - €300 (586 лв).", "date": "2019.03.05", "title": "Заплатата в Холандия до 22-годишна възраст е според възрастта"}
{"url": "https://www.monitor.bg:443/bg/a/view/pritesnenie-v-real-predi-revansha-s-ajaks-ot-shampionskata-liga-158795", "text": "Може ли 3-кратният пореден европейски клубен шампион „Реал“ (М) да отпадне от Шампионската лига още на осминафиналите? Това е големият въпрос преди реваншите тази вечер, в които испанският колос приема „Аякс“. Преди двубоя на „Сантяго Бернабеу“ домакините имат преднина от 2:1 след първата среща в Холандия, но въпреки това изобщо не са спокойни. Причината е, през миналата седмица тимът на два пъти беше разбит от „Барса“ именно в Мадрид, а като цяло тимът е неубедителен в домакинствата си. Именно това бе и притеснението пред треньора Сантяго Солари, за когото Шампионската лига остана единственият вариант за трофей този сезон. „Няма отпускане, дори напротив – притеснен съм. Това ще труден мач срещу съперник, който няма какво да губи и ще играе атакуващо – нещо, което е изключително опасно“, сподели Солари, който няма да може да използва наказания капитан Серхио Рамос. В другия мач от вечерта „Борусия“ (Д) приема „Тотнъм“, който идва в Германия с преднина от 3:0 след първата среща и изглежда, че само чудо може да помогне на „жълто-черните“.  ", "date": "2019.03.05", "title": "Притеснение в „Реал“ преди реванша с „Аякс“ от Шампионската лига"}
{"url": "https://www.monitor.bg:443/bg/a/view/grajdanite-ot-stranata-bez-preregistracija-na-kolite-si-v-sofija-158812", "text": "Гражданите от цялата страна, които не са родом от София, ще могат да са с колите си, които са закупили от столицата, без да се налага да ги пререгистрират на адресите си по местоживеене. Това предвиждат промените в Наредба I-45/2000, качена за обществено обсъждане. Промените в нея целят облекчаването на административната тежест. Според действащите в момента разпоредби регистрацията на автомобила трябва да съвпада с тази по местоживеене. Така например, ако сме от Бургас и имаме постоянен адрес там, но купим кола от София или от друг град, то трябва да я закараме до морската ни столица, където в отдел „Пътна полиция“ да ни сложат бургаски номер. Законодателят обаче предвижда мярка, с която да отпадне тази административна тежест. В мотивите към промените в наредбата е записано, че е „дадена възможност при промяна в регистрацията на превозните средства в друг регион, по желание на собственика табелите с регистрационен номер да може да не се сменят, след като бъде изградена техническа възможност за това. Дадена е възможност при промяна в регистрацията на превозните средства в друг регион, по желание на собственика табелите с регистрационен номер да може да не се сменят, след като бъде изградена техническа възможност за това“. с които да се предвиди, че при смяна на постоянния адрес на собственика в друга област и при закупуване на моторно превозно средство от друга област табелите с регистрационен номер да се запазват, освен ако собственикът не заяви изрично тяхната подмяна. И в двата случая собственикът трябва да подава заявление за промяна в регистрацията на автомобила в срок до един месец от издаване на новия личен документ или промяна на собствеността. Според вече приетите и действащи промени собствениците на новозакупени автомобили трябва да знаят, че те могат да бъдат спрени от движение, ако возилата не са прехвърлени по надлежния ред на новия притежател в двумесечен срок. cлeд ĸaтo в ĸpaя нa 2017 гoдинa влязoxa в cилa нoвитe пpoмeни в Зaĸoнa зa движeниe пo пътищaтa. Изпълнeниeтo нa изиcĸвaниятa в зaĸoнa зaпoчнa oбaчe в ĸpaя нa минaлaтa гoдинa, тъй ĸaтo имaшe тexнoлoгичнo вpeмe oт двa мeceцa, в ĸoeтo тpябвaшe дa бъдe paзpaбoтeнa пpoгpaмa зa aвтoмaтичнo cлeдeнe нa cpoĸoвeтe и aвтoмaтичнo пpeĸpaтявaнe нa peгиcтpaциятa. Coфтyepът вeчe e гoтoв и paбoти, yтoчнявaт oт Πътнa пoлиция. Имeннo и зapaди тoвa мнoгo coбcтвeници нa нoвoзaĸyпeни aвтoмoбили ce oзoвaxa в cитyaциятa дa ocъзнaвaт, чe ĸoлaтa им e cпpянa oт движeниe, ĸoгaтo тpябвa дa зaплaтят зaдължитeлнaтa cи зacтpaxoвĸa „Гpaждaнcĸa oтгoвopнocт“ или няĸoй нaлoг ĸъм дaнъчнитe cлyжби.", "date": "2019.03.05", "title": "Гражданите от страната без пререгистрация на колите си в София"}
{"url": "https://www.monitor.bg:443/bg/a/view/mavrodieva-tova-beshe-moeto-systezanie-158829", "text": "“Всичко стана по естествен път. Това беше моето състезание. Трябваше да се случи и затова не смятам, че титлата ми е изстрадана”, каза при завръщането си от Глазгоу европейската шампионка в тласкането на гюле в зала Радослава Мавродиева. Тя спечели титлата навръх 3 март и зарадва допълнително българите на националния ни празник. В Глазгоу атлетката допълни колекцията си от отличия в дисциплината на такива форуми, където до този момент имаше бронз и сребро. Мавродиева спечели с 19,12 метра, което е нейно лично постижение за сезона. Само на 1 см зад нея остана голямата фаворитка от Германия Кристина Шваниц. “Това си беше моето състезание. Ако беше тласнала повече, имах сили да отговоря на предизвикателството. Тръгнах с освободено съзнание, не съм си поставяла за цел медал или титла и затова нещата се получиха. И големите фаворити са хора и нямат ден. Много е рано да говорим за световното първенство, нека първо доживеем”, коментира още Мавродиева.", "date": "2019.03.05", "title": "Мавродиева: Това беше моето състезание"}
{"url": "https://www.monitor.bg:443/bg/a/view/katastrofa-zatapi-magistrala-trakija-njama-seriozno-postradali-158833", "text": "Катастрофа блокира частично магистрала \"Тракия\", съобщиха от полицията. Инцидентът е станал около 08.30 часа на 110-ти километър, посока Бургас. Според информацията, пикап със старозагорска регистрация ударил отзад пловдивски таксиметров автомобил, който се завъртял и блъснал в разделителната мантинела.   Въпреки че таксито е със значителни материални щети, никой от пътуващите в него не е пострадал сериозно. Всички участници са прегледани на място от екип на спешна помощ.   Движението е ограничено и се извършва в средната лента. Водачите да бъдат внимателни и да се съобразяват с разпорежданията на полицейските служители. ", "date": "2019.03.05", "title": "Катастрофа затапи магистрала \"Тракия\", няма сериозно пострадали"}
{"url": "https://www.monitor.bg:443/bg/a/view/belijat-dom-razsledvaneto-na-trymp-ot-kongresa-e-pozorno-158828", "text": "Разследването на предизборната кампания на Доналд Тръмп, дейността на неговият екип след победата на изборите и бизнеса на американски лидер, започанто в понеделник от юридическатат комисията в Конгреса, е \"позорно и обидно\", се посочва в изявление на прес-секретаря на Белия дом Сара Сандърс. Председателят на правната комисия на Камарата на представителите Джери Надлър, демократ от Ню Йорк започна позорно и обидно разследване на фалшиви твърдения, вече проучени от специалния прокурор Робърт Мълър и комисиите на двете камари на Конгреса. Това събиране на компромати се дължи на факта, че се страхуват, че двугодишната лъжлива история за \"тайно споразумение с Русия\" се разпада\", съобщава Сандърс. Тя нарича и \"срамни заплахите на демократите и подигравка с американските граждани. Американският народ заслужава депутати, които работят с президента за намиране на решения на такива сериозни проблеми като имиграцията, здравеопазването и инфраструктурата\", заявява говорителка. Комисията изпрати 81 писма до лица и организации, включително Белия дом, Министерството на правосъдието на САЩ, персонала на кампанията на Тръмп и синовете му, като поиска документите за разследването, да бъдат подадени в рамките на две седмици. В случай на отказ, комисията може да им изпрати искане да се явят в Конгреса. Според СиЕнЕн, разследването ще разгледа възможно възпрепятстване на правосъдието, тайни споразумения с Русия и злоупотреба с власт. Получената информация може да се използва като основа за процедура по импийчмънт. Мълър разследва близо две години предполагаемите опити да се повлияе на изборите в САЩ през 2016 г., а също така установява дали държавният глава не е извършил престъпления по време на предизборната си кампания или като президент. Тръмп и неговите помощници многократно са отхвърляли подозренията за незаконни контакти с руски служители по време на предизборната кампания. Москва също така многократно отхвърля твърденията за опити да се повлияе на хода на изборите в САЩ.", "date": "2019.03.05", "title": "Белият дом: Разследването на Тръмп от Конгреса е позорно"}
{"url": "https://www.monitor.bg:443/bg/a/view/ochakvat-ni-proletni-temperaturi-158824", "text": "Днес атмосферното налягане ще е по-ниско от средното и преди обяд още малко ще се понижи, след обяд ще започне да нараства.  Денят ще започне със слънчево време, но от запад облачността постепенно ще се увеличи. Привечер в крайните северозападни райони ще превали слаб дъжд, а през нощта срещу сряда, от запад на изток на много места в страната ще превали.   Вятърът ще се ориентира от запад-северозапад, ще е умерен, в Дунавската равнина и временно силен. Минималните температури ще са предимно между 1 и 6 градуса, в отделни райони до минус 1 градус, максимални между 15 и 20 градуса. По Черноморието ще преобладава слънчево време, с по-значителни увеличения на облачността след обяд. Ще духа слаб до умерен западен вятър. Максималните температури ще са 12 -17 градуса. Температурата на морската вода е около 7 градуса. Вълнението на морето ще бъде 2-3 бала.   В планините ще преобладава слънчево време. По-значителни увеличения на облачността ще има в следобедните часове. Ще духа умерен до силен вятър от запад-северозапад. Максималната температура на височина 1200 метра ще е 8-9 градуса, на 2000 метра - около 2 градуса. В сряда ще духа до умерен северозападен вятър и температурите временно и съвсем слабо ще се понижат - максималните ще бъдат между 14 и 19 градуса, минималните - предимно между 1 и 6 градуса. Сутринта на отделни места в Източна България все още ще превалява слаб дъжд, а през деня по-значителни временни увеличения на облачността ще има там и над планините.   В четвъртък ще е предимно слънчево, с разкъсана висока облачност. Вятърът ще се смени с юг-югозападен и отново бързо ще се затопли. Максималните температури в по-голямата част от страната ще са между 17 и 22 градуса.", "date": "2019.03.05", "title": "Очакват ни пролетни температури  "}
