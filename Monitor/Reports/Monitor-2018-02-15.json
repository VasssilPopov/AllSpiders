{"url": "http://www.monitor.bg/a/view/35349-%D0%9F%D0%BE%D1%80%D0%B5%D0%B4%D0%B5%D0%BD-%D1%80%D1%83%D0%BD%D0%B4-%D0%91%D0%BE%D1%80%D0%B8%D1%81%D0%BE%D0%B2-%D0%BE%D0%B1%D0%B2%D0%B8%D0%BD%D0%B8-%D0%A0%D0%B0%D0%B4%D0%B5%D0%B2-%D1%87%D0%B5-%D0%BC%D1%8A%D0%BB%D1%87%D0%B8-%D0%B7%D0%B0-%D0%9D%D0%B0%D1%80%D0%BE%D0%B4%D0%BD%D0%B8%D1%8F-%D1%81%D1%8A%D0%B4/", "text": "\n                    Премиерът Бойко Борисов обвини президента Румен Радев, че е замълчал за декларацията на БСП, в която се посочва, че Народния съд е неизбежен и необходим. За по-малко от 24 часа Борисов и Радев влезнаха в няколко словесни схватки чрез медиите, като повод за прехвърчането на искри се оказа интервюто на министър-председателя за bTV в сряда.„Не може, вчера, когато се разтресе държавата от това, че искат да върнат „Народния съд“ или по-скоро считат, че това е нещо добро - да се избият хиляди българи без съд и присъда, като кучета в лагерите, да не каже една дума по темата. Той е длъжен и за едните и за другите, както аз снощи защитих и двете страни. Когато са трепали партизани, това е било толкова лошо, те също са българи, както след това, когато са избивани в концентрационните лагери“, заяви в отговор на  по негов адрес Борисов от правителствения ВИП преди да излети за Германия. По думите му не е честно президентската институция да взима страна и да се насочва срещу демократично избрано коалиционно правителство. Министър-председателят заяви, че Румен Радев явно застава зад БСП, което не отива на президента на всички българи.Според него президентът не можел да му прости за забавената процедура за закупуването на нови изтребители. „Над 90% от парите за отбраната са отишли за ВВС. Не знам защо толкова са купувани през годините – Кугари, Пантери, Спартани. Да се обърне Радев и да каже веднъж защо са подписали договорите, че сега самолетите седят. Ще купим самолетите, но на този етап увеличихме заплатени на учителите, пенсиите, дадохме и коледни добавки“, каза Борисов. Той коментира и думите на президента Радев, че слуша външни гласове. „Бих се радвал да каже кой глас извън България визира, че слушам – Меркел, Макрон… Нека да говорим с имена“, призова Борисов. Той видя и завист в препоръката на Радев не просто да носи шербет на планираната среща между шефовете на евроинституциите и турския президент Реджеп Ердоган. Министър-председателят заяви, че не е търсил влошаване на отношенията между институциите, но Радев „вероломно“ нападнал правителството.Премиерът засегна и отправените въпроси от Радев за отношенията му с депутата от ДПС Делян Пеевски. Борисов прикани президента, ако има доказателства за обвързаности между тях двамата, още днес да ги предаде на прокуратурата.\n\n\n                    ", "date": "2018.02.15", "title": "ПОРЕДЕН РУНД: Борисов обвини Радев, че мълчи за Народния съд"}
{"url": "http://www.monitor.bg/a/view/21550-%D0%93%D0%95%D0%A0%D0%91-%D0%B4%D0%B0%D0%B2%D0%B0-%D0%BA%D0%BC%D0%B5%D1%82%D0%B0-%D0%BD%D0%B0-%D0%97%D0%BB%D0%B0%D1%82%D0%B8%D1%86%D0%B0-%D0%BD%D0%B0-%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0/", "text": "\n                    ГЕРБ ще внесе сигнал в прокуратурата срещу кмета на Златица Магдалена Иванова от БСП. Това стана ясно от думите на бившия депутат Антон Тодоров.\n\nОт ГЕРБ се позоваха на доклад на Агенцията за държавна финансова инспекция от 2014 година, която е констатирала нарушения. По думите на Тодоров кметицата е усвоила пари за изграждане на хранителен комплекс към училището, но не предназначение, а децата трябвало да ходят на студа километри, за да се нахранят. \"През 2014 година е извършена инспекция на община Златица и на кметицата от БСП. По времето на управлението на Орешарски са отпуснати над 2,108 млн. В края на 2014 година този доклад излиза със своите констатации, които за мен са меко казани потресаващи\", заяви Александър Иванов от ГЕРБ. По думите в доклада е записано, че Иванова не е провела процедура по Закона за обществените поръчки.\n\n\"БСП управлява в 33 общини. В тези общини от година и половина се носят писъци на огнетеното население\", заяви на свой ред  Тодоров и добави  - \"Парите, които трябва да бъдат похарчени за парно, за закуска, са похарчени за нещо друго, няма ги. В резултат на тия данни ние внасяме сигнал в прокуратурата\". Според ГЕРБ не бил избран надзор за строителните дейности, а Тодоров се закани, че ще подеме кампания за освобождаване на Златица от „социалистическо иго”.\n\nВсъщност през март 2017 година прокуратурата искала отстраняване на Иванова от кметския пост с мотива, че ощетила общината с над 1 млн. лева. Поводът е същият случай. Според обвинението през 2014 г.,без да провежда процедура, Иванова е сключила анекс към договор, подписан през 1992 година. Анексът е за разширяване на училището в Златица. Точната сума е 2,108 млн. лева. В крайна сметка през април 2017 година  на две инстанции съдът отхвърля обвиненията на прокуратурата и Иванова остава кмет на Златица. През 2015 година за установените нарушения е издадено наказателно постановление и тя е глобена само с 1500 лева, които е платила.\n                    ", "date": "2018.02.15", "title": "ГЕРБ дава кмета на Златица на прокуратурата"}
{"url": "http://www.monitor.bg/a/view/65100-%D0%A3%D1%87%D0%B8%D0%BB%D0%B8%D1%89%D0%B5-%D0%B2-%D0%A0%D0%B0%D0%B7%D0%B3%D1%80%D0%B0%D0%B4-%D1%89%D0%B5-%D0%BE%D0%B1%D1%83%D1%87%D0%B0%D0%B2%D0%B0-%D0%BC%D0%B0%D0%B9%D1%81%D1%82%D0%BE%D1%80%D0%B8-%D0%BD%D0%B0-%D0%B4%D0%BE%D0%B3%D1%80%D0%B0%D0%BC%D0%B0/", "text": "Нови четири професионални паралелки тръгват наесен и в Шумен\n                    \n\n\n\n\n\n\n\n\n                    ", "date": "2018.02.15", "title": "Училище в Разград ще обучава майстори на дограма"}
{"url": "http://www.monitor.bg/a/view/20327-%D0%9E%D1%80%D0%B5%D0%BB%D0%BB%D0%B5%D1%88%D0%BE%D1%8F%D0%B4-%D0%BB%D0%BE%D0%B2%D1%83%D0%B2%D0%B0-%D0%BF%D0%BE-%D1%83%D0%BB%D0%B8%D1%86%D0%B8%D1%82%D0%B5-%D0%BD%D0%B0-%D0%A1%D0%BB%D0%B8%D0%B2%D0%B5%D0%BD/", "text": "\n                    Снимка на белоглав орел-лешояд „ловуващ“ по улиците на Сливен от няколко дни обикаля в социалните мрежи и предизвиква десетки коментари.\n\nРепортерска проверка установи, че елитният екземпляр с обозначение К6P е дарение от Wilhelma Zoo Щутгард, излюпил се е на 3 април 2014 година, а у нас е пристигнал две години по-късно. Настанен е бил на 27 юни 2016 година във волиерата за адаптация в Централен Балкан, а след съмнение за натравяне от месо е бил прехвърлен в старозагорския спасителен център за диви животни. На свобода е бил пуснат отново на 18 януари като спорадично се установява визуален контакт с него. На този етап не се знае дали е орел или орлица, това можело да стане само след осъществяването на скъпоструващ ДНК-анализ.За последните 7 години през адаптационната волиера над Сливен са преминали над 130 от царствените птици, като 80 са пуснати на свобода, но по различни причини 21 са загинали.Екозащитниците , които работят по програмата за завръщането на орлите по нашите земи  коментират че сред основните заплахи са сблъскването им с елпроводници, както и попадането на отровени животни  при търсенето на храна.\n                    ", "date": "2018.02.15", "title": "Орел-лешояд „ловува“ по улиците на Сливен"}
{"url": "http://www.monitor.bg/a/view/78148-17-%D0%B1%D0%BE%D0%BB%D0%BD%D0%B8%D1%86%D0%B8-%D0%B2-%D0%91%D1%83%D1%80%D0%B3%D0%B0%D1%81%D0%BA%D0%BE-%D0%BD%D0%B0-%D0%B1%D1%83%D0%BD%D1%82-%D1%81%D1%80%D0%B5%D1%89%D1%83-%D0%97%D0%B4%D1%80%D0%B0%D0%B2%D0%BD%D0%B0%D1%82%D0%B0-%D0%BA%D0%B0%D1%80%D1%82%D0%B0/", "text": "Лекари: Режат ни леглата и отделенията\n                    \n\n\n\n\n\n\n                    ", "date": "2018.02.15", "title": "17 болници в Бургаско на бунт срещу Здравната карта"}
{"url": "http://www.monitor.bg/a/view/56889-%D0%97%D0%B0%D1%85%D0%B0%D1%80%D0%B8%D0%B5%D0%B2%D0%B0-%D0%A1%D0%B8%D0%B3%D1%83%D1%80%D0%BD%D0%B8-%D0%97%D0%B0%D0%BF%D0%B0%D0%B4%D0%BD%D0%B8-%D0%91%D0%B0%D0%BB%D0%BA%D0%B0%D0%BD%D0%B8-%D1%81%D0%B0-%D0%BE%D1%82-%D0%B8%D0%B7%D0%BA%D0%BB%D1%8E%D1%87%D0%B8%D1%82%D0%B5%D0%BB%D0%BD%D0%B0-%D0%B2%D0%B0%D0%B6%D0%BD%D0%BE%D1%81%D1%82-%D0%B7%D0%B0-%D0%95%D0%A1/", "text": "\n                    България счита, че бъдещето на страните от Западните Балкани е в ЕС, но едва тогава, когато те са готови за това. Демократичните, проспериращи и сигурни Западни Балкани са от изключителна важност за ЕС. Това коментира вицепремиерът и външен министър Екатерина Захариева преди неформалната среща на външните министри в ЕС „Гимних“, която се провежда в НДК в София. По думите й страната ни счита, че бъдещето на страните от Западните Балкани е в ЕС, но едва, когато са готови за това. Захариева коментира, че стратегията на ЕК за Балканите е всеобхватна и обективна и без да прави компромиси. Намирането на решение за името на Македония е важно за целия ЕС, но се надяваме то да не създаде нови проблеми, заяви още Захариева. „Това е двустранен въпрос между Скопие и Атина. Аз много се надявам те да имат напредък по разговорите. Позицията на България е такава, че намирането на решение за името е важно за целия ЕС, но е важно преди всичко за двете държави и много се надяваме то да не създаде нови, как да кажа, проблеми. Но все пак това е двустранен въпрос и аз съм убедена, че моите колеги ще намерят най доброто решение, изтъкна вицепремиерът.\n\nНаред със Западните Балкани, по време на двудневната среща ще се обсъжда ситуацията в Сирия и отношенията със Северна Корея. Забелязваме позитивни сигнали в диалога между Северна и Южна Корея и се надяваме тези позитивни сигнали да продължат, отбеляза Захариева.\n\n„Ако има област, в която ЕС говори в един глас, това със сигурност е отбраната и сигурността“, заяви пък на свой ред върховният председател на Съюза по въпросите на външните работи и политиката на сигурност Федерика Могерини. Помолена да коментира изявленията на френския президент Еманюел Макрон, че ако има доказателства за използването на химическо оръжие в Сирия, страната му ще се намеси, Могерини заяви, че Европейският съюз никога не трябва да забравя, че все още има цивилни, които стават жертва на войната. \"Истината е, че светът не се движи в правилната посока. В света се възобновяват конфликтите и не се стига до решение, въпреки че ние се опитваме да го намерим. Може да обвинявате ЕС, ООН или САЩ, но нека подчертая, че ако ЕС не беше там със своите хуманитарни мисии и дипломацията си и действията си в сферата на отбраната, ситуацията щеше да е много по-лоша\", заключи тя.\n\n \n                    ", "date": "2018.02.15", "title": "Захариева: Сигурността на Западните Балкани е от изключителна важност за ЕС"}
{"url": "http://www.monitor.bg/a/view/1250-%D0%91%D0%BE%D1%80%D0%B8%D1%81%D0%BE%D0%B2-%D0%B7%D0%B0%D0%BC%D0%B8%D0%BD%D0%B0%D0%B2%D0%B0-%D0%B7%D0%B0-%D0%9C%D1%8E%D0%BD%D1%85%D0%B5%D0%BD-%D0%B7%D0%B0-%D0%BA%D0%BE%D0%BD%D1%84%D0%B5%D1%80%D0%B5%D0%BD%D1%86%D0%B8%D1%8F-%D0%BF%D0%BE-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82%D1%82%D0%B0/", "text": "\n                    Премиерът Бойко Борисов ще замине днес за Мюнхен, където ще вземе участие в международна конференция по сигурността, съобщиха от пресслужбата на кабинета. Тя се провежда вече пет десетилетия и всяка година събира над 450 лидери от цял свят. Фокус на разговорите тази година ще е ролята на Европейския съюз като глобален участник в отношенията за сигурност, заплахите пред международния ред, контрола върху въоръжението, включително напрежението, породено от ядрената програма на Северна Корея, уточняват от кабинета.Борисов ще присъства на официалната вечеря за откриването на конференцията, която тази година е под наслов - \"Нови идеи за Европа\". Той ще участва и в различни дискусии за трансатлантическите отношения и сътрудничеството в отбраната между ЕС и НАТО, отбранителния съюз на ЕС.Заедно с Борисов за Мюнхен лети и вицепремиерът и военен министър Красимир Каракачанов. \n\n\n                    ", "date": "2018.02.15", "title": "Борисов заминава за Мюнхен, ще участва в конференция по сигурността"}
{"url": "http://www.monitor.bg/a/view/66471-%D0%9F%D0%BE%D0%BB%D0%B8%D1%86%D0%B0%D0%B9-%D0%BF%D0%B0%D0%B7%D0%B8-%D0%B0%D0%B2%D1%82%D0%BE%D0%BC%D0%B0%D1%82%D0%B0-%D0%B7%D0%B0-%D0%BD%D0%BE%D0%BC%D0%B5%D1%80%D1%87%D0%B5%D1%82%D0%B0-%D0%B2-%D0%9A%D0%90%D0%A2-%D0%92%D0%B0%D1%80%D0%BD%D0%B0/", "text": "Тарикати прибирали сутрин бележките и после ги продавали\n                    Униформен полицейски служител от няколко дни е прикрепен към монтирания преди няколко седмици апарат с номерчета за реда на чакащите в КАТ - Варна, съобщиха наши читатели. Това се наложило, след като много от чакащите се оплакали, а след проверка се потвърдило, че листчетата с поредните номера се ползват от предприемчиви варненци за припечелване на добри суми от бързащите да преминат през прегледите на автомобилите им или да извършат определени справки и регистрации по гишетата. Оказало се, че тези находчиви варненци още в ранни зори изтеглят по 20-30 листчета с поредни номера и след това ги търгуват по десетина лева на по-късно наредилите се на опашката, които по този начин пък си спестявали часове чакане пред гишетата. За да се пресече тази порочна практика, администрацията в КАТ решила да постави униформен служител, който да следи за реда и да не позволява тегленето на повече от един пореден номер.Според сайта budnavarna.bg, който се позовава на изнервени варненци, принудени да отделят понякога повече от ден, за да си свършат работа в КАТ, е по-добре, вместо да поставят униформен за контрол на автомата, да насочат ресурса към назначаване на повече служители за регистрации по гишетата. Хората смятат, че това значително ще разтовари опашките и ще съкрати загубеното време за чакане. Ще се обезсмисли и практиката на тарикатите посредници, които заработват от услугата да чакат вместо заети варненци по опашките и да извършват вместо тях необходимите регистрации и бюрократични формалности срещу определени суми за свършената работа. Т.нар. пълномощници са редовни клиенти и добре познати на служителите в КАТ. Те заработват от 2-ма - 3-ма клиенти на ден за регистрация на новозакупен автомобил или за смяна на регистрацията на стар по около 100 лева от всеки един.\n\n\n                    ", "date": "2018.02.15", "title": " Полицай пази автомата  за номерчета в КАТ - Варна"}
{"url": "http://www.monitor.bg/a/view/71257-%D0%92%D0%BE%D0%B4%D0%B5%D0%BD-%D0%BC%D0%B0%D1%82%D1%80%D0%B0%D0%BA-%D0%B7%D0%B0-%D0%BA%D1%80%D0%B0%D0%B2%D0%B8-%D0%BF%D0%BE%D0%BA%D0%B0%D0%B7%D0%B2%D0%B0%D1%82-%D0%BD%D0%B0-%D0%90%D0%B3%D1%80%D0%B0-%D0%B2-%D0%9F%D0%BB%D0%BE%D0%B2%D0%B4%D0%B8%D0%B2/", "text": "\n                    Матрак за крави, пълен с вода, ще е един от експонатите по време на международната селскостопанска изложба „Агра” в пловдивския панаир. Според фирмата изложител матракът осигурява максимален комфорт на животните и ги стимулира да дават повече мляко. Друг от интересните експонати е дрон, който служи за разпръскване на торове и на други препарати. Това е световна новост, уточняват от панаира в Пловдив. Световна иновация е и фотоелектронна сортираща машина за различни видове продукти.\n\nНа изложбата ще бъде предлаган и разсад от билката жълт смил, известна и като бесмъртниче. Тя  е новата хит култура, тъй като маслото от нея се продава по 1500-1800 евро за килограм. Иновации от европейски мащаб са мобилна напоителна система и уникален хедер за бяла жътва и ориз, който прибира само зърното и съкращава наполовина времето за тази операция. Български научни институти презентират няколко сорта, които са новост от европейски мащаб: два вида пасищен райграс, нов сорт на стевия, нов сорт ечемик и слънчогледови хибриди.\n\nКомпании от 25 държави и български научни институти идват на „Агра” този февруари.\n                    ", "date": "2018.02.15", "title": "Воден матрак за крави показват на „Агра” в Пловдив"}
{"url": "http://www.monitor.bg/a/view/78808-%D0%9F%D0%BE%D0%BF-%D1%80%D0%B0%D0%B7%D0%B4%D0%B0%D0%B2%D0%B0-%D1%8E%D0%BC%D1%80%D1%83%D1%86%D0%B8-%D0%B2-%D1%81%D0%B5%D0%BB%D1%81%D0%BA%D0%B0-%D0%BA%D1%80%D1%8A%D1%87%D0%BC%D0%B0/", "text": "\n                    Поп и строител се биха със столове в кръчмата в санданското село Джигурово. Инцидентът станал преди няколко дни, а свидетели на боя са десетина съселяни на участниците в схватката.Попът Димитър Манджовски и строителният работник Иван Георгиев влезли заедно в селската кръчма и седнали да се почерпят по едно. Впоследствие обаче се хванали за гушите, заради спор. В началото започнали да водят спор \"за\" и \"против\" Истанбулската конвенция, после дискусията им преминала в кавга и обиди на лична основа. Попът вдигнал стол и треснал съселянина си по главата. По-младият строител му отвърнал със серия от крошета, но попа не се давал и също размахвал юмруци. Килимявката на божия служител се отърколила на пода на кръчмата. Десетината свидетели безучастно наблюдавали няколкоминутната схватка, но накрая се намесили и укротили побойниците. „Ако е бил обиждан и изваден извън равновесие, възможно е, въпреки че е поп и трябва да бъде смирен, да се възпротиви и да вдигне стол. И той е човек, и той има нерви“, каза съселянинът на двамата Стефан Илиев.След подадения сигнал от кръчмаря на място пристигнал полицейски патрул от РУП – Сандански. При боя по-сериозно е пострадал строителят, на когото са избити два зъба. И отец Манджовски, и Георгиев са подали жалби в полицията, но строителят по-късно е оттеглил своята. Разследващите органи продължават работата по установяване причината за сбиването.\n\n\n                    ", "date": "2018.02.15", "title": "Поп раздава юмруци в селска кръчма, изби два зъба на строител"}
{"url": "http://www.monitor.bg/a/view/9142-%D0%92%D0%B7%D0%B5%D0%BC%D0%B0%D0%BC%D0%B5-%D0%B1%D0%BE%D0%BB%D0%B5%D1%81%D1%82%D0%B8%D1%82%D0%B5-%D0%B0-%D0%BD%D0%B5-%D0%B4%D0%BE%D0%B1%D1%80%D0%BE%D0%B4%D0%B5%D1%82%D0%B5%D0%BB%D0%B8%D1%82%D0%B5-%D0%BD%D0%B0-%D0%BE%D0%B1%D1%89%D0%B5%D1%81%D1%82%D0%B2%D0%B0%D1%82%D0%B0-%D0%BA%D0%BE%D0%B8%D1%82%D0%BE-%D0%B8%D0%BC%D0%B8%D1%82%D0%B8%D1%80%D0%B0%D0%BC%D0%B5/", "text": "Превръщаме всеки празник в подаръчна мания   * Дори когато отбелязваме дати като 19 февруари, го правим еднотипно\n                    - Освен консуматорско време, бих добавил и имитационно. Иначе не виждам нищо укорително да се празнува ден на влюбените - като състояние, като близост, пък макар и като нова традиция. Драмата обаче е, че това в значителна степен корозира онези патриархални стойности, завещани и споделени от нашите прадеди, само защото някъде по света хората празнуват същото нещо. Бих го определил като стремеж да подражаваме непременно на другите, дори и в празниците. Не виждам нищо опасно за това, че се празнува Св. Патрик или Денят на влюбените, но това не бива да става за сметка на онези тръпки, които сме изпитвали при разказите от бабиното коляно.- Празникът носи особено състояние не само на веселие, но и на спомен, съпричастност. Един ден не те прави по-добър. Но все пак това е повод да се сетиш за добрините на този свят в миналото и днес. Но, от друга страна, има наистина една тревога, която прави всякакъв празник папагалски, освен и че е силно комерсиализиран. Превръщаме ги в подаръчна мания. Цялата ни тревога е именно в тази насока. Можем да празнуваме всичко, но не бива да пренебрегваме онова, което сме били и което се надяваме, че ще бъдем.- За съжаление се оказва, че вземаме само болестите, а не добродетелите на онези общества, които имитираме днес. Има едно нарастващо отчуждение. Няма я тази комшийска и родова среда, която сме преживели преди. А това отчуждение е част от отчуждението, което го има и в западното общество. И тук стигаме до един чисто теоретичен въпрос - това ли ще вземем от тях, а не онези рационални качества, които уж толкова много ни липсваха през онези години.- Такива дати са удавени, защото дори когато ги отбелязваме, го правим еднотипно - заря, концерт, църковна служба, прием. Общо взето, това е. Съпоставянето между веселбата на внесените празници и тъгата по онези празници, заради които сме се съединявали, без да сме единомишленици.- Силната материализация на нашия свят. Това, което се измерва само под формата на успехи, щастие, свързани с пари. Но това преобладава силно. Днес нито един младеж не мечтае да стане поет, художник или ядрен физик, а певец, бизнесмен. И мисля, че това не може да спре, защото е духът на цялото общество. Днес в света нямаме силни културни авторитети. Имена, каквито бяха Ремарк, Хемингуей, Достоевски. И това е световно явление, което се отразява дори в политиката. Днес ярки политически личности поне от ранга на техните предшественици също няма. Това е едно безвремие, което един френски културолог нарече епоха на празнотите.- На триумфа на комерсиалния материализъм. Както и на силните материални контрасти - бедните стават все по-бедни, богатите все по-богати и това е световна тенденция. И поради тази пропаст често пъти се ражда едно насилие, което е осъдително, но си има причина и обяснение.- Трябва да си спомним, че Левски не е бил бизнесмен, че не се е стремил към властта, не е искал възнаграждения за своята тиха и романтична храброст. А ако не го възприемаме така, това означава, че не сме негови потомци, дори нямаме право да му се покланяме. Всичко е в показния формализъм на тези празници. Поради това такива като Деня на влюбените стават по-привлекателни, защото иначе всичко е толкова бюрократизирано като процедури, изяви, речи. Затова младите хора си казват „по-добре да се прегърнем и да си спомним за мъченичеството на нашите прадеди“.- Препрочитането на история означава обръщането й с главата надолу. Не може да я преосмислиш, при условие че има неумолими индикатори. Ботев и Левски не могат да бъдат преосмислени, макар че имаше опити в това отношение. Може да има някои корекции за нашето минало, но не може да се представи само в черно-бял план. Няма как да кажем, че в една епоха е било само лошо, а в другата епоха прекрасно. Това е нашият дефект, защото възприемаме историята най вече в този контрастен план. А тя е пълна с вътрешни противоречия и по пътя съдбата на един човек не съвпада със съдбата на целия народ. Често пъти ненужно хората са били подлагани на различни преследвания, дори изтезания. Така че тук не можем да сечем със сатър, нужна е тънката намеса на един скалпел. И този, който не признава величието в нашата история, не трябва изобщо да се обръща към нея. Никой не иска днес да живеем като във времената от възрожденската епоха или пък да говорим с езика на Найден Геров. Но все пак нещо рационално, възвишено е останало от онези времена и който посяга на това, не заслужава да споменава за историческо минало.- Ето едно от най-пресните свидетелства за това, което споменах. Не можеш да кажеш, че една страна, индикирана по показатели за жизнен стандарт на високо ниво, а в същото време се оставя с впечатление, че се прескачаме през трупове, когато отиваме на работа. Не съм чул нито един, който упреква такава трактовка, да е отрекъл репресиите по време на това, което наричаме комунистически режим. Но това не означава обаче, че възходът във всички сфери на обществения живот трябва да бъде отричан. Няма такава епоха при формирането на модерните общества да е създала всичко само на базата на справедливост. Когато има насилие, всеки, който се интересува от история, търси причините за него. Основният въпрос в историята е „защо“. Всеки говори за следствието, а не за причината.- Отново се оказа, че не сме най-важните. Видяхте, че гърците общуват с Македония, без много да се съобразяват с нашето мнение. И отново излиза така, че вместо да говорим за ребългаризация на Македония, в което аз лично не вярвам, става така, че отново сме с пръст в устата. Без непременно да отричаме някои позитиви в нашата балканска политика.- Все пак Македония остава реален и неумолим фактор в балканската политическа обстановка. И всички мечти за възвръщане на тези земи са доста нереалистични, да не кажа налудничави. В момента световната политика изобщо по отношение на Европа, камо ли на Балканите, е на базата на фрагментаризация. Разделянето на по-малко държави, които ще са по-способни на контрол, отколкото уголемяването им, което пък евентуално би ги направило по-независими.  Андрей Пантев е роден в учителско семейство на 26 март 1939 г. Родното му място е село Раковица, област МонтанаЗавършил е история (магистърска степен) във Философско-историческия факултет на Софийския университет \"Св. Климент Охридски\", октор по история, Институт по история, Българска академия на науките. Защитава кандидатска дисертация “Политиката на Англия към България 1880 - 1894”Специализирал е в Англия през  г., а по-късно в САЩ (). Преподава балканска история в САЩ  от  до  годинаоктор на историческите науки, Софийски университет “Св. Климент Охридски”. Защитава докторска дисертация “Българският въпрос във Великобритания и САЩ 1876-1903” г. - депутат в 39-ото народно събрание от листата на Коалиция за България - депутат в 40-тото НС, отново от листата на Коалиция за България - избран за депутат в 41-вото народно събрание от Коалиция за БългарияАвтор на десетки книги и стотици статии \n\n\n                    ", "date": "2018.02.15", "title": "Вземаме болестите, а не добродетелите на обществата, които имитираме"}
{"url": "http://www.monitor.bg/a/view/21585-%D0%A2%D0%B8%D0%B9%D0%BD%D0%B5%D0%B9%D0%B4%D0%B6%D1%8A%D1%80-%D1%80%D0%B0%D0%B7%D1%81%D1%82%D1%80%D0%B5%D0%BB%D1%8F-17-%D0%B2-%D1%83%D1%87%D0%B8%D0%BB%D0%B8%D1%89%D0%B5-%D0%B2%D1%8A%D0%B2-%D0%A4%D0%BB%D0%BE%D1%80%D0%B8%D0%B4%D0%B0/", "text": "Деветнайсетгодишният Никълъс Крус уби 17 души в гимназия \"Марджъри Стоунман Дъглас\" във Флорида. Други 20 пострадали са приети в три местни болници, а нападателят бе арестуван часове след нападението. Той е подложен на разпити в затвора Бровард. Изстрелите в сградата започнали малко преди края на часовете за деня, в 14:30 часа местно време. Малко преди килърът е включил противопожарната аларма, за да всее паника. Повечето ученици се укрили в класните стаи. По това време е имало около 3000 ученици. Тогава Крус, въоръжен с полуавтоматична пушка, стрелял по всеки, попаднал пред него на входа на сградата или в учебните помещения. 12 души са били убити в училището, двама - край сградата, един - на улицата и двама са починали в болницата, съобщи местният шериф Скот Израел. Сред загиналите има както ученици, така и възрастни, като учителят по физическо. Разследващите проверяват публикациите в социални медии на заподозрения и са открили \"много обезпокоителни\" материали, допълни шерифът. Описван е като \"странно хлапе\" и един вид \"самотник\". Той е бил изключен от училището заради лошо поведение. Падал си е по оръжията. В профила си във Фейсбук е имал твърде притеснителни постинги, коментират ученици. Акаунтът му е бил пълен със снимки, в които е въоръжен. Поведението му било твърде особено и затова той нямал приятели. Наскоро Крус е загубил майка си, починала от пневмония. Преди няколко години е починал баща му. Всъщност родителите му го били осиновили заедно с биологичния му брат Закари. В момента момчетата били отглеждани от семеен приятел след смъртта на родителите им. Момчетата обаче не се чувствали добре там. Настойникът им обаче имал полуавтоматичната пушка AR-15, която стояла заключена, но Никълъс успял да вземе ключа. Учениците от гимназията са в шок. Според медии, в момента, в който разбрали за случващото се, всички били убедени, че става дума за Крус. Някои от децата коментират, че Крус е бил психично болен, но възрастните не възприемали болестта му сериозно. Любопитна подробност е, че Крус се е записал в доброволческа програма за трениране, спонсорирана от военните. Дори някои от децата помислили, че стрелбата е част от упражненията точно на тази програма (Junior Reserve Officers' Training Corp). Училището е затворено най-малко за седмица. Според BuzzFeed, през септември 2017 г. ФБР е получило предупреждение, че човек с името Никълъс Крус готви атака в училище. Съобщението е било от 36-годишния Бен Бенайт от Мисисипи, който изгледал видео на Крус, в което се заканва да стане \"професионалист по разстрели в училища\". От ФБР се срещнали с Бенайт, но не е ясно дали са предприели други действия, освен да разпитат човека отново след стрелбата. Президентът на САЩ Доналд Тръмп изказа съболезнования на близките на загиналите. Той призова хората да са бдителни за подобни случаи. Това е 18-тата масова стрелба в американско училище само от началото на тази година.", "date": "2018.02.15", "title": "Тийнейджър разстреля 17 в училище във Флорида (ОБНОВЕНА+СНИМКИ)"}
{"url": "http://www.monitor.bg/a/view/70216-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-15-%D1%84%D0%B5%D0%B2%D1%80%D1%83%D0%B0%D1%80%D0%B8-%D1%87%D0%B5%D1%82%D0%B2%D1%8A%D1%80%D1%82%D1%8A%D0%BA/", "text": "\n                    Не всеки месец Луната има своя 30-и лунен ден. Но днес ще имаме такъв ден, с равно количество добро и зло и с изравнени шансове за всеки един от нас. В такъв момент нищо не надделява и човеците са оставени на собствения си изобор. В такъв момент наистина може да покажем човечност, да си върнем дълговете, да направим едно добро дело и да очакваме да ни дарят с подаръци и радост. Денят е благоприятен за анализ на изминалия път, за преценка на възможности и наличности и за подготовка на големия старт.Работа-5Пари-5Любов-5Късмет-4Здраве-4 Родените около 10 май да не бързат, да проучат добре новите възможности и да огледат всяко предложение. В момента преминаваме на нов кръг на развитие. Променя се начина ни на живот, променят се изискванията към всеки един от нас. В този ден може да направите своя избор, без да се съобразявате с каквото и с когото и да било. Старайте се да приключвате, да дарявате обич, да подкрепяте близки и приятели в нужда и да набелязвате бъдещите си творчески инициативи. Напрягайте ума, а не сърцето.Работа-4Пари-4Любов-5Късмет-5Здраве-4 Човеците са дарени с правото на личен избор, което включва в себе си и огромната отговорност към света наоколо, към живата и нежива материя. Покажете днес най-добрата си страна, направете дарение, върнете дълг на внимание и приключете проект, който ще бъде полезен не само на вас. Добре е да се отвори офис, заведение или търговски обект, да се мисли и действа в по-далечна перспектива. След крачката направена днес може да се окажете в нова и непозната среда и да промените много неща в живота и в себе си.Работа-5Пари-5Любов-4Късмет-5Здраве-4 Ден за любов, прошка и дарителски инициативи. Очаквайте подарък, който ще бъде придружен с отговорности и задължения в бъдеще. Благодарете за всеки жест и се отплатете на тези, които са работили за личната ви кауза и интереси. Малко преди полунащ предстои новолуние придружено със слънчево затъмнение. Това е лош знак за започващата на 16-и година на Кучето. Вероятно е ролите да се сменят и някой да се окаже от другата страна на каишката, която до момента е дърпал. Бъдете внимателни, не предприемайте нищо важно.Работа-4Пари-5Любов-6Късмет-4Здраве-4 Ден, който може да ви даде лична свобода, възможност да направите важен избор и да определите нова посока на развитие. На прага сте на раздели в приятелските връзки. Отношения, които вече не са актуални ще се прекъснат по болезнен начин. Новолунието късно тази вечер е съпроводено със слънчево затъмнение в знака на опозицията ви Водолея. Ако се скарате с някого може и да се разделите или дълго да не се виждате. Предстоят детронации и елиминаци на хора на високи позиции. Не товарете сърцето.Работа-4Пари-4Любов-5Късмет-4Здраве-4 Ден за анализ на изминалия път, за отказ от всичко вредно и ненужно. Направете лечностна инвентаризация, отделете се от кръга на познати, в който не се чувствате на мястото си. Днес може да отхвърлите голяма тежест от раменете си, да се освободите от задължение или отговорност, които пречат да работите за личния си интерес и да се грижите за семейството си. Върнете си дълговете, освободете се от негативни влияниея и присъствия. Утрешният ден ще ви донесе болки и неудобства, ако днес не коригирате подхода и поведението си.Работа-5Пари-4Любов-4Късмет-5Здраве-4 Този ден дава възможност да се справите със страховете, да направите самостоятелен избор и да не позволявате на странични хора да се намесват в живота и в отношенията ви. Доброто и злото сключват примирие и ни оставят на собствен ход. Сега е момента да направите това, за което се смятате отговорни и длъжни. Бъдете готови да се измъкнете от задържащи обстоятелства и хора, които отдавна ви държат в материален или чувствен плен. Откажете се от всичко вредно и ненужно. Ще сънувате пророчески сън.Работа-5Пари-5Любов-4Късмет-5Здраве-4 Бъдете внимателни във връзките. Може да загубите ценно за вас приятелство и партньорство, особено ако от доста време активно манипулирате или притискате някого. Днес всеки може да се измъкне от оковите, в които сам се е вкарал или някой друг му е наложил като лична отговорност и цел. Може да бъде отхвърлен и диктата на някои закони и разпоредби облагодетелстващи малцина. Ще получавате болезнени откази, ще трябва сами да се откажете от вреден навик или от присъствие, което не ви влияе добре. Оставете миналото да си отиде.Работа-4Пари-4Любов-5Късмет-4Здраве-4 Ден за разчистване на терени и отношения. Поставете на мястото им тези, които ви притискат, постъпете както ви се харесва, както ви е удобно и както го желаете. Изискването е да бъдем себе си, да прекъснем вредни връзки и контакти и да вървим в своя път. Не се опитвайте да задържите статуквото с мисълта, че то ви дава сигурност. Върнете си дълговете, платете данъци и такси, освободете се поне в една посока на живота си. Спазвайте диета. Тази вечер след наволунието преминаваме на нова навивка на развитие.Работа-5Пари-5Любов-4Късмет-4Здраве-4 Ден на равносметка, на равно количетво добро и зло. В такъв момент с лекота може да се измъкнете от заробващи отношения. Сега е момента да си върнете дълговоте, да отхвърлите нечий диктат и да направите крачка към самостоятелен бизнес. Разчистете терена, откажете се от вичко, което ви вреди, пречи и разболява. Не продължавайте с неравностойните връзки, които отнемат силите и свободното ви време. Добре е в този ден да се разчистят камъните по пътя в пряк и в преносен смисъл. Почистете двора, подредете дома.Работа-5Пари-5Любов-5Късмет-4Здраве-4 Измъкнете се от заробващи и неравностойни връзки. Действайте самостоятелно, отхвърлете всеки опит да ви вкарат в кошарата, където да ви доят и стрижат. Направете ход към самостоятелен бизнес, намерете помещение за магазин или офис. Този ден помага на всеки да постъпи така както му се иска и както сам е решил. Дистанцирайте се от хората, които ви притесняват и се опитват да ви зарибят. Тази вечер предстои новолуние придружено от слънчево затъмнение във вашия знак. Ще бъде трудно на родените около 15-16-и.Работа-4Пари-5Любов-5Късмет-4Здраве-4 Предстои новолуние със слънчево затъмнение попадащо в сатурновата ви дупка. Слечващото се днес ще ви помогне да излезете от зациклен период, да преминете на нов кръг на развитие в работата и в личния живот. Може да се наложат раздели и да се развихрят скандали. В момента съдбата ви дава шанс да скъсате старите окови, да се освободите от всичко вредно и разболяващо и в следващите дни да тръгнете в посоката, която отдавна ви привлича. Няма значение кой какво иска от вас. Важното е какво искате вие от живота.Работа-5Пари-4Любов-5Късмет-4Здраве-4 Личната ви година е еденица. Постарайте се до края на септември да стартирате нова дейност да започнете нова работа, да промените начина си на живот и да влезете в нова среда. В момента залагате ново колче в жизнения си слалом. Всичко предприето ще ви насочи в нова и перспективна посока. Предстоят битки за личната ви реализация. Гонете си интереса, но спазвайте и закона.Родените днес са си самодостатъчни. В живота всичко ще зависи от личната им активност. На тях нито доброто ще помага, нито злото ще вреди. Провидението им дава право на личен избор, който не всеки има. Ще е трудно на околните да им оказват влияние. Ще правят това, което усещат за правилно.Заченатите днес ще изживеят живот-награда за страданията от минали животи. Ще живеят щастливо и охолно, няма да усещат нужда, ще попадат в благоприятни ситуации и винаги ще бъдат на точното място в точното време, за да им се уреди всичко, към което се стремят.\n\n\n                    ", "date": "2018.02.15", "title": "Хороскоп за 15 февруари, четвъртък"}
{"url": "http://www.monitor.bg/a/view/6863-%D0%A1%D1%8A%D0%BD%D0%BD%D0%B0%D1%82%D0%B0-%D0%B0%D0%BF%D0%BD%D0%B5%D1%8F-%D1%81%D0%BF%D0%BE%D1%85%D0%BE%D0%B6%D0%B4%D0%B0-%D1%85%D0%BE%D1%80%D0%B0%D1%82%D0%B0-%D1%81-%D0%BD%D0%B0%D0%B4%D0%BD%D0%BE%D1%80%D0%BC%D0%B5%D0%BD%D0%BE-%D1%82%D0%B5%D0%B3%D0%BB%D0%BE/", "text": "Заболяването не е безобидно хъркане, среща се често при професионалните шофьори\n                    Докато хъркането е проблем по-скоро за партньора, сънната апнея е опасна за самия човек. Заболяването е сериозно, но малко познато у нас-както от обществото, така и от самите лекари. Симптомите са периодично спиране на дишането по време на сън. Това обясни пред „Монитор“ специалистът по вътрешни и белодробни болести д-р Маринка Атанасова. Най-често се забелязват от партньора на пациента, освен, ако заболяването не е в напреднала фаза и паузите станат по-чести и дълги. Тогава хората се събуждат или от чувство на задушаване, или от задавяне. Поради това стават многократно през нощта.„Именно това спиране на дишането е проблемно, защото то прекратява притока на въздух към белите дробове. Кислородът пада в кръвта и това може да доведе усложнения. А те са много - увреждане на мозъка, на сърдечносъдовата и ендокринната система“, коментира д-р Атанасова.Човек може да отключи и кръвно налягане, което да стане неконтролируемо. Поради това се налага на пациента да бъдат изписвани непрекъснато нови лекарства. При сънната апнея има опасност от увреждане на мозъка, защото мозъчната тъкан е една от най-чувствителните към липсата на кислород. Тогава човек започва по-лесно да забравя, става по-разсеян, има риск дори от инсулт.Обикновено към сънна апнея са по-предразположени хората с наднормено тегло, с по-къс и дебел врат. Самото заболяване се предизвиква от падането на мекото небце на носоглътката, което затапва дихателните пътища и дишането спира. Среща се по-често при хора в напреднала възраст, защото еластичността на тъканите намалява.„Въпреки това опитът ми сочи, че през последните години има подмладяване на болестта и при мен идват пациенти под 30-годишна възраст. Причината е в обездвижването и наднорменото тегло. В тази възраст усложнения като хипертония, диабет, мозъчни инсулти все още не се наблюдават. И тогава рядко хората търсят помощ“, коментира още специалистът.Лечението при умерена и тежка сънна апнея е с апарат, който пациентите поставят по време на сън. Той подава въздух под налягане, избутва мекото небце, което не позволява то да падне и да запуши дихателните пътища. Тогава човек диша нормално. Много е важно заболяването да се установи в най-ранна възраст, а не, когато пациентите са със сърдечна недостатъчност, неконтролируема хипертония, инфаркт или мозъчен инсулт.„Тогава отново има смисъл човек да се лекува, но той вече е увреден. Ако пациентите се диагностицират навреме, няма да се стигне до усложнения“, обясни д-р Атанасова.Сънната апнея се среща по-често при мъжете, въпреки че засяга и жени. Затова хората с наднормено тегло още в млада възраст трябва да потърсят специалист, особено ако хъркат. Тогава се прави запис на съня. Много често заболяването се среща при професионални шофьори.„Имам случай с международен шофьор, който едва не е загинал по време на път в резултат на задрямване. Заради многократните събуждания през нощта, пациентите не могат да се наспят и през деня са сънливи. Вероятността да заспят по време на път или да предизвикат инцидент е огромна“, коментира д-р Атанасова.Понякога се използва и оперативен метод-за изрязване на мекото небце. Според специалистите обаче той не е много ефективен, тъй като дори след операция в млада възраст, в по-късен етап при тях се среща сънна апнея и то в тежка степен.„Лошото е, че за нашата здравна каса това заболяване не съществува. Всичко се поема от пациентите. Апаратите, които се използват за лечение, са скъпи-от порядъка на 1400- 4000 лева в зависимост от вида им. В целия Европейски съюз най-евтиният клас са безплатни за пациентите“, каза още д-р Атанасова. Налага се разграничаване от: Сънната апнея, както и хъркането, могат да бъдат усложнени от пушенето и пиенето на алкохол. Всъщност алкохолът може да допринесе за превръщането на обикновеното хъркане в апнея. Човек, който обикновено само хърка, може да започне да проявява признаци на апнея след консумирането дори на малки количества алкохол. Пушачите също са предразположени към хъркане, защото никотинът дразни лигавицата на гърлото и води до нейното набъбване. Това пък стеснява отвора на дихателните пътища.\nУспокоителните, хапчетата за сън (сънотворни), мускулните релаксанти влияят на централната нервна система, причинявайки свръхрелаксация и отпускане на мускулите - включително и на тези в гърлото. Това води до засилване на обструкцията и по-често спиране на дишането.  \n\n\n                    ", "date": "2018.02.15", "title": "Сънната апнея спохожда хората с наднормено тегло"}
{"url": "http://www.monitor.bg/a/view/66607-%D0%9A%D0%BE%D0%BB%D0%B8%D0%B9%D0%BD-%D1%80%D0%BE%D0%B4%D0%B8-%D1%87%D0%B5%D1%82%D0%B2%D1%8A%D1%80%D1%82%D0%B8-%D1%81%D0%B8%D0%BD-%D0%BD%D0%B0-%D0%A3%D0%B5%D0%B9%D0%BD-%D0%A0%D1%83%D1%83%D0%BD%D0%B8/", "text": "Поредното момче се казва Кас-Мак\n                    Доскорошната звезда на „Манчестър Юнайтед” и националния отборна Англия Уейн Рууни е на път да се сдобие с цял футболен отбор момчета. Това стана факт, след като жена му Колийн стана майка за четвърти път и го дари с поредния син. Името на момчето е вече избрано – Кас-Мак.\n\nНовината беше съобщена лично от щастливата майка на страницата й в Инстаграм. „Толкова съм щастлива да ви съобщя, че родих момченце. Кас-Мак Рууни се появи на този свят жив и здрав, тежи 8 либри и 10 унции (3,912 кг). Той е много красив”. Посланието на Колийн завършва с голямо синьо сърце. „С любов”, допълва тя.\n\nДвойката, чийто семеен живот минава през много спадове и възходи заради постоянните изневери на футболиста, вече има три момчета. Това са 8-годишният Кай, Клей, който е на четири, и двегодишният Кит. Още не е напълно сигурно дали Кас е „дете на Свети Валентин”, защото раждането му идва само часове след като\n\n31-годишната Колийн поздрави цялото си семейство за 14 февруари и пожела на всичките си приятели много любов. Тя постна снимка на 32-годишния си съпруг Уейн и тримата им синове, като отдолу написа: „Честит Свети Валентин на моите момчета… Желая всичко най-добро на всеки от тях.”\n                    ", "date": "2018.02.15", "title": "Колийн роди четвърти син на Уейн Рууни"}
{"url": "http://www.monitor.bg/a/view/38783-%D0%A1%D1%82%D0%BE%D0%B9%D0%BA%D0%B0-%D0%9F%D0%B5%D1%82%D1%80%D0%BE%D0%B2%D0%B0-%D1%81%D0%B5-%D0%B2%D1%80%D1%8A%D1%89%D0%B0-%D0%BD%D0%B0-%D1%80%D0%B8%D0%BD%D0%B3%D0%B0/", "text": "27 българи ще атакуват медалите в зала „София“\n                    Първата българска олимпийка в бокса Стойка Петрова се завръща в националния отбор и ще участва в международния турнир „Странджа“, който ще се проведе следващата седмица в зала „София“. Европейската шампионка от 2014 г. и сребърна медалистка от световното през 2016 г. почти се отказа от спорта след скандал именно на „Странджа“ преди 2 години. Тогава тя не излезе за първия си мач след объркване със Станимира Петрова в схемата на кат. до 51 кг. В последствие Стойка поведе война срещу БФБ, твърдейки, че е била пренебрегната за сметка на Станимира. Сега двете ще са в различни категории – Стойка до 54 кг, а Станимира до 57 кг. Последната обаче се събира с друга еврошампионка – Деница Елисеева, която победи на финала на държавното преди седмица в Ямбол.„Смятам, че нашето съперничеството е само за добротона българския бокс“, коментира Елисеева.Стойка вече спечели държавната титла в новата си категория с победа на финала с 2:1 съдийски гласа над младата Златислава Чуканова. За „Странджа“ към двете ще се присъедини и половинката на Даниел Асенов – Розалия Пайчева.Тайсъна пък ще се опита да защити купата при мъжете, която спечели през миналата година, този път в конкуренцията на съотборника си в националния Тинко Банабаков, който се качва в кат. до 52 кг. На ринга в зала „София“ няма да се качи носителят на трофея за 2012 г. Стефан Иванов, който е с тежка аркада на главата от държавното.27 български боксьори (14 мъже и 13 жени) ще участват в турнира, а общо са заявени над 300 състезатели от 34 държави. Надпреварата при жените се очертава да е изключително силна, тъй като на дамите този сезон им предстои европейско и световно първенство.\n\n\n                    ", "date": "2018.02.15", "title": "Стойка Петрова се връща на ринга"}
{"url": "http://www.monitor.bg/a/view/51188-%D0%A2%D0%B8%D0%BC%D1%8A%D1%82-%D0%A5%D0%B0%D0%B0%D1%81-%D0%BF%D1%80%D1%8A%D0%B2-%D0%BF%D0%BE%D0%BA%D0%B0%D0%B7%D0%B0-%D0%BD%D0%BE%D0%B2%D0%B0%D1%82%D0%B0-%D0%BA%D0%BE%D0%BB%D0%B0/", "text": "\n                    Отборът на „Хаас” стана първият, който показа болида си за предстоящия сезон. Колата е оборудвана със задължителната система halo за предпазване на главата на пилота. Кодовото име на болида е VF-18 и негови снимки бяха разпространени в социалните мрежи.От тима обявиха, че най-голяма част от работата през зимната пауза е била насочена именно към интегрирането на системата halo към колата. През този сезон титулярни пилоти ще са Ромен Грожан и Кевин Магнусен. За втора поредна година болидът на отбора, който завърши 8-ми миналия сезон, ще бъде задвижван с двигатели „Ферари”.\"Най-голямата част от еволюцията на автомобила беше добавката на т. нар. ”ореол” или halo, обяви директорът на отбора Гюнтер Щайнер по време на представянето. – Това беше едно истинско предизвикателство по отношение на аеродинамиката, но дизайнерите работиха усилено, за да модифицират така шасито, че „ореолът” да може да оцелее при очакваните претоварвания.\"\"Колата ни за 2017 г. всъщност беше доста добра, но ние не винаги успяхме да се възползваме максимално от качествата й, продължи Щайнер. - Това е целта ни за този сезон. Ние направихме колата колкото е възможно по-лека, за да носи повече баласт. Успяхме да свършим по-добра работа, като разпределихме тежестта така, както искахме.“Първата поява на „Хаас” на пистата ще е по време на тестовете в Барселона на 26 февруари. Сезонът се открива в Австралия на 25 март.\n\n\n                    ", "date": "2018.02.15", "title": "Тимът „Хаас” пръв показа новата кола"}
{"url": "http://www.monitor.bg/a/view/1666-%D0%A0%D0%B5%D0%B0%D0%BB-%D0%BD%D0%B0%D0%BF%D0%BE%D0%BC%D0%BD%D0%B8-%D0%BD%D0%B0-%D0%9F%D0%A1%D0%96-%D0%BA%D0%BE%D0%B9-%D0%B5-%D0%BA%D1%80%D0%B0%D0%BB%D1%8F%D1%82-%D0%BD%D0%B0-%D0%95%D0%B2%D1%80%D0%BE%D0%BF%D0%B0-%D0%9E%D0%91%D0%9E%D0%91%D0%A9%D0%95%D0%9D%D0%98%D0%95/", "text": "„Ливърпул“ смаза „Порто“ на “До Драгао”, Клоп възхитен\n                    Кралят е жив и напомни за себе си! Европейският клубен шампион „Реал“ (Мадрид) направи огромна крачка към 1/4-финалите на Шампионската лига след бляскав мач, изпълнен с рекорди, срещу многомилионната селекция на „Пари Сен Жермен“. „Белите“ постигнаха обрат от 0:1 до 3:1 в първия осминафинал на \"Сантяго Бернабеу\". Гостите откриха чрез Адриен Рабио в 33-ата минута, но домакините стигнаха до успеха с попадения на Кристиано Роналдо в 45-ата от дузпа, а пълният обрат настъпи в рамките на четири минути между 83-ата и 86-ата, когато се разписаха отново Роналдо и Марсело.Звездният мач не мина и без пореден рекорд на Кристиано Роналдо. С двете си попадения във вратата на парижани португалецът стана първият футболист с повече от 100 гола за “белия балет” в този турнир. След тези попадения Роналдо вече има 116 гола на сметката си в турнира на шампионите, което също е своеобразен рекорд. 15 от тези голове са с екипа на „Манчестър Юнайтед“, а останалите с този на „Реал“ (М).Звездата на „Пари Сен Жермен“ Неймар, който не можа да се разпише във вратата на „белия балет“, все пак изрази увереност, че тимът му може да навакса пасива от първия мач.Не така добре бе приета загубата от президента на ПСЖ Насер ал Хелаифи, който хвърли вината за поражението върху съдийството. \"Резултатът е несправедлив. През второто полувреме играхме по-добре, имахме повече голови положения. Съдийските грешки ни струваха скъпо. Спряха голова атака на Мбапе с несъществуваща засада. Реферите помагаха на „Реал“. Сега трябва да мислим за реванша. Ще играем на нашия стадион, пред нашите фенове. Имаме шансове да продължим напред\", коментира Ал Хелаифи след срещата.В другия мач от вечерта „Ливърпул“ разби с 5:0 „Порто“ в гостуването си на “До Драгао”. Мърсисайдци на практика си гарантираха още след този мач класиране в следващата фаза на надпреварата и направиха реванша на “Анфилд” протоколен. Садио Мане блесна с хеттрик с попадения в 25-ата, 53-ата и 85-ата минута, а за разгрома се разписаха още Мохамед Салах в 30-ата и Роберто Фирмино в 70-ата минута.След двубоя мениджърът на „Ливърпул“ Юрген Клоп засипа с комплименти своите играчи. „Подобен резултат може да се постигне само с фантастична игра от страна на целия отбор. Играхме много професионално, много зряло и в правилните моменти много агресивно. Всички попадения бяха страхотни и ние се нуждаехме от тях”, заяви Клоп.\n\n\n                    ", "date": "2018.02.15", "title": "„Реал“ напомни на ПСЖ кой е кралят на Европа (ОБОБЩЕНИЕ)"}
{"url": "http://www.monitor.bg/a/view/58234-%D0%92%D0%BB%D0%B0%D0%B4%D0%BE-%D0%98%D0%BB%D0%B8%D0%B5%D0%B2-%D0%B8%D0%B7%D0%BF%D1%83%D1%81%D0%BD%D0%B0-%D1%82%D0%BE%D0%BF-10-%D0%B2-%D0%B1%D0%B8%D0%B0%D1%82%D0%BB%D0%BE%D0%BD%D0%B0/", "text": "Жените се провалиха след слаба стрелба\n                    Българските биатлонисти записаха най-доброто си представяне досега на олимпийските игри в Пьончан в дългата дистанция на 20 км. Владимир Илиев се нареди най-напред от отбора ни, като с 3 грешки в стрелбата завърши 19-и с изоставане от 2:22,1 мин. от шампиона. Ако бе затворил и петте мишени в 4-ата, последна, стрелба, Владо влизаше в осмицата на игрите. Така той изпусна премия от 10 000 лв., определена от ММС, както и по-сериозно финансиране за догодина.Другият ни елитен биатлонист Красимир Анев завърши 25-и след една грешка при последното си влизане на рубежа и изоставане от 2:38,0 мин. от победителя. Димитър Герджиков финишира 43-и с три грешки и на 4:08,2 мин., а Антон Синапов е 71-ви с 5 пропуска и пасив от 6:44,6 минути.\"Чувствах се много добре по трасето, ските бяха отлични, каза пред „Евроспорт“ Илиев след края на състезанието. - Имах шанс да се боря с най-добрите. За мен беше добра стрелба, но три грешки са много за това състезание. Изпуснах шанса си в спринта. Но така е в този спорт - не може всички да са първи\", добави българинът.Първа олимпийска титла в кариерата си спечели норвежецът Йоханес Тингес Бьо. Трикратният световен шампион пропусна две мишени в четирите стрелби и измина 20-те километра за 48:03,8 минути.Среброто заслужи словенецът Яков Фак, който повали всичките 20 мишени и финишира на 5,5 секунди зад Бьо. За него това е втори олимпийски медал след бронза в спринта във Ванкувър 2010. Бронзовото отличие спечели Доминик Ландертингер (Ав), който също стреля без грешка и остана на 14,2 сек. от победителя.Защитаващият титлата си от Сочи 2014 Мартен Фуркад (Фр) водеше убедително след първите три стрелби, в които повали всичките 15 мишени, но на последната стрелба от прав пропусна последните два изстрела и това го извади от тройката. Фуркад, който в Пьончан стана олимпийски шампион в преследването, финишира пети с 42,4 сек. изоставане.На 15 км при жените шведката Хана Йоберг сензационно спечели олимпийската титла, след като затвори всички 20 мишени и проведе много добро бягане. Втора остана Анастасия Кузмина (Слвк), а бронзът взе германката Лаура Далмайер.От българките най-добре се представи Даниела Кадева, която завърши 53-а от 87 състезателки след 3 грешки в стрелбата. Стефани Попова е 77-а, Десислава Стоянова – 79-а, а Емилия Йорданова е 82-р след 6 пропуска в стрелбата.\n\n\n                    ", "date": "2018.02.15", "title": " Владо Илиев изпусна топ 10 в биатлона"}
{"url": "http://www.monitor.bg/a/view/72079-%D0%9B%D0%B5%D0%B2%D1%81%D0%BA%D0%B8-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B8-%D0%BD%D0%BE%D0%B2-%D0%B4%D0%B8%D1%80%D0%B5%D0%BA%D1%82%D0%BE%D1%80/", "text": "\n                    „Левски“ представи официалнo новия маркетинг директор на клуба Тодор Минев. Това стана на специална пресконференция във връзка със стартиращото партньорство между „сините“ и Viber. Минев е познат в средите на привържениците като автор на някои от култовите колекции дрехи, свързани с фен организациите на „сините“ през годините. Има задълбочени познания в маркетинга, тъй като от над 15 години се занимава с бизнес именно в тази сфера, и е организатор на множество семинари и обучения по темата. В стъпителните си думи на новия пост той гарантира открита и прозрачна комуникация с привържениците, като за пример даде именно старта на новото партньорство със световния технологичен гигант.“Плануваме много проекти, които ще представим във времето. Държим да бъдем в крак с модата, да поддържаме имиджа на клуба, а и другите клубове да гледат от нас. Със сигурност мога да кажа, че това, което подготвяме, не е виждано в нито един клуб в България, а и в Европа”, обяви амбициозните си цели Тодор Минев.\n\n\n                    ", "date": "2018.02.15", "title": "„Левски“ представи нов директор"}
{"url": "http://www.monitor.bg/a/view/80820-%D0%A7%D1%83%D0%B6%D0%B4%D0%B5%D0%BD%D1%86%D0%B8-%D0%B4%D0%BE%D0%BD%D0%B5%D1%81%D0%BE%D1%85%D0%B0-%D1%82%D0%B8%D1%82%D0%BB%D0%B0-%D0%BD%D0%B0-%D0%93%D0%B5%D1%80%D0%BC%D0%B0%D0%BD%D0%B8%D1%8F-%D1%81%D0%BB%D0%B5%D0%B4-66-%D0%B3/", "text": "\n                    Двама чужденци, които говорят лошо немски, донесоха първа олимпийска титла за Германия при спортните двойки във фигурното пързаляне от 1952 г. насам. Украинката Альона Савченко и французинът Брюно Масо вървяха четвърти след кратката програма, но с рекордна за зимни игри оценка във волната триумфираха със златото. Среброто отиде у световните шампиони Суй Вънцзин и Хан Цун (Кит), а бронзът - при Меган Дюамел и Ерик Радфорд (Кан). Големите фаворити Евгения Тарасова и Владимир Морозов останаха едва 4-и.34-годишната Савченко дочака най-значимия си успех едва при петото си участие на олимпиада. На първото в Солт Лейк Сити 2002 тя представяше Украйна със Станислав Морозов, а след това взе бронз за Германия с Робин Шолкови във Ванкувър и Сочи. „Това е моят миг, не мога да повярвам, че мечтата ми се сбъдна. Днес ние написахме история. Посрещнахме заедно 2018-а и още тогава си казахме, че това ще бъде нашата година“, призна Альона, която не спря да плаче след триумфа. Колкото до партньора й, от френската федерация имат за какво да съжаляват, тъй като склониха да преотстъпят правата му едва срещу $ 30 000 и през ноември той най-накрая получи немско гражданство.\n\n\n                    ", "date": "2018.02.15", "title": "Чужденци донесоха титла на Германия след 66 г."}
{"url": "http://www.monitor.bg/a/view/88668-%D0%9B%D1%83%D0%B4%D0%BE%D0%B3%D0%BE%D1%80%D0%B5%D1%86-%D1%81%D0%BC%D0%B0%D1%8F-%D0%9C%D0%B8%D0%BB%D0%B0%D0%BD-%D1%81-%D0%BF%D0%BE%D0%B4%D0%B0%D1%80%D1%8A%D1%86%D0%B8-%D1%80%D0%BE%D1%81%D0%BE%D0%BD%D0%B5%D1%80%D0%B8%D1%82%D0%B5-%D1%82%D1%80%D0%B5%D0%BD%D0%B8%D1%80%D0%B0%D1%82-%D0%B2-%D1%80%D0%B5%D1%81%D1%82%D0%BE%D1%80%D0%B0%D0%BD%D1%82/", "text": "„Лудогорец“ посрещна подобаващо звездните си гости от „Милан“ преди двубоя между двата тима от 1/16-финалите за Лига Европа. Изненадите за „росонерите“ започнаха още с пристигането им на българска земя, когато бяха посрещнати от стотина свои привърженици и продължиха по време на официалния обяд, който „орлите“ дадоха. Президентът на „Лудогорец“ Александър Александров подари специален сувенир на изпълнителния директор и генерален мениджър на „Милан“ Марко Фасоне, а италианците получиха като жест и уникален вестник на тима от 1902 година. Футболистите на „росонерите“ пък удивиха с единствената си на българска територия тренировка. Италианците отказаха да опитат терена на \"Лудогорец Арена\", но проведоха занимание по-рано днес в ресторанта на хотела. За целта бяха разместени масите и столовете вътре, а снимки от необичайната тренировка бяха публикувани в официалния Туитър акаунт на италианския гранд. Наставникът на „Милан“ Дженаро Гатузо строи играчите си в помещението, тъй като хотелът не разполага с друго подходящо място за тренировка на закрито. Както е известно, тази вечер в 20:00 часа \"Лудогорец\" посреща италианския гранд в първи мач от 1/16-финалите за Лига Европа.", "date": "2018.02.15", "title": "Лудогорец смая \"Милан\" с подаръци, „росонерите“ тренират в ресторант"}
{"url": "http://www.monitor.bg/a/view/24303-%D0%A1%D0%B2%D0%B8%D0%BD%D0%B4%D0%B0%D0%BB-%D0%BD%D0%B5%D0%B4%D0%BE%D1%81%D1%82%D0%B8%D0%B6%D0%B8%D0%BC-%D0%B2-%D1%81%D0%BF%D1%83%D1%81%D0%BA%D0%B0%D0%BD%D0%B5%D1%82%D0%BE/", "text": "Шифрин първа при дамите\n                    Великият Аксел Лунд Свиндал завоюва златния медал в спускането при мъжете на олимпийските игри в Пьончан. 35-годишният ветеран даде най-добро време на пистата „Джонсон“ от 1:40,25 мин. Така той спечели втори златен и общо четвърти олимпийски медал в кариерата си, като стана и първият норвежец, шампион в спускането на игрите. Свиндал стана най-възрастният олимпийски шампион в алпийските ски, а завършилият втори Шетил Янсруд се погрижи Норвегия да стане първата страна от 1988-ма насам с „двоен успех“ в спускането.Янсруд завърши на 12 стотни след Свиндал, а бронза заслужи водача за малката световна купа Беат Фойц (Швейц), на 18 стотни зад победителя.Микаела Шифрин (САЩ) пък е новата олимпийска шампионка в гиганския слалом при жените. 22-годишната американка бе втора и изоставаше на 20 стотни зад лидерката Мануела Мьолг в първия манш, но във втория бе безпощадна и заслужи златото. Голямата изненада в дисциплината поднесе Рагнхилд Мовинкел (Нор), завършила втора на 0,39 сек. зад победителката. Бронзът остана за италианката Федерика Бриньоне, на 48 стотни от Шифрин.Мария Киркова кара стабилно в двата манша и завърши 40-а с общо време 2:32,77 мин., с изоставане от 12,75 сек. от шампионката.\n\n\n                    ", "date": "2018.02.15", "title": "Свиндал недостижим в спускането"}
{"url": "http://www.monitor.bg/a/view/15095-%D0%A6%D0%A1%D0%9A%D0%90%D0%A1%D0%BE%D1%84%D0%B8%D1%8F-%D0%B2%D0%B7%D0%B5-%D0%B3%D0%B0%D0%BD%D0%B0%D0%B9%D1%81%D0%BA%D0%B8-%D0%BD%D0%B0%D1%86%D0%B8%D0%BE%D0%BD%D0%B0%D0%BB-%D0%BF%D0%BE%D0%BB%D1%81%D0%BA%D0%B8%D1%8F%D1%82-%D0%B2%D1%80%D0%B0%D1%82%D0%B0%D1%80-%D1%81%D0%B8-%D1%82%D1%80%D1%8A%D0%B3%D0%BD%D0%B0/", "text": "\n                    ЦСКА-София привлече четвърти нов футболист за този трансферен прозорец, подписвайки договор с ганайския национал Едвин Джеси. Ръководството се споразумя за правата му с досегашния му клуб „Олесунд“ от Норвегия. Джеси е холандец по рождение и именно в страната на лалетата израства и се изгражда като футболист. Заради ганайските си корени през есента на миналата година той получава покана да играе за африканската държава, за която записва два мача и един гол срещу Египет в последните квалификации за световно първенство. „Нямам търпение да започна подготовка с отбора. Радвам се, че ставам част от най-великия български клуб, от който за големия футбол са тръгнали световно признати играчи като Стоичков и Бербатов. Тук ме доведе амбицията за трофеи и големи мачове в Европа\", бяха първите думи на халфа пред сайта на \"червените\".В същото време обаче трансферът на полския вратар Гжегош Сандомиерски на „Армията“ засега се отлага. Причината е, че играчът не е разтрогнал с настоящия си клуб „Краковия“, каквито бяха първоначалните информации. Така Сандомиерски се разходи до София, преговаря с ръководството на ЦСКА-София и си замина обратно. Най-вероятно сделката ще се отложи за лятото, когато договорът му ще изтече и той ще дойде без трансферна сума при „червените“. \n\n\n                    ", "date": "2018.02.15", "title": "ЦСКА-София взе ганайски национал, полският вратар си тръгна"}
{"url": "http://www.monitor.bg/a/view/34633-%D0%93%D1%80%D0%B8%D1%88%D0%BE-%D1%81%D1%82%D0%B8%D0%B3%D0%BD%D0%B0-14%D1%84%D0%B8%D0%BD%D0%B0%D0%BB%D0%B8%D1%82%D0%B5-%D0%B2-%D0%A0%D0%BE%D1%82%D0%B5%D1%80%D0%B4%D0%B0%D0%BC/", "text": "\n                    Григор Димитров спечели втория си мач от тенис турнира в Ротердам срещу Филип Крайнович (Сър) със 7:6(4), 7:5 за 1 час и 46 минути и се класира за 1/4-финалите. Там негов съперник ще бъде Андрей Рубльов, когото Гришо елиминира на Australian Open. При победа и в този двубой българинът ще се завърне като номер 4 в световната ранглиста.В мача с Крайнович Димитров спаси четири брейк бола в петия гейм на първия сет, в който никой не можа да пробие противника си. Колкото и солиден да бе от начален удар, обаче, Краинович се пропука в решителен момент в тайбрека и с двойна грешка подари два сет пойнта на хасковлията, който се възползва веднага. Отново в решителния момент на вторият сет Григор демонстрира по-голямата си класа и направи единствения пробив в мача за 6:5, след което затвори срещата убедително.Победителят завърши с 12 аса. Той вкара 66 процента първи сервис и спечели 83 процента от точките при разиграването му.\n\n\n                    ", "date": "2018.02.15", "title": "Гришо стигна 1/4-финалите в Ротердам"}
{"url": "http://www.monitor.bg/a/view/55014-%D0%92%D0%B0%D0%BB%D1%8C%D0%BE-%D0%9C%D0%B8%D1%85%D0%BE%D0%B2-%D0%BF%D0%BE%D0%B4%D0%BA%D1%80%D0%B5%D0%BF%D0%B8-%D0%91%D0%BE%D1%80%D0%B8%D1%81%D0%BB%D0%B0%D0%B2-%D0%9C%D0%B8%D1%85%D0%B0%D0%B9%D0%BB%D0%BE%D0%B2/", "text": "\n                    Бившият президент на Българския футболен съюз и на Професионалната футболна лига - Валентин Михов, запази дипломатичен тон преди конгреса на БФС, но все пак изрази подкрепа за кандидатурата на Борислав Михайлов.„Когато сравняваме тримата кандидати, трябва да има обективност. Нямам упрек към никого – Боби е бил капитан, когато аз съм бил президент; Любо е един голям и перфектен футболист; с Ивайло Дражев съм работил в най-трудните моменти, съдействал съм му. Тоест нямам пристрастия – гледам разликата къде е. Ако бях представител на клуб, щях да подкрепя Боби“, заяви Валентин Михов.Той разкри, че в миналото е бил заплашван от един от кандидатите за президент на БФС, без да разкрива подробности.„Мисля, че това са отживелици. Да, разбира се – от някой от тримата съм бил заплашван лично! Когато бях президент на ПФЛ\", каза Вальо Михов.На предстоящия утре конгрес на БФС за избор на президент и Изпълком право на глас имат 546 клуба, които ще избират от трима кандидати - Борислав Михайлов, Любослав Пенев и Ивайло Дражев. 145 клуба ще бъдат предложени за изключване поради липса на дейност, а нови 117 ще бъдат предложени за пълноправни членове. До този момент 57 клуба са заявили публично своите предпочитания. 53 от тях твърдят, че ще подкрепят Борислав Михайлов, 3 – Пенев, и един - Дражев.\n\n\n                    ", "date": "2018.02.15", "title": "Вальо Михов подкрепи Борислав Михайлов"}
{"url": "http://www.monitor.bg/a/view/36567-%D0%A7%D0%B5%D1%81%D1%8A%D0%BD-%D0%B8-%D1%87%D0%B0%D0%B9-%D0%BE%D1%82-%D1%87%D0%B5%D1%80%D0%BD%D0%B8%D1%86%D0%B0-%D1%81%D0%B2%D0%B0%D0%BB%D1%8F%D1%82-%D0%B2%D0%B8%D1%81%D0%BE%D0%BA%D0%BE%D1%82%D0%BE-%D0%BA%D1%80%D1%8A%D0%B2%D0%BD%D0%BE/", "text": "Два дни без месо и тежки мазнини вкарват захарта в норми \n                    Нестабилното време и играта на живака в термометъра с по 5 – 10, а на някои места в страната, и повече градуси, е силен стрес за всички органи и системи. Със застудяването отново тази седмица спешните отделения на болниците „Св. Анна”, „Царица Йоанна” и “Александровска” се препълниха от граждани с обострени хронични заболявания. Първи жертви на разликите стават страдащите от високо и ниско кръвно, сърдечносъдови заболявания, астма и диабет. Обострят се и болежките на бъбречноболните, коментирах а от спешното приемно отделение в „Пирогов”.Понижаването на живака в термометрите стресира организма и нарушава цялостния му баланс. В резултат избиват най-лабилните в него звена, например покачване на кръвната захар при диабетиците и инсултите при хората с високо кръвно налягане. Съществуват обаче редица народни цярове, които подпомагат балансирането му без лекарства. Консумацията на чесън срещу високо кръвно е средство, присъстващо във фитотерапията на всички народи, на чиато територия се отглежда този вид лук.Освен за директна консумация, той може да бъде ползван и под формата на настойка. За целта сварете 2 неголеми глави в чаша мляко и прецедете. Употребява се по супена лъжица след ядене трикратно през деня за 14 дни. на втория ден сне приготвя нова отвара, за да е прясна ..Друг цяр е наразана една глава кромид лук и добавени към нея 4 скилидки чесън. Към сместа се прибавя 1 супена лъжица сушени плодове от офика. След това тя се залива с 1 кипяща вода, похлупва се и ври четвърт час на слаб огън. Прибавят се по една супена лъжица бял смил, копър и магданоз. Сместа се бърка и вари още 15 минути. Остава се да кисне за един час и се прецежда. Употребява се по 1,5 супени лъжици, само 4 пъти през деня, около половин час преди ядене.Приложението на рецептата е за 10 дни и може при нужда да се повтори едва след 3 седмици. Кора от корена на черница се използва в китайската медицина като лечебно средство в продължение на много векове. Коренът на черницата се почиства, измива се и се изважда кората от него и се смила фино. Вари се в съд с 300 мл вода като това продължава за 20 минути и се остава да кисне един ден. Отварата се пие вместо вода. Същият ефект има и чаят от варена кора от нар. Освен, че тази напитка намалява кръвното налягане, е добро средство и срещу разстройство.Добри норми на кървната захар въпреки честите и резки промени на температурата се постигат отново с лук, но този път праз. Четири стръка праз, заедно с корените , се нарязват на парчета по 4-5 см. Слагат се в голям буркан и се заливат с 2 литра бяло сухо вино. Прецежда се след 15 дни. Пие се по една малка виенна чашка три пъти дневно.Индришето също е отлична превенция срещу диабета. Шест листа от него се варят в 600 мл вода, докато количеството неостане наполовина. Приема се три пъти на ден, 30 минути преди хранене. Чаят от черупките на лешници също действа добре. Болните, които не искат всеки ден да варят билки, могат да изпробват друг начин за регулиране на кръвната захар - всяка сутрин и вечер се взема по една чаша кисело мляко и сок от един лимон в продължение на 20 дни.Някои знахари пък съветват една седмица да се приема кисело мляко и лимон, а втората ­ сок от лимон с мастика. За добри норми на кръвната захар махнете излишните килограми, намалете захарните изделия и алкохола. \n\n\n                    ", "date": "2018.02.15", "title": "Чесън и чай от черница свалят високото кръвно"}
{"url": "http://www.monitor.bg/a/view/41514-%D0%91%D0%93-%D0%BA%D1%8A%D1%81%D0%BE%D0%BC%D0%B5%D1%82%D1%80%D0%B0%D0%B6%D0%BA%D0%B0-%D1%81-%D0%BD%D0%BE%D0%BC%D0%B8%D0%BD%D0%B0%D1%86%D0%B8%D1%8F-%D0%B7%D0%B0-%D0%95%D0%A4%D0%90/", "text": "\n                    Късометражният филм „Срам“ на българския режисьор Петър Крумов се завърна от международния фестивала в Клермон Феран, Франция с номинация за тазгодишните награди на Европейската филмова академия. 24-минутната лента проследява събитията около бедното момче Мачо, принудено да пропуска учебните часове, за да работи в строителна бригада, докато майка му трие с парцал коридорите и класните стаи в училището. Единственият лъч светлина в живота му е гаджето му Дона, докато един ден не му се налага да избере между нея и жената, която му е вдъхнала живот, но от която той се срамува.\n\nЗа наградата на европейските оскари филмът ще се съревновава с още 5 заглавия - „Капиталист“ (реж. Пабло М. Гомес, Франция), Meryem (реж. Ребер Доски, Холандия), „Контейнер“ (реж. Себастиан Ланг, Германия), „Випуск '97“ (реж. Павел Остриков, Украйна) и „Каква е вредата“ (реж. Хедър Филипсън, Великобритания).\n\nУ нас ще имаме възможността да изгледаме късометражния проект на Крумов за първи път в рамките на 22-то издание на София Филм Фест, което ще стартира на 8 март.\n                    ", "date": "2018.02.15", "title": "БГ късометражка с номинация за ЕФА"}
{"url": "http://www.monitor.bg/a/view/86860-in-the-palace-%D0%BF%D1%80%D0%B0%D1%89%D0%B0%D1%82-%D0%BF%D1%80%D0%B5%D0%B4%D0%BB%D0%BE%D0%B6%D0%B5%D0%BD%D0%B8%D1%8F-%D0%B7%D0%B0-%D0%9E%D1%81%D0%BA%D0%B0%D1%80/", "text": "\n                    Българският фестивал за късометражни проекти In The Palace получи статут на партньор на Американската филмова академия. В навечерието на 15-то издание на форума, организаторите му ще получат възможността да изпращат предложения за номинациите за „Оскар“. Това ще са победителите от фестивала в три от категориите - най-добър късометражен игрален и най-добрър късометражен анимационен филм от международната селекция, както и отличникът от националната ни надпревара.\n\nПроектите, постигнали успех в In The Palace, ще бъдат обмисляни за заветната статуетка още от следващата година.\n\n„Tова признание e без аналог в историята на българската филмова индустрия и ни нарежда до фестивали като „Сънданс“, „Берлинаре“, както и знаменитите премии „Гоя“, „Сезар“, кино събитията в Клермон-Феран, Локарно и други от този ранг“, коментират от екипа на In The Palace.\n\nТази година фестивалът ще се проведе от 23-и до 30-и юни, по традиция – в Двореца на Ботаническата градина в Балчик. Категориите, в които се провежда основната надпревара за най-добър късометражен филм, са четири: игрален, документален, анимационен и експериментален, а наградният фонд се равнява на 10 000 евро в злато. Крайният срок за изпращане на заявки е 15-и март, а селектираните творби ще бъдат обявени в началото на май.\n                    ", "date": "2018.02.15", "title": "In The Palace пращат предложения за „Оскар“"}
{"url": "http://www.monitor.bg/a/view/33873-%D0%9F%D0%B5%D1%82-%D0%BA%D0%BE%D0%BD%D1%82%D0%B8%D0%BD%D0%B5%D0%BD%D1%82%D0%B0-%D1%81%D0%BB%D1%83%D1%88%D0%B0%D1%82-%D0%BC%D0%B0%D0%B5%D1%81%D1%82%D1%80%D0%BE-%D0%9A%D0%B0%D0%BC%D0%B4%D0%B6%D0%B0%D0%BB%D0%BE%D0%B2/", "text": "\n                    \n                                        Немският звукозаписен гигант CPO Records издаде преди дни новия диск на маестро Йордан Камджалов. Изпълненията на солистите Аглика Генова и Любен Димитров, признати за най-големите виртуози в жанра, под ръководството на гениалния диригент ще бъдат разпространени на пет континента. Това е и първи диск за оркестъра му Genesis orchestra,, който заедно с талантливото клавирно дуо изпълняват програма Брух-Черни. В средата на март музикалните ценители ще могат да чуят и на живо изпълненията им с легендарната Лиза Джерард. Симфония №3 на Скръбните песни на Хенрих Гурецки и още изненадващи вокални интерпретации са включени в репертоара на предстоящото музикално събитие в Зала 1 на НДК.Аглика Генова и Любен Димитров, под ръководството на най-успешният млад български диригент бяха удостоени с наградата ЕХО-Класик 2017 или т .нар. „Грами за класическа музика“ за предишния им съвместен проект, който беше записан през лятото на миналата година с оркестъра на националното радио.\n                    \n                                    ", "date": "2018.02.15", "title": "Пет континента слушат маестро Камджалов"}
{"url": "http://www.monitor.bg/a/view/28283-%D0%92%D0%B5%D0%BB%D0%B8%D1%81%D0%BB%D0%B0%D0%B2-%D0%9F%D0%B0%D0%B2%D0%BB%D0%BE%D0%B2-%D1%80%D0%B5%D0%B6%D0%B5-%D0%B3%D0%BB%D0%B0%D0%B2%D0%B8-%D0%B2-%D0%A1%D0%BC%D1%8A%D1%80%D1%82%D0%BE%D0%BD%D0%BE%D1%81%D0%BD%D0%B0-%D0%BD%D0%B0%D0%B4%D0%BF%D1%80%D0%B5%D0%B2%D0%B0%D1%80%D0%B0/", "text": "Диляна Попова и Мариан Вълев падат жертви на незаконното рали в града затвор\n                    Жесток, но справедлив от позицията си на крал насред хаоса виждаме българския актьор Велислав Павлов в новото попълнение на франчайза „Смъртоносна надпревара“ - „Отвъд анархията“. Прикрит зад маската на Франк(енщайн) носителят на „Златна роза“ надява пръстена череп на седемкратния победител във взривоопасните ралита, организирани в града затвор - дом на изроди, забавляващи се със смъртта на ближния. Именно триумфите в незаконните, но особено оборотни в букмейкърските залози „смъртоносни надпревари“ възкачват Павлов на трона на иначе анархичната сган от престъпници. Само един негов жест или поглед е достатъчен на подчинените му, за да разкъсат спецчастите, дошли на терен да борят традициите на автомобилните състезания, с дърворезачки. И макар вцепеняващите очи на звездата ни да предизвикат един специфичен гъдел на патриотизъм у нас, то героят му е всъщност  Снимките на „Отвъд анархията“ се проведоха у нас, което обяснява и силното българско присъствие на екрана. Макар и само с няколко реплики, състоящи се основно от псувни, с участие се разписват още Дария Симеонова и Диана Димитрова. За разлика от тази на Павлов ролите им на талисмани, разположени на дясната седалка на возилата в ралито, са на принципа „мигни и ще ги пропуснеш“.С периодични секундни включвания могат да се похвалят и моделът, преквалифицирал се в актриса Диляна Попова, и любимецът на телеманите от „Под прикритие“ Мариан Вълев, дегизирал се тук с коза брадичка. Двамата се включват и в кулминационното състезание, очаквано – намират смъртта си още в началото на надпреварата, а единствената реплика на останалите по адрес на Попова се ограничава до „Жалко, че умря и тази п*чка“.Встрани от вдъхновяващата българска следа и тук-таме срещащите се експлозии, продукцията не грабва вниманието абсолютно с нищо.  и Зак Макгауън в главната роля, чието присъствие на екрана ни кара да си мислим, че режисьорът Дон Майкъл Пол му е дал за задача да приспи зрителите. Като плюс можем да отбележим единствено участието на Дани Трехо като познатия ни от последните две части на поредицата Голдбърг. Продължителността и на неговите сцени обаче е крайно недостатъчна, за да оправдае иначе 110-те минути на „Отвъд йерархията“. ИЗБИРАТ ПОБЕДИТЕЛИТЕ С ОНЛАЙН ГЛАСУВАНЕ„Вездесъщият“ протяга ръка към първите награди на Нова тв След като грабна „Златна роза“ за участието си в лентата на Илиян Джевелеков „Вездесъщият“ и облече престилката на д-р Марио Ковачев за предстоящия пети сезон на „Откраднат живот“, Велислав Павлов се превърна във фаворит и за първите награди на Нова тв. Звездата ще се бори за приза в категорията „главна мъжка роля във филм“, а негова конкуренция ще бъдат Асен Блатечки, Валери Йорданов, Горан Гънчев, Иван Юруков, Калин Врачански и Тони Минасян.Отличията ще бъдат раздадени под наслова „Нова подкрепя българските филми“, заради което и шанс за тях ще имат проектите, копродуцирани от телевизията. Това са \"Воевода\", \"Бензин\", \"Вездесъщият\" и \"Дъвка за балончета\". Сред дамите в кинокатегориите пък в битката за награда ще влязат Весела Бабинова, Зорница София, Ирмена Чичикова, Лиляна Станаилова, Снежана Макавеева и Теодора Духовникова.\"Откраднат живот\", \"Ние, нашите и вашите\" и минисериалът \"Воевода\" ще претендират за приза сред тв сериалите, а номинираните продукции, излъчвани в партньорство с Vbox7, са \"Не така, брат!\", \"Апартамент 404\" и \"Следвай ме\".\n\n\n                    ", "date": "2018.02.15", "title": "Велислав Павлов реже глави в „Смъртоносна надпревара“"}
{"url": "http://www.monitor.bg/a/view/14835-%D0%98%D1%81%D0%BA%D0%B0%D1%82-%D0%BF%D1%81%D0%B8%D1%85%D0%BE%D1%82%D0%B5%D1%81%D1%82-%D0%B7%D0%B0-%D0%9C%D0%B8%D1%81-%D0%9F%D0%BB%D0%B5%D0%B9%D0%BC%D0%B5%D0%B9%D1%82/", "text": "\n                    Явяване на психотест чака всяка бъдеща кандидатка за Мис Плеймейт след представянето на актуалната носителка на титлата Нора Недкова в „Черешката на тортата“.След злоупотреба с алкохол в риалити формата и раждане на култови бисери от типа на „Макароните са храна за простолюдието“, 24-годишната танцьорка успя да разгневи редовия зрител. Тя дори си позволи да скочи на бой на гримьора Валентин Кулагин, който от момента на запознанството им периодично я засипвал с намеци, че изкарва прехраната си със секс срещу заплащане. Това провокира организаторите на конкурса Христо Сираков, Любен Дилов и Борис Гълъбов да вземат крути мерки – оттук нататък всяка изкусителка, стремяща се към бърза слава, ще доказва психическата си стабилност и елементарни правописни способности. За да бъдат допуснати до финала на конкурса, 12-те претендентки ще се включат и в специална подготовка по етикет. \n\n\n                    ", "date": "2018.02.15", "title": "Искат психотест за Мис Плеймейт"}
{"url": "http://www.monitor.bg/a/view/84774-%D0%A4%D0%B8%D0%BA%D0%B8-%D1%80%D0%B8%D1%81%D1%83%D0%B2%D0%B0-%D0%BC%D0%B0%D0%BD%D0%B5%D0%BA%D0%B5%D0%BD%D0%BA%D0%B0-%D0%B2%D1%8A%D1%80%D1%85%D1%83-%D0%BF%D1%8F%D1%81%D1%8A%D0%BA/", "text": "\n                    Фолкидолът Фики Стораро изрисува лицето на манекенка върху пясък. Макар художественото начинание на 22-годишния певец да е по сценарий към клипа на новия му сингъл „Аз измръзнах“, той сам се захваща със задачата и показва истински потенциал. Произведението му закрива последния кадър от песента, а позиращата красавица е Стелияна Иванова. Парчето е кавър на турската Senden Sonra, а с текстът и аранжиментът се захващат съответно Мариета Ангелова и Даниел Ганев. Визията на екранните влюбени е дело на Стоян Апостоов-Стоянски, за грима им се е погрижила Джулия Ангелова, а за прическите – Емилио Стефано.  \n\n\n                    ", "date": "2018.02.15", "title": "Фики рисува манекенка върху пясък"}
{"url": "http://www.monitor.bg/a/view/38210-%D0%A1%D0%BB%D0%B0%D0%B2%D0%B8%D0%BD-%D1%81%D0%B5-%D0%BF%D1%80%D0%B5%D0%BF%D1%8A%D0%B2%D0%B0-%D0%B2-%D1%82%D0%BE%D0%BA%D1%87%D0%B5%D1%82%D0%B0%D1%82%D0%B0-%D0%BD%D0%B0-%D0%9B%D0%B8%D0%BB%D0%B8-%D0%98%D0%B2%D0%B0%D0%BD%D0%BE%D0%B2%D0%B0/", "text": "Лоренцо помага на Софка с английския за хит на Селин Дион\n                    В токчетата на Лили Иванова за едно парче време ще влезе победителят от третия сезон на X Factor Славин Славчев в рамките на първия лайф от „Като две капки вода“. Бутонът на късмета отреди на заклетия рокаджия да изпълни шлагера на естрадната ни прима „Искам те“ - предизвикателство, с което той ще се бори, подкрепен от двамата ментори за сезона Етиен Леви и Станимир Гъмов. „Лили Иванова е толкова особена и неподражаема, така че това ще е наистина едно изпитание“, заяви пред медии Славчев секунди преди да\n\n \n\n\n\n \n\n„Няма да ми е за първи път да се кача на токчета. Всъщност аз имам такъв фетиш, че всеки ден по два часа се разхождам вкъщи гол и на високи обувки“, пошегува се още певецът. До каква степен е успял да усвои магнетичното присъствие и вокалната сила на Иванова, зрителите ще разберат на 26 февруари от 20 ч. по Нова тв.\n\nСкок в кецовете на Михаела Филева пък ще направи плеймейтката Златка Райкова. След Ваня Джаферович тя е вторият участник в шоуто, който няма бекграунд нито в актьорските, нито в музикалните среди. Дебюта си на сцената на „Като две капки вода“ тя ще направи с „Опасно близки“. „С наближаването на старта ставам все по-нервна и притеснена, защото първата ми роля за мен ще бъде двойно предизвикателство - освен с пеенето, на голямата сцена ще трябва да се справя и с нелека хореография, защото танците са голяма част от образа\", притеснява се блондинката.\n\nДа тества уменията си в английския език на Софи Маринова ще се наложи още в началото на предаването. След като изрази притеснението си, че\n\n \n\n„\n\n \n\nпевицата ще трябва да се справи със саундтрака на „Титаник“ My Heart Will Go On на Селин Дион. Подобно на Славчев, и тя се отпусна за кратък музикален анонс към изпълнението си, а текстът й бе написан ръкописно на лист хартия от Лоренцо. „Той усърдно ми помага с английския. Притеснено ми е, надявам се да се справя“, обясни ромският славей.\n\nСред официално обявените звезди, които ще дриблират с образи на сцената на „Като две капки вода“, е и актьорът Иван Юруков. Според спекулациите с участие ще се разпишат още Маргарита Хранова и Константин.\n                    ", "date": "2018.02.15", "title": "Славин се препъва в токчетата на Лили Иванова"}
{"url": "http://www.monitor.bg/a/view/49783-%D0%A2%D1%80%D1%8A%D0%BC%D0%BF-%D0%BE%D1%81%D1%8A%D0%B4%D0%B8-%D0%B4%D0%BE%D0%BC%D0%B0%D1%88%D0%BD%D0%BE%D1%82%D0%BE-%D0%BD%D0%B0%D1%81%D0%B8%D0%BB%D0%B8%D0%B5/", "text": "\n                    Президентът на САЩ Доналд Тръмп осъди домашното насилие, нарушавайки мълчанието си, след като по-рано защити бившия си сътрудник Роб Портър, обвинен от бившите си съпруги в домашно насилие, предаде АП.\n\"Напълно се противопоставям на домашното насилие и тук всеки го знае. Това дори почти не трябва да бъде казвано. Така че сега го чувате, но всички вече го знаете\", заяви държавният глава.\nВ края на миналата седмица Тръмп похвали Портър, бивш секретар на Белия дом, отговарящ за персонала, а след това с туит хвърли сянка на съмнение върху обвиненията.\nДве бивши съпруги на Портър го обвиниха във физически, словесен и емоционален тормоз. Едната от тях разказа, че той я душил и удрял през петгодишния им брак. Другата се оплака, че е била обиждана от него по време на техния меден месец.\n\n \n                    ", "date": "2018.02.15", "title": "Тръмп осъди домашното насилие"}
{"url": "http://www.monitor.bg/a/view/54500-%D0%98%D1%81%D0%BA%D0%B0%D1%82-%D0%B7%D0%B0%D0%B1%D1%80%D0%B0%D0%BD%D0%B0-%D0%BD%D0%B0-%D1%81%D0%B5%D0%BA%D1%81%D0%B0-%D0%BC%D0%B5%D0%B6%D0%B4%D1%83-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%B8-%D1%81%D0%B5%D0%BA%D1%80%D0%B5%D1%82%D0%B0%D1%80%D0%BA%D0%B0-%D0%B2-%D0%90%D0%B2%D1%81%D1%82%D1%80%D0%B0%D0%BB%D0%B8%D1%8F/", "text": "\n                    встралийският премиер поиска официална забрана на секса между министри и техни подчинени, след като неговият заместник направи „шокиращата грешка“ да се замеси в любовна афера с прессекретарката си, за която в последствие се разбра, че е бременна от него.\nМалкълм Търнбул съобщи за поправката в кодекса за поведение на министри на извънредна пресконференция, по време на която отправи сериозна критика към заместника си Барнаби Джойс за това, че е „унизил и причинил огромна болка“ на жена си и четирите си деца.\n„Барнаби направи шокираща грешка с това, че е имал любовна афера с млада негова асистентка“, заяви той. „Не съм тук, за да давам уроци по морално държание, но за всички е ясно, че подобни действия не водят до нищо добро и в никакъв случай не са приемливи във времената, в които живеем“.\n50-годишният Джойс е под сериозен натиск, след като връзката му с неговата бивша прессекретарка, 33-годишната Вики Чемпиън, стана публично достояние.\nТова доведе до множество обвинения за нарушаване на основни министерски правила за държание, както и до призиви Джойс да подаде оставка.\nПремиерът Търнбул заяви, че почивката ще позволи на Джойс да „помисли за неговата собствена позиция.“ На хартия той може да бъде уволнен от премиера, но това би довело до проблем в отношенията между управляващата коалиция, която се състои от Националната и Либералната партии в Австралия, където членове са съответно Джойс и Търнбул\n                    ", "date": "2018.02.15", "title": "Искат забрана на секса между министър и секретарка в Австралия"}
{"url": "http://www.monitor.bg/a/view/46207-%D0%9F%D1%83%D1%82%D0%B8%D0%BD-%D0%B8%D0%B7%D0%BA%D0%B0%D0%B7%D0%B0-%D1%81%D1%8A%D0%B1%D0%BE%D0%BB%D0%B5%D0%B7%D0%BD%D0%BE%D0%B2%D0%B0%D0%BD%D0%B8%D1%8F-%D0%BD%D0%B0-%D0%A2%D1%80%D1%8A%D0%BC%D0%BF-%D0%B7%D0%B0-%D1%82%D1%80%D0%B0%D0%B3%D0%B5%D0%B4%D0%B8%D1%8F%D1%82%D0%B0-%D0%B2%D1%8A%D0%B2-%D0%A4%D0%BB%D0%BE%D1%80%D0%B8%D0%B4%D0%B0/", "text": "\n                    Руският президент Владимир Путин изказа съболезнования на американския си колега Доналд Тръмп във връзка с трагедията в училището в град Паркленд във Флорида, където 19-годишен юноша разстреля 17 души. „Държавният глава на Русия предаде думи на искрено съчувствие и подкрепа на роднините и близките на загиналите, както и пожелания за бързо възстановяване на всички пострадали“, се казва в съобщение на сайта на  Кремъл. По-рано инцидентът бе коментиран и от представители на руското посолство в САЩ. „Шокирани сме от стрелбата в училището във Флорида. Скърбим заедно с хората, загубили свои близки, и желаем бързо оздравяване на ранените“, написаха от дипломатите на страницата на мисията в Twitter.\n                    ", "date": "2018.02.15", "title": "Путин изказа съболезнования на Тръмп за трагедията във Флорида "}
{"url": "http://www.monitor.bg/a/view/23319-%D0%9F%D0%B5%D1%82-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%B8%D1%81%D1%82%D0%BE%D1%80%D0%B8%D0%B8-%D0%BD%D0%B0-%D0%91%D0%B5%D1%80%D0%BB%D0%B8%D0%BD%D0%B0%D0%BB%D0%B5/", "text": "\n                    Шестдесет и осмият международен кинофестивал в Берлин започва със световната премиера на анимационния филм \"Островът на кучетата\" на режисьора Уес Андерсън. Противно на призивите за черен килим заради развихрилата се вълна от бунт срещу секс насилието в киното, важните на деня трябваше да преминат все пак по червен килим.\n\nВ конкурсната програма са включени 19 кинотворби, а председател на журито ще бъде германският режисьор Том Тиквер. Актьорите Робърт Патинсън, Гаел Гарсия Бернал, Джеф Даниълс, Тилда Суинтън, Питър Сарсгард, Хоакин Финикс, Изабел Юпер, Бил Мъри и Емили Уотсън са сред очакваните гости на тазгодишното Берлинале.\n\nНа фестивала има цели пет филма, който са свързани с България. \"Ага\" на Милко Лазаров е първият от 29 години български пълнометражен игрален филм, включен в конкурса. Божина Панайотова е вторият български режисьор, представящ тази година свой филм на Берлинале. Нейната документална лента \"Червено, твърде червено\" (Je vois rouge) е включена в секцията \"Панорама\", която представя 44 игрални и документални филма. В състезателната програма на Берлинале участва и българската миноритарна копродукция \"Не ме докосвай\" с участието на Ирмена Чичикова и Георги Налджиев.\n\nНа феста е представена и една изцяло българска история, заснета от берлинския режисьор Ян Петер Хамер и финансирана от Германия и Норвегия. Става дума за 31-минутния документален филм \"DUG\", който ни позволява да надникнем в делника на българските златотърсачи. Филмът е заснет в региона около село Телиш, където през 1977 г. археологът Венцислав Гергов открива останки от праисторическо селище от каменно-медната и ранно-бронзовата епоха. Петата българска следа в тазгодишното Берлинале е филмът \"Уестърн\" на германската режисьорка Валеска Гризебах, чието действие се развива в Западните Родопи. Премиерата на филма всъщност беше през 2017 г. в Кан.\n\nИначе е известно, че американският актьор Уилям Дефо ще бъде удостоен с почетна \"Златна мечка\" за цялостно творчество. Наградата ще бъде връчена на 24 февруари, ден преди закриването на Берлиналето на 25 февруари.\n                    ", "date": "2018.02.15", "title": "Пет български истории на Берлинале "}
{"url": "http://www.monitor.bg/a/view/8102-%D0%9D%D0%B0%D0%B4-350-%D0%BC%D0%B8%D0%BB%D0%B8%D0%BE%D0%BD%D0%B0-%D0%B4%D0%B5%D1%86%D0%B0-%D0%B2-%D0%B7%D0%BE%D0%BD%D0%B8-%D0%BD%D0%B0-%D0%BA%D0%BE%D0%BD%D1%84%D0%BB%D0%B8%D0%BA%D1%82%D0%B8/", "text": "\n                    Повече деца откогато и да било преди живеят в зони на конфликт и са застрашени от смърт и насилие, съобщи благотворителната организация \"Спасете децата\". Най-опасните страни за млади хора са Сирия, Афганистан и Сомалия. Най-малко 357 милиона деца, или едно от всеки шест деца по света, живеят в зони на конфликт, което е увеличение със 75% спрямо началото на 90-те години, сочи докладът на организацията.\n\nЗасилената урбанизация, продължителните конфликти и увеличаването на броя на училищата и болниците, които стават цел на нападения, повишават опасността за децата, отбелязват експертите.\n\nДруги опасности са отвличанията и сексуалното насилие.\n\nДанните на ООН сочат, че над 73 000 деца са били убити или осакатени при 25 конфликта от 2005 г. От 2010 г. случаите на убити или осакатени деца, потвърдени от ООН, е скочил с близо 300 процента.\n\nСпоред доброволчески организации обаче истинските цифри вероятно са много по-високи предвид трудностите при потвърждаването на данни в зони на конфликти.\n\"Спасете децата\" посочва, че влошаването на ситуацията за децата в конфликтните зони се дължи на зачестилите боеве в градовете и все по-честото използване на бомби в гъсто населени райони.\n\nКъм децата се насочват по-брутални практики като изпращане на младежи на самоубийствени атентати и широко разпространеното използване на оръжия като варелни бомби.\n\nВ Близкия изток две пети от децата, или 40 процента, живеят в зони на конфликти. По този показател регионът се нарежда на първо място в света, следван от Африка, където съответният дял е 20 процента.\n\n \n                    ", "date": "2018.02.15", "title": "Над 350 милиона деца в зони на конфликти"}
{"url": "http://www.monitor.bg/a/view/86131-%D0%A0%D0%B8%D0%BC-%D0%BF%D1%80%D0%BE%D0%BF%D0%B0%D0%B4%D0%BD%D0%B0/", "text": "\n                    Неочаквано отворила се бездна на улица в баровския район на Рим - „Балдуина“ погълна снощи седем автомобила наведнъж. За радост претъпкан автобус на градския транспорт е успял да спре до самия ръб на неочаквано зейналия трап като пътниците в него са се отървали само с много уплаха и леки контузии. Слава Богу жертви и тежко пострадали няма, но от намиращите се в близост до пропастта два жилищни блока са евакуирани 22 семейства, тъй като съществува реална опасност сградите да се срутят. Така около 60 души бяха принудени да прекарат нощта в хотели или при близки и роднини.\n\nДва часа след инцидента на място пристигнаха кметицата на Вечния град Вирджиния Раджи, шефове на отдели в общината и на местната полиция. Първата гражданка на Рим най-напред обяви на всеослушание, че виновните за странната, но опасна катастрофа, ще бъдат наказани. После кметицата посочи, че за съжаление от района не били получавани сигнали за зони, застрашени от пропадане. Веднага обаче й опонираха адвокатите на евакуираните семейства, които подчертаха, че още преди седмица са били предупредили за опасността, тъй като дърветата в района били започнали да се клатят по необичаен начин. Изявлението на юристите даде повод на медиите да припомнят куп неудачи в управлението на Рим от Вирджиния Раджи – като се започне с почистването на града и се завърши с тежките проблеми на градския транспорт.\n\nДоколкото до причините за погълналата седем автомобила бездна, то според първите проверки на вещите лица става дума за нарушаване на стабилността на терена от водата на спукани отдавна тръба на канализацията. Прокуратурата обаче поиска проверка на строителните работи от едната страна на улицата, тъй като има вероятност предприемачите на обекта да не са взели необходимите мерки за гарантиране както на неговата сигурност, така и на тази на пътя в съседство.\n\n \n                    ", "date": "2018.02.15", "title": "Рим пропадна "}
{"url": "http://www.monitor.bg/a/view/28242-%D0%9E%D1%82%D0%B8%D0%B2%D0%B0-%D0%BB%D0%B8-%D0%B2-%D0%BC%D0%B8%D0%BD%D0%B0%D0%BB%D0%BE%D1%82%D0%BE-%D0%BF%D0%B0%D1%80%D0%B0%D0%BB%D0%B5%D0%BB%D0%BD%D0%B8%D1%8F%D1%82-%D0%B8%D0%B7%D0%BD%D0%BE%D1%81-%D0%BD%D0%B0-%D0%BB%D0%B5%D0%BA%D0%B0%D1%80%D1%81%D1%82%D0%B2%D0%B0/", "text": "\n                    Единодушното приемане на първо четене от депутатите на ограничителни мерки за реекспорт на лекарства при техен недостиг в Закона за лекарствените продукти в хуманната медицина показва, че има ефект от призива на главния прокурор за засилване на контрола им. Всъщност така ще се пресече една от възможностите за източване на Здравната каса. Реекспортът скочи подозрително през последните години – от 85 млн.лв през 2013 на повече от 400 млн. за миналата година. Същевременно пациенти, лекари и фармацевтични фирми се оплакаха от недостиг на животоспасяващи медикаменти. Вратичките, които се използваха, бяха законови и се базираха на гарантираните възможности за свободна търговия в ЕС. Депутати успяха да надмогнат подхранваните от години лобистки интереси и се обединиха около най-същественото – изграждането на информационна система за контрол на придвижването на лекарствата. Тя трябва да заработи до 4 месеца след приемането на промените. Само ще отбележим, че преди повече от десет години беше приет Закон развитие на електронното здравеопазване, а Сметната палата обърна внимание на неизпълнението му. Няма да коментираме санкциите срещу търговците, които също се завишават. Тепърва обаче трябва да се реши дали предвиденият нов Експертен съвет е необходим или капацитетът на лекарствената агенция е достатъчен, за да може да се контролира разпределението на лекарствата. Става все по-ясно, че със санкции и допълнителен административен щат може да не се постигне желаният ефект, а само да се имитира дейност, като крайният резултат дори да е по-лош. Много по лесно е лекарствата, заплащани от НЗОК, т.е.от нашите данъци, да бъдат проследявани по електронен път. И тогава няма да има дефицит, нито съмнителен реекспорт.\n                    ", "date": "2018.02.15", "title": "Отива ли в миналото паралелният износ на лекарства?"}
{"url": "http://www.monitor.bg/a/view/3538-%D0%91%D1%80%D0%B0%D1%82%D1%8A%D1%82-%D0%BD%D0%B0-%D0%B7%D0%B0%D1%81%D1%82%D1%80%D0%B5%D0%BB%D1%8F%D0%BD%D0%B0%D1%82%D0%B0-%D0%9D%D0%B8%D0%BD%D0%B0-%D0%B8%D0%B7%D1%85%D0%B2%D1%8A%D1%80%D0%BB%D0%B8-%D0%B4%D1%80%D0%B5%D1%85%D0%B8%D1%82%D0%B5-%D0%BD%D0%B0-%D1%83%D0%B1%D0%B8%D0%B5%D1%86%D0%B0-%D0%B9-%D0%BE%D1%82-5%D1%8F-%D0%B5%D1%82%D0%B0%D0%B6/", "text": "Стъклото на терасата потрошено, пред блока кашон с черно мъжко яке и ботуши\n                    Братът на  от приятеля си музикант Антон Бояджийски Николина Попова – Георги, полудял от мъка, щом разбрал за смъртта на по-малката си сестра. В деня, в който му било съобщено как е загинала тя, той натъпкал палто и ботуши на убиеца Антон Бояджийски в кашон и го изхвърлил с всичка сила през терасата от петия етаж, като така строшил остъклението й. От другата страна на блока лежи изхвърлено и друго черно палто на музиканта, а целият тротоар пред входа е осеян с натрошени стъкла, видя екипът на Агенция Монитор.41-годишната Нина и със 7 години по-големият от нея Антон живеели заедно от 5-6 години в семейното жилище на жената на ул. „Вук Караджич” в пловдивския район „Северен”. Заедно с тях двамата живеели 19-годишната дъщеря на Нина – Цветелина и братът на убитата Георги. Апартаментът останал за брата и сестрата, след като преди години родителите им се пенсионирали и заминали да живеят в близко до Пловдив село.„Георги снощи (б.р. на 14 февруари вечерта) пощуря. Тъмно беше, около 18-19 часа, когато чухме да се троши стъкло и Георги започна да му изхвърля дрехите от петия етаж направо през стъклото”, разказа през сълзи съседката Кунка Гавазова. Тя не може да прежали Нина и защото младата жена й е израснала пред очите. „Дойдоха в този блок родителите й преди 41 години. Нина беше бебе. Пред очите ми израсна това момиче. И хубава, и умна, и винаги лъчезарна. Ще ти се усмихне, ще поздрави. На никой лошо не каза никога”, плаче Кунка. Тя виждала по-често Антон и Николина през лятото. Двамата сядали на пейката в горещите вечери, а когато излизали от блока, все се държали за ръце.Така съседите останали с впечатлението, че Нина, по професия банкерка и Тони, който е бил рокаджия, много се обичали. Не чували скандали от апартамента им на петия етаж. „В панелен блок всичко се чува, но от тях никога не сме чули викове и скандали. Разбираха се и затова за нас е необяснимо това убийство и самоубийство”, обсъждат трагедията и други комшийки. Според тях най-вероятно Антон, когото не познавали така добре, както Нина, нещо е превъртял, за да й посегне.„Много се обичаха. Всяка сутрин той я караше на работа с нейната кола и после се прибираше. Имаха кученце – пекинез, той го разхождаше”, разказват комшиите. Преди 2-3 месеца Антон сменил старото си ауди с по-ново, спортен модел, в което в курорта „Пампорово”, били открити телата им. Затова според съседките мъжът не е имал финансови проблеми. „Всяко лято той ходеше да свири по морето. Една година и Нина замина с него, като си намери там работа”, обясняват комшийките.Те не знаят дали Нина е искала да се раздели с Антон, който в следобедните часове на 13 февруари, запалил аудито си и отишъл в „Пампорово”, за да празнува с любимата си Свети Валентин. Именно в тази фатална вечер станало непоправимото. Антон имал незаконен „Макаров”, с който стрелял два пъти в гърдите на Нина и един път в главата й, след което се прострелял сам смъртоносно в главата. Според съседите братът на Нина Георги имал здравословни проблеми. По думите им мъжът не работел заради болното си сърце. Преди време се пропил, казват жените. „Но така е, животът като се срине и човек удавя мъката си в алкохола. Та така стана и с Георги. Нина се грижеше и за него, и за дъщеричката си, а сега те двамата остават без закрила”, споделят комшийките с насълзени очи. \n\n\n                    ", "date": "2018.02.15", "title": "Братът на застреляната Нина изхвърли дрехите на убиеца й от 5-я етаж"}
{"url": "http://www.monitor.bg/a/view/59600-%D0%A8%D0%BE%D1%84%D1%8C%D0%BE%D1%80-%D0%BD%D0%B0-%D0%B3%D1%80%D0%B0%D0%B4%D1%83%D1%81-%D0%BF%D0%B5%D1%80%D0%B4%D0%B0%D1%88%D0%B8-%D0%BF%D0%BE-%D0%BF%D1%8A%D1%82%D1%8F-%D1%81%D1%8A%D1%81-%D1%81%D0%BF%D1%83%D0%BA%D0%B0%D0%BD%D0%B0-%D0%B3%D1%83%D0%BC%D0%B0/", "text": "\n                    Пиян водач е спрян за проверка, след като бил забелязан да пердаши по международното шосе Русе-Велико Търново със спукана гума.Неадекватното му поведение направило впечатление на други водачи, движещи се по натоварения път вчера по обед. Те веднага подали сигнал на тел. 112. В района на кръгового кръстовище край град Бяла шофьорът бил спрян от полицейски екип. При проверката на документите униформените установили, че лекият автомобил „Рено“ с великотърновска регистрация е управляван от 48-годишен мъж от Варна. Направен му е тест с дрегер, който отчел концентрация от 2,59 на хиляда. Мъжът е изпратен да даде и кръвна проба за изследване.Случаят е предаден на разследващ полицай за образуване на бързо производство, информират от областната дирекция на МВР в Русе.Рекордът за каране на градус и неадекватно поведение на пътя в Русенско обаче е на друг водач. В началото на тази година на бул. „Христо Ботев“ в областния град 36-годишен мъж бе спрян за проверка и бе установено, че е седнал зад волана с 5,24 промила алкохол в кръвта.\n\n\n                    ", "date": "2018.02.15", "title": "Шофьор на градус пердаши  по пътя със спукана гума"}
{"url": "http://www.monitor.bg/a/view/36117-42%D0%B3%D0%BE%D0%B4%D0%B8%D1%88%D0%B5%D0%BD-%D0%B1%D1%83%D1%80%D0%B3%D0%B0%D0%B7%D0%BB%D0%B8%D1%8F-%D0%B8%D0%B7%D0%B4%D1%8A%D1%85%D0%BD%D0%B0-%D0%B2-%D1%80%D0%B5%D1%81%D1%82%D0%BE%D1%80%D0%B0%D0%BD%D1%82-%D0%BD%D0%B0-%D0%A1%D0%B2%D0%B5%D1%82%D0%B8-%D0%92%D0%B0%D0%BB%D0%B5%D0%BD%D1%82%D0%B8%D0%BD/", "text": "42-годишен бургазлия е починал в ресторант в центъра на Бургас по време на романтична вечеря. Инцидентът е станал късно вечерта в сряда. Мъжът празнувал заедно със съпругата си деня на влюбените Свети Валентин. Двамата вдигнали поредна наздравица, когато бургазлията се свлякъл в несвяст на земята. Съпругата се развикала за помощ и целия персонал, както и останалите клиенти се втурнали да помагат. Хората подали сигнал на спешния телефон 112 и докато чакат линейката се опитвали да го свестят. Правили му изкуствено дишане, сърдечен масаж и го заливали с вода. Когато спешният екип пристигнал, човекът бил вече мъртъв. Според присъствали в ресторанта, линейката се забавила 40 минути. \"Разстоянието от стоянката на линейките до ресторанта е точно 3 километра и се взема за 5-6 минути. Ако не бяха закъснели толкова, човекът можеше и да оживее\", коментираха свидетели на трагичния инцидент. Според тях полицията е дошла е по-бързо от линейката. От Центъра за спешна помощ в Бургас отказаха да съобщят от какво е починал мъжът и дали линейката действително се е забавила фатално. \"Не мога да ви дам такава информация, не знам дали се е забавила линейката. Мога само да потвърдя, че е имало смъртен случай, но кога е подаден сигналът и кога е пристигнал екип не мога да коментирам\", заяви шефът на ЦСМП-Бургас, д-р Асен Кърджиев. Само преди седмица е имало друг подобен случай, при който парализиран пациент е чакал два часа линейка в бургаското село Извор, което се намира на 20 км. от Бургас. Близките са подали сигнал до Инспектората на здравното министерство и очакват проверка. Те твърдят, че им било съобщено от служители на Спешния център, че цялата бургаска област разполага само с една работеща линейка. \"Нямам информация за такъв случай и в момента не мога да направя проверка. Не вярно, че имаме само една линейка, разполагаме с 5 автомобила\", заяви д-р Кърджиев. ", "date": "2018.02.15", "title": "42-годишен бургазлия издъхна в ресторант на Свети Валентин"}
{"url": "http://www.monitor.bg/a/view/24645-%D0%9A%D1%80%D0%B0%D0%B4%D1%86%D0%B8-%D0%BE%D1%82%D0%BC%D1%8A%D0%BA%D0%BD%D0%B0%D1%85%D0%B0-%D1%81%D0%B5%D0%B9%D1%84-%D1%81-6-%D0%B1%D0%BE%D0%BD%D0%B0-%D0%BE%D1%82-%D0%BC%D0%BE%D1%80%D1%81%D0%BA%D0%B0-%D0%B3%D0%B0%D1%80%D0%B0-%D0%B2-%D0%91%D1%83%D1%80%D0%B3%D0%B0%D1%81/", "text": "Крадци удариха безмитния магазин на Морска гара в Бургас и отмъкнаха секретен сейф, пълен с пари. Обирът е извършен в около полунощ вчера. По неофициална информация в касата е имало над 6 000 лева от оборот. Магазинът няма жива охрана, но пък е оборудван със СОТ. Наглите крадци обаче са успели да заглушат охранителната система и СОТ-ът не се е  задействал. Според разследващи, ударът е дело на професионалисти и е бил подготвян дълго време. Обирджиите са поели огромен риск, тъй като безмитния магазин се намира на територията на пристанището, в зоната за свободен достъп., която е строго охранявана. В района има и охранителни видеокамери, записите от които са иззети.", "date": "2018.02.15", "title": "Крадци отмъкнаха сейф с 6 бона от морска гара в Бургас"}
{"url": "http://www.monitor.bg/a/view/75337-%D0%98%D0%B7%D0%B2%D0%B0%D0%B4%D0%B8%D1%85%D0%B0-%D0%BF%D0%B0%D1%80%D1%84%D1%8E%D0%BC%D0%B8-%D0%BE%D1%82-%D0%B3%D0%B0%D1%89%D0%B8%D1%82%D0%B5-%D0%BD%D0%B0-%D0%B4%D0%B2%D0%B5%D1%82%D0%B5-%D0%9C%D0%B8%D0%BD%D0%BA%D0%B8/", "text": "\n                    Майка и дъщеря с едно и също име за пореден път са били хванати при опит да изнесат от голям супермаркет в Сливен скрита в дрехите им скъпа козметика.\n\n50-годишната Минка П. и 18-годишната и дъщеря Минка К. са били спипани в Стара Загора от охранителите по обяд на Свети Валентин да мишкуват из щандовете на местния „Кауфланд“, при претърсването в сутиените на двете мургавелки били открити парфюми и кремове за близо 1 500 лв, а от бикините на по-младата полицайка извадила флакон за около 300 лв.\n\nТова е второто залавяне на чевръстите крадли за последните 10 дни, припомнят униформените, през миналата година двойката имала истински рекорд от удари.На няколко пъти жените използвали пеленаче, взето „в заем“ от тяхна родственица, за да маскират набезите си.\n\nВ хода на досъдебното производство по безспорен начин се установило, че „двете Минки“ са редовни „доставчици“ на улични търговци в ромския квартал „Надежда“. Този път е образувано досъдебно производство, очаква се те най-после да получат и ефективни наказания.\n                    ", "date": "2018.02.15", "title": "Извадиха парфюми от гащите на „двете Минки“"}
{"url": "http://www.monitor.bg/a/view/7330-%D0%9F%D0%BE%D0%B4%D0%BF%D0%B0%D0%BB%D0%B8%D1%85%D0%B0-%D0%B4%D0%BE%D0%BC%D0%B0-%D0%BD%D0%B0-%D0%B7%D0%B0%D1%82%D0%B2%D0%BE%D1%80%D0%BD%D0%B8%D0%BA-%D0%B2-%D1%80%D0%BE%D0%B4%D0%BD%D0%BE%D1%82%D0%BE-%D0%BC%D1%83-%D1%81%D0%B5%D0%BB%D0%BE/", "text": "\n                    Умишлен палеж унищожи почти до основи родния дом на осъден за кражба на 8 хиляди резника маслодайна роза и притежание на наркотици жител на павелбанското село Габарево.Сигналът за вихрещия се огън над безлюдния дом на Ангел Фурнаджиев бил подаден към 21,00 часа на 13 февруари.Въпреки бързото пристигане на пожарната от Павел баня пожарът унищожил обзавеждането в трите стаи и срутил дървената покривна конструкция, разказа кметът на селото Шукри Юсеин.По думите му след осъждането на 45-годишния Фурнаджиев  през зимата на 2017 година се споминала майка му и много рядко идвал само племенникът му от Казанлък.От месеци насам обаче никой бе бил забелязван да отваря входната врата, поради неплащане на тока било изключено и елзахранването. Абсурдно е да се смята, че става въпрос за късо съединение, повече от ясно си беше че някой е залял вратата и стаите с бензин и след това е драснал клечката кибрит, коментира селският управник.Фурнаджиев е имал доста врагове, коментират габаревци и припомнят, че при задържането му е било повдигнато и обвинение за закана с убийство спрямо 30-годишен мъж.Ангел се специализирал в кражбата на току що засадени резници от градините с маслодайни рози, при последния обир на 8 000 бройки за над 10 бона той „наел“ двама непълнолетни, които скубели посочения от него разсад.Само по случайност огнените езици на се прехвърлили към съседния дом, където живеел самотен старец, коментира кметът Шукри Юсеин.\n\n\n                    ", "date": "2018.02.15", "title": "Подпалиха дома на затворник в родното му село  "}
{"url": "http://www.monitor.bg/a/view/59575-%D0%A0%D0%B0%D0%B7%D0%B1%D0%B8%D1%85%D0%B0-%D0%BB%D0%B0%D0%B1%D0%BE%D1%80%D0%B0%D1%82%D0%BE%D1%80%D0%B8%D1%8F-%D0%B7%D0%B0-%D0%B4%D1%80%D0%BE%D0%B3%D0%B0-%D0%B2-%D0%93%D0%B0%D0%B1%D1%80%D0%BE%D0%B2%D0%BE/", "text": "\n                    Полицията в Габрово разби нарколаборатория за производство на синтетична дрога.\n\nВ частен имот, в землището на село Чукили, криминалистите задържали трима 30-годишни мъже от Габрово, непосредствено след осъществен процес по производство на синтетични наркотични вещества. Мъжете са заловени, докато напускали имота с лек автомобил „Хонда“. У тримата са намерени и иззети общо 189 грама метамфетамин. Водачът на колата бил тестван за употреба на наркотици, като техническото средство отчело положителен резултат за метамфетамин. В хода на процесуално – следствените действия полицаите иззели туби с химически вещества, необходими за производството на синтетични наркотични вещества, колби, нивомери, помпи, термометри, защитни маски и облекла и др. Допълнително било установено, че единият от мъжете и 25-годишна жена от Габрово държат наркотици в жилището й. Намерени и иззети са 3,905 гр. метамфетамин и 187 гр. марихуана. За случая е уведомена Окръжната прокуратура - Габрово. По случая е образувано  досъдебно производство. Двама от мъжете и жената са задържани с полицейска мярка за 24 часа, а на третия – ползвател на частния имот, с прокурорско постановление е задържан за 72 часа. Работата по цялостното изясняване и документиране на случая продължава, съобщават от полицията.\n                    ", "date": "2018.02.15", "title": "Разбиха лаборатория  за дрога в Габрово"}
{"url": "http://www.monitor.bg/a/view/39035-%D0%A0%D1%83%D0%BC%D1%8A%D0%BD%D0%B8%D1%8F-%D0%B8%D1%81%D0%BA%D0%B0-%D0%B4%D0%B0-%D1%82%D1%80%D0%B0%D0%BD%D0%B7%D0%B8%D1%82%D0%B8%D1%80%D0%B0-%D0%B3%D0%B0%D0%B7-%D0%BE%D1%82-%D0%A7%D0%B5%D1%80%D0%BD%D0%BE-%D0%BC%D0%BE%D1%80%D0%B5-%D0%BF%D1%80%D0%B5%D0%B7-%D0%91%D1%8A%D0%BB%D0%B3%D0%B0%D1%80%D0%B8%D1%8F/", "text": "\n                    Румъния проучва възможностите да транзитира през България газ от откритите находища в шелфа й, каза Христо Казанджиев от Българския енергиен и минен форум (БЕМФ). Той смята, че докато разработим собствени източници на природен газ можем да купуваме синьо гориво и от северните ни съседи. По думите му, наскоро Унгария е подписала договор с Румъния за доставки на природен газ. Експертът прогнозира, че има голям риск да бъде забавена реализацията на проекта за интеконектора с Гърция, по който трябва да получаваме алтернативни доставки от южния газов коридор.\n\nВъв връзка с поскъпването на електроенергията на свободния пазар председателят на БЕМФ Иван Хиновски, смята за идеален вариантът да се предоговорят всички дългосрочни договори за задължително изкупуване с всички централи и част от ВЕИ-тата излязат на борсата и получат право да предлагат електроенергия при конкурентни условия. Според експерта това ще доведе до по-високата им ликвидност. „Производителите на екоенергия ще я предлагат на много ниски цени, което обаче би било риск за някои от големите централи, които ще се принудят да сторят същото. Пазарът обаче има нужда от такава конкуренция“, смята подчерта експертът. Според него за бъдещата АЕЦ \"Белене\" най-вероятно ще се искат дългосрочни договори за изкупуване на електроенергията.\n                    ", "date": "2018.02.15", "title": "Румъния иска да транзитира газ от Черно море през България"}
{"url": "http://www.monitor.bg/a/view/39058-%D0%9E%D1%89%D0%B5-70-%D0%BC%D0%BB%D0%BD-%D0%BB%D0%B5%D0%B2%D0%B0-%D1%82%D1%80%D1%8F%D0%B1%D0%B2%D0%B0%D1%82-%D0%B7%D0%B0-%D0%B4%D0%BE%D0%B2%D1%8A%D1%80%D1%88%D0%B2%D0%B0%D0%BD%D0%B5-%D0%BD%D0%B0-%D0%BA%D0%B0%D0%B4%D0%B0%D1%81%D1%82%D1%80%D0%B0%D0%BB%D0%BD%D0%B0%D1%82%D0%B0-%D0%BA%D0%B0%D1%80%D1%82%D0%B0/", "text": "\n                    До 2023 г. се очаква да приключи цялата цифровизация на урбанизираната територия на страната. Това ще струва още 70 млн. лв. на данъкоплатците, обяви изпълнителният директор на Агенцията по геодезия, картография и кадастър (АГКК) инж. Михаил Киров.\n\nДо две години кадастралната карта ще обхване 90% от територията на страната. „От 2001-ва година до сега кадастрална карта е изработена за близо 4 млн. хектара земи, което е около 36% от общата територия на страната и обхваща около 9 млн. имота“, обясни Киров по БНР. Той подчерта, че кадастралната карта е обхванала вече всички областни градове и 111 общински центрове в страната, както и териториите по Черноморието, планинските ни курорти, местата със силно развит пазар на имоти и с голям инвестиционен интерес. Изразходваните средства за изработката на кадастралната карта до момента възлизат на около 96,7 млн. лв., а приходите от услугите, свързани с нея, възлизат на 180 млн. лв.\n\n„Само в столицата агенцията вече има 8 изнесени офиса, обслужващи гражданите, което чувствително е намалило опашките от чакащи,“ съобщи Михаил Киров и припомни, че документи могат да се подават в един офис, а да се получат в друг – посочен от заявителя.\n\nКиров подчерта, че електронните услуги, предоставяни от АГКК, са с 30% по-евтини от тези подавани на гише и пестят не само средства, но и време на гражданите. Към момента едва 10% от предоставяните услуги от АГКК се заявяват електронно.\n                    ", "date": "2018.02.15", "title": "Още 70 млн. лева трябват за довършване на кадастралната карта"}
{"url": "http://www.monitor.bg/a/view/23065-%D0%93%D0%95%D0%A0%D0%91-%D0%B8%D1%81%D0%BA%D0%B0-%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D0%BD%D0%B0-%D0%92%D0%B0%D0%BB%D0%B5%D1%80%D0%B8-%D0%96%D0%B0%D0%B1%D0%BB%D1%8F%D0%BD%D0%BE%D0%B2-%D0%BA%D0%B0%D1%82%D0%BE-%D0%B7%D0%B0%D0%BC%D1%88%D0%B5%D1%84-%D0%BD%D0%B0-%D0%9D%D0%A1/", "text": "\n                    ГЕРБ поиска оставката на зам.-председателя на НС от БСП Валери Жаблянов. Поводът е декларацията на социалистите от преди дни за луковмарш, в която те определиха Народния съд от 1945 година за неизбежно правосъдие.В последствие ръководството на БСП се отметна от тази част от становището си, но без да назове автора. Часове след като предизвика скандал, партията си го саморедактира и то изчезна от позицията. Междувременно обаче стана ясно, че именно Жаблянов е бил натоварен да обобщи текста на декларацията на БСП.ГЕРБ смята за недопустимо зам.-председател на парламента да има такива сентенции, затова иска оставката му, обясни Тома Бикова от ГЕРБ. Той припомни също, че Жаблянов преди няколко седмици е нарушил и минутата мълчание в памет на жертвите на комунизма.Ако днес до края на работния ден, той не си подаде оставката сам, утре в 9 часа ГЕРБ започва да събира подписи за това. За отстраняването му са нужни половината от присъстващите в залата депутати, плюс един.Самият Жаблянова не присъства в пленарната зала при отправеното искане за оставката му. По-късно обаче той обяви в НС, че не вижда основание да подава оставка. „Няма за какво да подавам оставка“, коментира соцдепутатът и добави: „Не виждам за какво”. По отношение на това дали е имало и невинни жертви на Народния съд зам.-председателят на НС заяви, че навярно е имало. По думите му Народният съд е исторически факт и има редици международни договори за него. Той не мислел, че неговите колеги социалисти също ще поискат той да бъде отстранен. Жаблянов не пожела да коментира как лична негова позиция, излиза като официална от името на партията, каквато бе първоначалната версия за обяснение на гафа.\n\nМеждувременно ръководството на БСП се събра на извънредно заседание с парламентарната група на червените на „Позитано” 20, за да обсъдят скандала и поисканата оставка на Жаблянов. По неофициална информация обаче той най-вероятно няма да бъде наказан или санкциониран по друг начин. В червенитередици пък се носи слух, че той всъщност е жертва на вътрешна интрига. Декларацията за луковмарш наистина е била обсъждана на заседание на Изпълнителното бюро на БСП, а на Жаблянов било възложено да я обобщи. Така той включил в нея и мнения на членове на бюрото, но накрая излязло, че е авторът на изречението. Самата позиция пък била публикувана от пресцентъра на партията без окончателния вариант да бъде съгласуван.Патриотите също коментираха искането за оставка на Жаблянов, като обясниха, че тепърва темата ще бъде обсъждана и нямат решение на групата. Станислав Станилов обаче обясни, че това крайно опозиционно поведение на Жаблянов не му хареса. Той призна, че има международна конвенция за Народния съд, но у нас сме я преекспонирали и сме убили 200 пъти повече политици. Искрен Веселинов пък припомни, че това не е първият гаф на Жаблянов. Такъв бил и позицията му за договора за добросъседство с Македония.Междувременно Съюзът на репресираните също поиска отстраняването на Жаблянов, както и неговото извинение.\"Двуличието на БСП и гаврата на партията с жертвите\" възмути шефът на Съюза на репресираните Лили Друмева.\n                    ", "date": "2018.02.15", "title": "ГЕРБ иска оставката на зам.-шефa на парламента от БСП Валери Жаблянов (ОБНОВЕНА)"}
{"url": "http://www.monitor.bg/a/view/36477-%D0%90%D1%82%D1%80%D0%B0%D0%BA%D1%86%D0%B8%D0%BE%D0%BD%D0%BD%D0%BE-%D0%BF%D1%8A%D1%82%D1%83%D0%B2%D0%B0%D0%BD%D0%B5-%D0%B7%D0%B0-%D0%A2%D1%80%D0%B5%D1%82%D0%B8-%D0%BC%D0%B0%D1%80%D1%82-%D1%81-%D1%82%D0%B5%D1%81%D0%BD%D0%BE%D0%BB%D0%B8%D0%BD%D0%B5%D0%B9%D0%BA%D0%B0%D1%82%D0%B0-%D0%A1%D0%B5%D0%BF%D1%82%D0%B5%D0%BC%D0%B2%D1%80%D0%B8%D0%94%D0%BE%D0%B1%D1%80%D0%B8%D0%BD%D0%B8%D1%89%D0%B5/", "text": "\n                    Родопската теснолинейка организира атракционно пътуване по маршрута Септември-Добринище на Трети март, в деня на Националния празник на България. Това съобщи Кристиан Ваклинов, председател на Сдружение“ За теснолинейката“. За този ден влакчето, придобило голяма популярност в региона именно с инициативите на младите хора от сдружението, ще пътува с 10 вагона, за да може да удовлетвори желанието на стотици ентусиасти да отбележат 140 години от Освобождението на България по запомнящ се начин. Кулминацията ще бъде в град Якоруда, където на площада ще се извие традиционното хоро, а участниците в пътуването ще могат да посетят един от най-старите храмове в страната. Читалище в Якоруда е подготвило богата музикална програма с участието на местни самодейци, а в нея ще се изявят и гостите от влакчето. Влакчето“ Родопи“ тази година вече е оборудвано с вагон-ресторант, който ще бъде на разположение на пасажерите. Участниците в атракционното пътуване могат да бъдат облечени в народни носии и да носят националното ни знаме, допълни Ваклинов. Младите хора от сдружение“ За теснолинейката“ за трета поредна година организират поредно пътуване навръх Националния празник Трети март, след като на миналогодишното се събраха над 300 участници, които пътуваха с дековилката до Якоруда.\n                    ", "date": "2018.02.15", "title": "Атракционно пътуване за Трети март с теснолинейката Септември-Добринище"}
{"url": "http://www.monitor.bg/a/view/76270-%D0%94%D0%B5%D0%BF%D1%83%D1%82%D0%B0%D1%82%D0%B8%D1%82%D0%B5-%D0%BE%D1%82%D1%85%D0%B2%D1%8A%D1%80%D0%BB%D0%B8%D1%85%D0%B0-%D0%B2%D0%B5%D1%82%D0%BE%D1%82%D0%BE-%D0%BD%D0%B0-%D0%A0%D0%B0%D0%B4%D0%B5%D0%B2-%D0%B7%D0%B0-%D1%81%D1%82%D1%80%D0%BE%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%B2-%D0%BD%D0%B8%D0%B2%D0%B8/", "text": "\n                    Депутатите отхвърлиха ветото на президента Румен Радев върху промените в Закона за посевния и посадъчния материал. С него обаче се правят поправки в закона за земеделските земи, с които се облекчава процедурата за започване на строежи в ниви с вече променено предназначение, но нереализиран инвеститорски интерес.Ветото на държавния глава бе отхвърлено на косъм, като бе преодоляно с помощта на 124 гласа, при нужни 121. Така законопроектът бе приет отново, като за него гласуваха депутатите от ГЕРБ, „Обединени патриоти”, а решителни се оказаха гласовете на колегите им от „Воля”. 73 народни представители от БСП и ДПС бяха против, а 6 социалисти се въздържаха.По време на дебатите БСП и ДПС обясниха, че ще подкрепят ветото на Радев, тъй като са съгласни с мнението му, че те противоречат на Конституцията., а наред с част от текстовете  не били внесени по надлежния ред и без обществено обсъждане.Съгласно поправката, в земеделските земи, които през последните години са били със сменено предназначение, ще може да се строи, ако собственикът на земята подаде искане пред съответната комисия. Така се удължава срокът, за да има инвестиционно намерение в земи със смесено предназначение.Междувременно Йордан Апостолов отрече обвиненията и обясни, че държавата няма нищо да загуби. Той заяви, че документите за екосъответствие при наличие на инвестиционен интерес важи само 5 години. Ако такава инвестиция не се реализира, дори и при сменен статут, то върху тази земя не може да се строи нищо, тъй като тази оценка е изтекла. Апостолов даде и друг пример. Екологичната оценка става автоматично невалидна ако през тези 5 години се промени ПУП и земята от стопански двор се промени предназначението й за хотел. Той дори показа карта с конкретен имот.Това пък бе причина от БСП да го обвинят в личен интерес от поправките. В отговор Апостолов заяви, че е правил заменки, но всички те се полазват за земеделски земи. ПО време на дебатите той дори поясни, че никой в залата не разбира от темата и дори „усмивките им ще замръзнат”.Така изведнъж дебатът премина към интерес как е спала през нощта шефката на НС Цвета Караянчева и защо не е направила забележка на Апостолов. „Г-жо председател, как сте, спахте ли добре\"?, попита изненадващо Иван Ченчев от БСП. \"Благодаря, добре. Какво общо има с моето спане?\", попита Караянчева. Ченчев разясни, че не е направила забележка на Апостолов, защото явно не се е наспала, а депутати от БСП и ДПС били обиждани на воля от трибуната. „Няма да Ви питам дали сте спали добре, вече разбрахме\", добави и Александър Паунов от БСП. \n\n\n                    ", "date": "2018.02.15", "title": "Депутатите отхвърлиха ветото на Радев за строителството в ниви"}
{"url": "http://www.monitor.bg/a/view/83714-%D0%9F%D1%80%D0%BE%D0%B3%D1%80%D0%B0%D0%BC%D0%B0-%D0%A0%D0%B0%D0%B1%D0%BE%D1%82%D0%B0-%D1%81%D1%82%D0%B0%D1%80%D1%82%D0%B8%D1%80%D0%B0-%D1%83%D1%82%D1%80%D0%B5-%D0%B2-193-%D0%BE%D0%B1%D1%89%D0%B8%D0%BD%D0%B8/", "text": "\n                    Националната програма „Работа“ стартира от утре в 193 общини на страната, съобщи днес в Русе изпълнителният директор на Агенцията по заетостта Драгомир Николов. Във всички тях равнището на безработицата е над средното за страната. Правото на работодателите е наетите лица да работят на осем, шест или четири часа за период до 12 месеца, уточни директорът.\n\nНиколов каза още, че е осигурен финансов ресурс в рамките на една година. Разликата от пилотното изпълнение на програмата, което бе осъществено в областите Видин, Враца и Монтана през м.г., е че сега 60 процента от разкритите работни места ще са в публичния сектор, а 40 на сто – в частния сектор.\n\nПрограма „Работа“ се реализира пилотно за четири месеца от 1 септември м.г. в 14 общини в Северозападна България със средства, осигурени от Министерството на труда и социалната политика. Насочена е към трайно безработни и демотивирани хора, регистрирани в Бюрата по труда. Бюджетът през т.г. е осигурен по Оперативна програма „Развитие на човешките ресурси“.\n\nДрагомир Николов е в Русе, за да участва в работата на форума „Дигитализация и бъдещето на труда – предизвикателства и възможни решения“. Идеята е да се съберат мнения от работодателите за търсенето на пазара на труда в региона.\n                    ", "date": "2018.02.15", "title": "Програма „Работа“  стартира утре в 193 общини"}
{"url": "http://www.monitor.bg/a/view/85187-%D0%A3%D1%87%D0%B8%D1%82%D0%B5%D0%BB%D0%BA%D0%B0%D1%82%D0%B0-%D0%BE%D0%B1%D0%B2%D0%B8%D0%BD%D1%8F%D0%B2%D0%B0%D0%BD%D0%B0-%D0%B7%D0%B0-%D0%BF%D0%BE%D0%B1%D0%BE%D0%B9-%D0%BD%D0%B0-%D0%B4%D0%B5%D1%82%D0%B5-%D0%BD%D0%B5-%D0%B5-%D0%B1%D0%B8%D0%BB%D0%B0-%D0%BD%D0%B0%D0%B3%D1%80%D0%B0%D0%B4%D0%B5%D0%BD%D0%B0-%D0%BF%D1%80%D0%B5%D0%B4%D0%B8-%D0%BF%D0%B5%D0%BD%D1%81%D0%B8%D0%BE%D0%BD%D0%B8%D1%80%D0%B0%D0%BD%D0%B5/", "text": "\n                    Учителката Павлина Ерова от детска градина „ Пролет“ в Панагюрище, която бе обвинявана, че е била 2-годишния Кристиян Налбантов, не е била наградена преди да излезе в пенсия. Това уточниха категорично от общината в средногорския град по повод изявление на бабата на детето пред журналисти в неделя. По време на протеста в Пазарджик срещу насилието над деца в образователната система бабата на малчугана се възмути, че въпросната педагожка е получила награда преди да се пенсионира. Учителката Ерова е била пенсионирана със заповед на директорката на забавачката от 6 октомври 2017 г., като тя е подала молба по собствено желание и се е възползвала от правото си за ранно пенсиониране. Кметът на община Панагюрище не е в трудово правоотношение с педагогическия и непедагогическия персонал на ДГ „Пролет“. Цялата вътрешнонормативна уредба се утвърждава от педагогическия съвет на ДГ „Пролет“, с председател – директора на детската градина. Случката с 2-годишния Кристиян Налбантов стана на 4 септември миналата година, когато дядо му го взел от детската градина с насинено лице. Тогава близките на детето отправиха упреци към учителката Павлина Ерова, че тя била виновна за синините по лицето на детето, но тя категорично отрече и заяви пред представители на медиите, че малкият Кристиян е бил захапан от друго дете в групата.\n                    ", "date": "2018.02.15", "title": "Учителката, обвинявана за побой на дете, не е била наградена преди пенсиониране"}
{"url": "http://www.monitor.bg/a/view/60769-%D0%A1%D1%82%D1%80%D0%BE%D0%B8%D1%82%D0%B5%D0%BB%D0%B8-%D0%BE%D1%82%D0%BA%D1%80%D0%B8%D1%85%D0%B0-%D1%81%D0%B3%D1%80%D0%B0%D0%B4%D0%B0-%D0%BE%D1%82-%D0%BA%D1%8A%D1%81%D0%BD%D0%B0%D1%82%D0%B0-%D0%B0%D0%BD%D1%82%D0%B8%D1%87%D0%BD%D0%BE%D1%81%D1%82/", "text": "\n                    Строителните работници по ул. „Отец Паисий” в Пловдив откриха част от късноантична сграда и веднага са прекратили работа. Повикали са на място археолози от музея в Пловдив, които са започнали да проучват находката. Разкрито е било цяло едно помещение с праговия му блок и с дупките за залостване на вратата, съобщи ръководителят на екипа археолози Мая Мартинова. Тя уточни, че в това помещение са насложени пластове от различни културни епохи. Вътре в помещението била намерена боклукчийска яма, датирана от османския период. Ямата била пълна с керамика и с много монети. „Над 10 монети вече имаме. Нормално е да има културни пластове от различни епохи”, обясни тя. Работата на археолозите се затруднява от съвременната техническа инфраструктура. Около археологическото откритие излиза обходна вода. „И не само. Ние буквално сме рамкирани от онзи кабел с високо напрежение. Отходна вода, която се изтича. Прекъсната канализация към отсрещните къщи. Водопрододи също за съжаление бяха прекъснати. Създаваме неудобства за гражданите, но действаме оперативно и се надяваме, че в най-кратки срокове ще завършим”, каза Мая Мартинова. Очаква се в петък на обекта да пристигне комисия от Министерството на културата. Експертите ще преценят дали помещението от късната античност е проучено и дали строителите да продължат работа по ул. \"Отец Паисий\".\n                    ", "date": "2018.02.15", "title": "Строители откриха сграда от късната античност"}
{"url": "http://www.monitor.bg/a/view/58852-%D0%A0%D1%83%D0%BC%D0%B5%D0%BD-%D0%A0%D0%B0%D0%B4%D0%B5%D0%B2-%D0%9C%D0%BE%D1%8F%D1%82-%D0%B5%D0%BA%D0%B8%D0%BF-%D0%BD%D0%B5-%D0%B5-%D0%BF%D1%80%D0%B8%D1%87%D0%B8%D0%BD%D0%B0-%D0%B7%D0%B0-%D0%BD%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5%D1%82%D0%BE-%D0%BC%D0%B5%D0%B6%D0%B4%D1%83-%D0%B8%D0%BD%D1%81%D1%82%D0%B8%D1%82%D1%83%D1%86%D0%B8%D0%B8%D1%82%D0%B5/", "text": "\n                    Екипът на президента не е причина за появата на напрежение между него и премиера Бойко Борисов. Тази теза защити самият държавен глава Румен Радев. Повод за коментара му се оказа вчерашното интервю на министър-председателя пред bTV, в което той го призова да не слуша „беквокалите си“ и определи шефа на кабинета му като „сивия кардинал“ в екипа му.„Изключително съм поласкан, че премиерът следи с такова огромно внимание хората от моята администрация. Не само тяхното настояще, но проявява и творчество по отношение на тяхното минало. Горд съм, че имам интелигентни съветници, секретари и началник на кабинет, но в никакъв случай те не са причината за напрежението между нас“, заяви в отговор Радев.Президентът изтъкна, че истинската причина за напрежението между институциите са няколко теми. Сред тях била „пренебрежителното отношение към проблемите на националния суверенитет\", комисията в НС за новите изтребители, която той определи като скалъпена, както и „грубите лъжи“ покрай нея. Радев недоволства и срещу прекратената модернизация на въоръжените сили, както и проблемите около новия антикорупционен закон. Той даде пример и с последното вето върху закона за посевите, което бе преодоляно и отхвърлено от НС. „Това са все неща, които всяват напрежение, дори и моето отхвърлено вето върху иновативните лекарства. В същото време бяха разпределени огромни суми и то в сфери, където има най-малкото проблеми, каквото е санирането“, посочи президентът.На свой ред Радев влезе в полемиката на Борисов, свързана с взаимоотношенията и постави въпроса дали премиерът е имал или има бизнес отношения, както и срещи с депутата от ДПС Делян Пеевски.Държавният глава коментира и Истанбулската конвенция. Попитан дали приема като победа нейното отлагане, той заяви, че поздравява Борисов са прогреса е неговата позиция. И поясни, че и той може да му даде съвет: „...Да слуша по-малко своите съветници, министри и гласовете извън България, а да прочете конвенцията на английски или френски“.Радев коментира и планираната среща във Варна между ръководителите на евроинституциите и турския президент Реджеп Евродган. По думите му е важно ролята на България в тази среща „да не се свежда до домакина, който разнася шербет“.\n\n\n                    ", "date": "2018.02.15", "title": "Румен Радев: Моят екип не е причина за напрежението между институциите"}
{"url": "http://www.monitor.bg/a/view/51335-70-000-%D0%BB%D0%B2-%D0%BE%D1%82-%D0%B4%D0%B0%D1%80%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D0%BA%D0%B0%D1%82%D0%B0-%D0%BE%D1%82-%D0%90%D0%B2%D1%81%D1%82%D1%80%D0%B0%D0%BB%D0%B8%D1%8F-%D0%9C%D0%B0%D1%80%D0%B3%D0%B0%D1%80%D0%B8%D1%82%D0%B0-%D0%97%D0%B0%D0%BD%D0%B5%D1%84-%D0%BE%D1%82%D0%B8%D1%88%D0%BB%D0%B8-%D0%B7%D0%B0-%D0%B4%D0%B0%D0%BD%D1%8A%D1%86%D0%B8-%D0%B8-%D1%82%D0%B0%D0%BA%D1%81%D0%B8/", "text": "Завещаната сума ще бъде използвана за нови откупки\n                    Близо 70 000 лева за данъци и такси са удържани от дарението на щедрата българка от Австралия Маргарита Занеф, завещала половината сума от продажбата на имотите си на Националната галерия в София. По сметката на Националния музеен комплекс вече са налични 1 771 261,35 лева от дарените 1 840 000 лева. Досега българска галерия не е получавала толкова голямо парично дарение и то ще бъде използвано с разум и визия за бъдещето, заяви директорът на Националната галерия - изкуствоведът Слава Иванова. На специална пресконференция тя подчерта, че постъпилата сума ще бъде използвана само и единствено за обогатяване на националната художествена колекция. План-програмата за откупки ще попълни фондовете на всички раздели на галерията. Приоритетно обаче ще бъдат купувани произведения на съвременни български художници, тъй като в последните 30 години почти не е имало средства за това и най-новият период в развитието на изобразителното изкуство е „бяло петно“ в колекциите, обясни Слава Иванова. Освен всичко подобни откупки ще подпомогнат и кариерите на творците.   Нито стотинка от завещаната сума няма да бъде ползвана за ремонти, категорична бе директорката на НГ. „Не че нямаме нужда от такива, но те трябва да са грижа на държавата“, коментира Иванова. Въпреки че Маргарита Занеф не е изразила в завещанието си конкретна воля как да бъдат оползотворени парите й, нейният жест говори, че тя е ценител на изкуството и е наясно с неговата роля в обществото. Ето защо те ще послужат именно за придобиване на произведения на изкуството. Средствата, дарени от родолюбивата емигрантка, се равняват на повече от половината от последния годишен бюджет на Националната галерия, който е около 3 милиона лева, разкри Слава Иванова. Тя увери, че парите ще се изразходват законосъобразно и при пълна прозрачност, като медиите периодично ще бъдат информирани за направените откупки. Всяка творба, осигурена от дарението на нашата сънародничка в Австралия, ще има специално обозначение за това, а когато те оформят по-цялостна колекция, на името на Маргарита Занеф ще бъде открита специална зала в галерията с табела, напомняща за благородния й акт.Приживе Занеф не е търсила контакт с управата на НГ и въпреки усилията на екипа да издирят повече данни за живота й за нея се знае твърде малко. Известно е, че е емигрирала със семейството си в страната на кенгуруто през 60-те, по-късно съпругът й и синът й починали, а през 2016 г. напуснала този свят и тя. Завещанието на старата дама датира от 2008 година и бенефициентите научили за него около Нова година, но досега имало формалности за уреждане. Маргарита е била и колекционер, но къде ще отиде сбирката й след нейната кончина, адвокатите от Biddulph & Salenger, които са изпълнители на завещанието, не издават. Обявено е още, че другата половина от завещаната сума е предназначена за галерията на Нов Южен Уелс в Сидни.\n\n\n                    ", "date": "2018.02.15", "title": "70 000 лв. от дарението на българката от Австралия Маргарита Занеф отишли за данъци и такси"}
{"url": "http://www.monitor.bg/a/view/49485-%D0%98%D0%B7%D0%BF%D1%80%D0%B0%D1%82%D0%B8%D1%85%D0%B0-%D0%B4%D1%8F%D0%B4%D0%BE-%D0%94%D0%BE%D0%B1%D1%80%D0%B8-%D0%B1%D0%B5%D0%B7-%D1%81%D1%8A%D0%BB%D0%B7%D0%B8/", "text": "Стотици хора от цяла България се стекоха да си вземат последно сбогом\n                    Без сълзи, а с усмивки бе изпратен в последния му път дядо Добри. Светеца от Байлово, както бе наричан 103-годишният белобрад старец, издъхна във вторник. Преди това години наред той мислел само за това да помага, без да иска нищо в замяна. Всеки божи ден е бил пред църквата „Св. Седмочисленици” или храм-паметника „Св. Александър Невски”, където събирал милостиня в картонена чашка и после я дарявал на храмовете у нас. Тялото му бе положено в четвъртък в двора на църквата „Св. св. Кирил и Методий“ в родното му село Байлово, където е прекарал по-голямата част от живота си.В продължение на 40 часа десетки миряни се прощаваха с него, докато трупът му лежеше в ковчег в средата на селския храм. Погребението на дядо Добри бе обявено за 11 часа вчера. Час по-рано обаче стотици българи от всички краища на страната бяха пристигнали в Байлово и чакаха ред да купят свещичка, която по-късно да запалят в негова памет. На прощаване с белобрадия старец в селото пристигна и Негово Светейшество Неофит I, патриарх Български и митрополит Софийски-глава на Българската православна църква. „Дядо Добри ни научи да пазим вярата, да сме готови на любов един към друг. Да бъдем щедри в своето даряване“, сподели Неофит. Последва слово от епископ Тихон Тивериолоски за пътя на Светеца от Байлово и уроците, които е оставил след смъртта си. Двете дъщери на Добре Димитров Добрев – Богдана и Екатерина, целунаха ръка на патриарха. Нито една от двете не си позволи да падне духом. Членовете нa семейството не скърбяха, а лицата им бяха озарени от леки усмивки.\"Не бива да съжаляваме. Той е там, където мечтаеше да бъде\", повтаряше внукът на дядо Добри – Кристиян. Лицето на Екатерина на моменти бе помрачено. „Не страдай! Сега е на небето и от там те закриля“, окуражаваха я близките й. Докато представителите на българската църква опяваха Светеца от Байлово, стотици хора, дошли да си кажат последно сбогом с него, не криеха сълзите и болката от загубата му. И пееха редом с тях. След едночасов ритуал в храма ковчегът с тялото на 103-годишния Добри Добрев бе положен на метри от входа на църквата. Светеца от Байлово отпътува към отвъдния свят, стиснал кръст в ръцете си и с българското знаме, обгърнало тялото му. „Безсребърник, който изпълни Божиите повели. Така и ще го помним и ще се молим за душата му – праведния безсребърник, който изпълни Божиите повели, без да промени или изкриви дори една буква от Светото писание и Светото предание, верен на Църквата и отечеството си и неуморен в добрината си.“. Така беше описан дядо Добри в обръщение на Българския патриарх и Софийски митрополит Неофит по повод кончината му. „По човешки скърбим за края на земния му път и се молим Бог да приеме душата му в селенията на праведните. Там е мястото, което Бог е приготвил за всички, които Го обичат, а знаем, че той обичаше най-много от всичко Господ Иисус Христос и Му служеше с чисто сърце“, се казва още в обръщението.Неофит призовава споменът за дядо Добри да ни носи не скръб и тъга, а радост и надежда, че в България светостта и добротворството не са изчезнали. Кръщелник на дядо Добри обмисля да направи филм за житието и битието на Светеца от Байлово. В момента се заснема втори филм за белобрадия старец със заглавие „Тихия ангел“. „Почти готов е“, съобщи за „Монитор“ продуцентът на лентата – германката Упи Еренберг. Тъй като продуктът все още не е готов, а по него се работи от шест години, кръщелник на дядо Добри от Първомай е склонен да предостави видеоклипове с него, които сам е заснел. „На тях говори за Васил Левски. Не са виждани никога преди. Не искам да печеля от това. Искам делото на дядо Добри да се увековечи“, сподели кръщелникът на Светеца от Байлово.\n\n\n                    ", "date": "2018.02.15", "title": "Изпратиха дядо Добри без сълзи"}
{"url": "http://www.monitor.bg/a/view/87980-%D0%A2%D0%B8%D0%B9%D0%BD%D0%B5%D0%B9%D0%B4%D0%B6%D1%8A%D1%80-%D0%BD%D0%B0%D0%BC%D0%B5%D1%80%D0%B8-%D0%B8-%D0%B2%D1%8A%D1%80%D0%BD%D0%B0-%D1%87%D0%B0%D0%BD%D1%82%D0%B0-%D1%81-%D0%BE%D0%B3%D1%80%D0%BE%D0%BC%D0%BD%D0%B0-%D1%81%D1%83%D0%BC%D0%B0/", "text": "\n                    18-годишен ученик от дома за деца лишени от родителски грижи „Мария Терезия“ намери навръх Свети Валентин чанта с лични документи и голяма парична сума и я предаде на охраната на магазина, пред която тя била забравена.От 13 години роденият в малко чирпанско село Величко Донков е настанен в дома , в момента е 11-класник в на Професионалната гимназия по механотехника и автотранспорт \"Никола Вапцаров\" в града на липите. Като пълнолетен ученик, той работи на 4-часов работен ден от 17 часа в „Метро“, където отговаря за количките, с които пазаруват клиентите, коментира директорката на „Мария Терезия“ Латинка Петрова. Хлапакът не се замислил и за момент, дори не надникнал в черната чантичка и я предал на дежурния охранител. Когато я отворили станало ясно, че вътре има няколко хиляди лева и документи на собственик на хотелски комплекс с ресторант в мъглижкото село Селце, който малко преди това пазарувал в обекта.Притежателят на документите и парите се върнал обратно, за награда на момчето той оставил 50 лева, с които  хлапакът си купил нова дрешка .Величко  догодина ще завърши специалността „двигатели с вътрешно горене“, оценките му са  много добри, от доста време сее  хванал да работи , за да се издържа и подпомага, уточни директорката на социалното заведение. В момента в „Мария Терезия“ има 27 деца на възраст от 14 до 19 години, 10 от тях са пълнолетни . Сред тях има и 4 момичета, две от които са абитуриентки и от лятото на м.г. са се хванали да работят три дни седмично, за да си осигурят тоалетите за бала.В дома живее и Мария Стоилова, която през януари 2016 година спаси от явна смърт водач на тролейбус, който си беше глътнал езика докато шофирал по улиците на Стара Загора.\n\n\n                    ", "date": "2018.02.15", "title": "Тийнейджър намери и върна  чанта с огромна сума  "}
{"url": "http://www.monitor.bg/a/view/42152-%D0%9F%D0%B5%D0%B5%D0%B2%D1%81%D0%BA%D0%B8-%D0%97%D0%B0%D0%B1%D1%8A%D1%80%D0%BA%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B8%D0%BC%D0%B5%D1%82%D0%BE-%D0%BC%D0%B8-%D0%B2-%D0%B8%D0%B7%D0%BC%D0%B8%D1%81%D0%BB%D0%B5%D0%BD%D0%B8-%D1%81%D0%BA%D0%B0%D0%BD%D0%B4%D0%B0%D0%BB%D0%B8-%D0%BE%D0%B1%D1%81%D0%BB%D1%83%D0%B6%D0%B2%D0%B0-%D1%85%D0%BE%D1%80%D0%B0-%D0%BA%D0%B0%D1%82%D0%BE-%D0%9F%D1%80%D0%BE%D0%BA%D0%BE%D0%BF%D0%B8%D0%B5%D0%B2-%D0%B8-%D0%BE%D0%BB%D0%B8%D0%B3%D0%B0%D1%80%D1%85%D0%B8%D1%87%D0%BD%D0%B8%D1%82%D0%B5-%D0%BA%D1%80%D1%8A%D0%B3%D0%BE%D0%B2%D0%B5-%D0%BE%D0%BA%D0%BE%D0%BB%D0%BE-%D0%BD%D0%B5%D0%B3%D0%BE/", "text": "Не познавам Иво Христов, той не е работил за мен, категоричен е депутатът\n                    Депутатът от ДПС Делян Пеевски излезе с изявление до медиите във връзка с вчерашното интервю на премиера Бойко Борисов за bTV и последвалия отговор на думите му от страна на президента Румен Радев, в които неоснователно бе използвано името му.\"Не познавам началника на кабинета на президента Радев - Иво Христов, като същият никога не е работил за мен. Не приемам замесването на моето име с това на премиера Борисов, по начина, използван от президента Румен Радев, тъй като нямам и никога не съм имал бизнес-интереси или други обвързаности с премиера. Считам, че не е сериозно премиер и президент, от висотата на тяхната позиция, да ме използват в опит за разрешаване на съществуващите между тях, или между техните администрации, проблеми, както и да се упражняват върху името ми, особено с подобна неприемлива за институциите, които представляват, риторика. Каквито и проблеми премиерът и президентът да имат помежду си, лични или институционални, да ги решават занапред като големи момчета, генерали, без да намесват един депутат от опозицията, защото аз нямам никакво отношение към техните спорове за самолети, танкове, търгове или разни комисии. С тези си действия и забъркването на името ми в техните търкания, премиерът и президентът се поставят единствено в услуга на хора като Иво Прокопиев и олигархичните кръгове около него, чиито задкулисни бизнес интерес аз разобличавам през моите медии\".\n\n\n                    ", "date": "2018.02.15", "title": "Пеевски: Забъркването на името ми в измислени скандали обслужва Прокопиев и олигарсите около него"}
