{"url": "https://www.monitor.bg:443/bg/a/view/za-pyrvi-pyt-ot-noemvri-2014-g-petrolyt-brent-nadvishi-76-dolara-za-barel", "text": "За първи път от 27 ноември 2014 г. петролът сорт Brent превиши цената от 76 долара за барел, предава „Прайм”. Причините са кризата във Венецуела и очакванията относно решението на САЩ по ядрената сделка с Иран. Около 17.00 часа наше време юлските фючърси на един от най-скъпите сортове нефт скочиха с 1,52% до 76,01 долара за барел. Минути преди това дори котировките достигнаха 76,22 долара. Стойността на юнските доставки на американския лек суров петрол WTI пък се увеличиха днес с 1,12%, до 70,50 долара за барел. Междувременно от Организацията на страните - износителки на петрол (ОПЕК) съобщиха днес, че в петък средната цена на петролната кошница на картела се увеличила до 70,99 долара за барел. Предишния ден един барел от кошницата на ОПЕК се търгуваше за 70,66 долара. За определяне на цената на петрола на ОПЕК се използват средните стойности от котировките на 14 сорта петрол за износ на Саудитска Арабия, Ирак, Нигерия, Либия, Ангола, Иран, Кувейт, Венецуела, ОАЕ, Еквадор, Катар, Алжир, Габон и Екваториална Гвинея. Историческият максимум за \"кошницата на ОПЕК\" е от 140,73 долара за барел, отчетен на 3 юли 2008 г.", "date": "2018.05.07", "title": "За първи път от ноември 2014 г. петролът Brent надвиши $76 за барел"}
{"url": "https://www.monitor.bg:443/bg/a/view/vechnata-sila-na-pazarlyka", "text": " Промениха се светът, хората и техните нрави. Няма го умилителния пазарлък от времето на Любен-Каравеловите герои. Дигиталната епоха иска своето.  И измежду многото неща, които остават неизменни, е пазарлъкът. Силата му е голяма, колкото големи са човешката воля и дух. В крайна сметка базисният човешки стремеж е да получи много, а да даде малко. Това е същността на тази проста логика. Тя е част от характера ни, откакто има данни за съществуването на човечеството. Нима първобитният човек не е искал да изяде повече от събрата си, когато убият животно. Но тогава пазарлъкът е преминавал в бой и кръвожадност. Сега времената са други, технични и елегантни. Оказва се, че цената на стоките в интернет пада с около 10 на сто, ако се пазарим при покупката. Това показа проверка в популярен сайт.  При това може да бъдат постигнати доста добри резултати при алъш-вериша в нета. Е, разбира се, сега не се търси шаяк за аби, а трактори и електроника, но схемата си остава същата. И ще остане завинаги същата, защото е заложена в човешката природа. А в българската още повече. В нея дреме базисното усещане, че търговецът иска да прекара купувача, а последният непрекъснато е с трепета на невинна жертва. Не интернет, а търговски отношения с друга галактика да установим, пазарлък пак ще има. На космическо ниво например. Не звучи зле!", "date": "2018.05.07", "title": "Вечната сила на пазарлъка"}
{"url": "https://www.monitor.bg:443/bg/a/view/sydyt-promeni-rejima-na-izbjagal-zatvornik-na-po-strog", "text": "Пазарджишкият Окръжен съд промени режима от общ в строг на лишения от свобода Г.И., който бе избягал от тюрмата в града. По-тежката мярка бе взета спрямо осъдения, тъй като на 18 април т.г. се беше отклонил от трудово-поправително заведение. Пазарджишкият Окръжен съд промени режима от общ в строг на лишения от свобода Г.И., който бе избягал от тюрмата в града. По-тежката мярка бе взета спрямо осъдения, тъй като на 18 април т.г. се беше отклонил от трудово-поправително заведение. Г.И. работел на обект на фирма“ Зенитгор“ и към 10,30 ч. била получена информация, че го няма на работното му място. След предприети действия по издирването му същият е открит в необитавана къща в близост до адреса му по регистрация и е доведен в корпуса на затвора. По случая е било образувано дисциплинарно производство, изготвени били докладни записки и свидетелски обяснения за установеното дисциплинарно нарушение. По този повод в предложението си началникът на затвора в Пазарджик обосновава извода, че извършеното от осъдения е грубо нарушение на режимните изисквания и установения ред в затвора, както и че в случая са налице сериозни негативни промени в поведението и настроението на осъдения, съпроводени с изключителна емоционална нестабилност.  Пред съда Г.И. заявил, че е направил грешка, за което съжалява. От  доказателствата, приложени по делото по отношение на лишения от свобода Г.И. става ясно, че с определение на съда първоначалната му присъда \"пробация\" е заменена с лишаване от свобода в размер на 11 месеца и 21 дни. Наказанието се изпълнява от 3 януари тази година, когато е бил поставен на общ режим още същия ден. Към деня на бягството си той е бил изтърпял 3 месеца и 16 дни и му остават 7 месеца и 18 дни зад решетките.  ", "date": "2018.05.07", "title": "Съдът промени режима на избягал затворник на по-строг"}
{"url": "https://www.monitor.bg:443/bg/a/view/pudoos-dava-1-3-mln-lv-na-velingrad-za-remont-na-vodoprovodi", "text": "Държавното Предприятие за управление на дейности по опазване на околната среда (ПУДООС) отпусна безвъзмездна финансова помощ от 1 309 059 лева на община Велинград.   Държавното Предприятие за управление на дейности по опазване на околната среда (ПУДООС) отпусна безвъзмездна финансова помощ от 1 309 059 лева на община Велинград.  Средствата  ще бъдат разходвани  за реализация на проект:„Реконструкция и подмяна на водопроводната мрежа по улици- „Осми март”, „3-ти март”, „Буков дол”, „Милош Папаров” и „Христо Смирненски”. За същите улици с постановление на Министерски съвет правителството  опусна  средства за тяхната цялостна промяна, която включва нова улична настилка.С осигурените средства по ПУДООС на практика преди полагането на асфалта ще бъде подменена цялата водопроводна система и канал на тези улици. По този начин от община Велинград ще извършат пълна реконструкция на подземната и надземната инфраструктура на 5-те улици.Реализацията и съчетаването на средствата по ПУДООС и тези от Постановлението на МС  дават възможност за избягване за в бъдеще на нови разкопавания за отстраняване на водопроводни аварии.  ", "date": "2018.05.07", "title": "ПУДООС дава 1.3 млн.лв. на Велинград за ремонт на водопроводи"}
{"url": "https://www.monitor.bg:443/bg/a/view/borba-s-divashtinata-ot-ostrova", "text": "Агресивността на пътя се оказва наш национален специалитет. Хора, шофирали в Швейцария, разказват, че за 4 години не са свирнали нито веднъж с клаксон. У нас побоищата по кръстовища, средните пръсти и „възпитателните“ лекции с псувни са нещо толкова обичайно като добрия тон в колеж за благородни девойки. Но, както се казва, когато Мохамед не отива при планината, планината отива при Мохамед. Британският автомобилен топпилот Ник Левентис ще учи малки българчета, като пораснат, да не бъдат агресивни на пътя. Има нещо донякъде горчиво в този факт. Човекът с инициативата си е разкошен, дума да няма. Но намеренията му индиректно говорят лошо за нас. Какъв примитив и дивак трябва да си, какъв комплекс трябва да мачка кухия ти череп, за да превръщаш улиците и шосетата в бойно поле и боксов ринг. Трябваше един почтен и благороден човек от Острова да се заеме с първобитността на обществените ни нрави. Така се получава. При това Ник Левентис мисли в перспектива – той иска агресията на пътя да изчезне в следващото поколение и шофьорите да приемат недоразуменията с усмивка. Е, това ако не е доказателство, че за няколко години отгледахме поколения, сред които има невъобразими примитиви и диваци, здраве му кажи. А иначе англичанинът вероятно ще успее. Старата империя през вековете е усвоила много добре как да се оправя с липсата на цивилизация.", "date": "2018.05.07", "title": "Борба с диващината от Острова"}
{"url": "https://www.monitor.bg:443/bg/a/view/kyrlej-pogubi-65-godishna-jena-v-burgasko", "text": "65-годишна жена издъхна в бургаската болница, след фатално ухапване от кърлеж. Жертвата е от гр. Камено и била приета в критично състояние. Тя открила кърлежа, забит в тялото си, но вместо да потърси незабавно медицинска помощ, започнала самолечение. Обърнала се към лекар едва когато се влошила и вдигнала висока температура. Изследванията са установили, че тя е развила опасната и често смъртоносна марсилска треска, която кърлежите пренасят. От Регионалната здравна инспекция потвърдиха за случая, но отказаха повече подробности. Въпреки предприетото спешно лечение, жената е починала. Това е първият смъртен случай, след ухапване от кърлеж в региона за тази година. Още един пациент е бил диагностициран с марсилска треска в бургаско, но той е спасен. При други трима пък е открита лаймска болест, отново след ухапване от кърлежи. Лекарите предупреждават, че пролетта е най-рисковото време, в което кръвопийците се активизират и призовават да се потърси специализирана помощ веднага след ухапване от кърлеж.", "date": "2018.05.07", "title": "Кърлеж погуби 65-годишна жена в бургаско "}
{"url": "https://www.monitor.bg:443/bg/a/view/vseki-vtori-dilyr-na-ulicata-e-dete-poluchava-30-leva-sreshtu-1000-izkarani-za-shefa-mu", "text": "Заради зачестилите им прояви, цивилни полицаи дебнат в моловете за непълнолетни разпространители. Всеки втори заловен дилър е дете. Това отчитат от МВР в последните си статистики за изминалата година. Според цифрите около 1000 непълнолетни и малолетни са били арестувани за разпространение и употреба на наркотици. По първия член за кратко в районните в страната се оказват 512 деца, а по втория - 421. Те обаче рядко се сдобиват с ефективни присъди и след 24-часов престой зад решетките са отново на свобода и продават спокойно. Минаването през канцелариите на Детската педагогическа стая и работата с тях рядко дават резултат и те съвсем скоро се озовават отново на улицата.", "date": "2018.05.07", "title": "Всеки втори дилър  на улицата е дете"}
{"url": "https://www.monitor.bg:443/bg/a/view/http-www-monitor-bg-bestpaper-bg-login", "text": "Военно-окръжната прокуратура в Пловдив ще възобнови разследването срещу мъж под пагони, който преди 4 години е блудствал с две малолетни момиченца. Те били деца на негови съседи и родителите им често ги оставяли под грижите му. Майките му имали доверие, защото съседът военен имал син с увреждания. Първоначално военната прокуратура е прекратила разследването срещу него, но след обжалване от семействата на жертвите му, военният съд откри пропуски в разследването, отмени определението за прекратяване на наказателното производство и го върна за доразследване. За случая стана ясно миналия ноември, когато от фондация „Джендър Алтернативи” предоставиха статистика за сексуалните посегателства срещу деца по проекта „Иновативни решения за подпомагане на жертвите на сексуално насилие”. Военният блудствал както поотделно с всяка една от сестрите, така и извращенията му били и когато децата са заедно. „Проблемът е, че този насилник е военен. Човек с връзки и положение в обществото. И неговите думи ще са срещу тези на децата. Родителите на сестрите са много стресирани и от това каква ще бъде реакцията срещу тях от самия военен, който им е съсед, от неговите роднини и приятели. Те дори обмислят да напуснат населеното място, за да няма повече никакви контакти между насилника и децата им, за да не ги изплаши той и да им повлияе по този начин на показанията”, обясни адвокат Милена Кадиева от фондацията. За да бъде убедителен пред момиченцата и да ги мотивира да вършат определени неща, той дори събличал своя син с увреждания и казвал на сестрите, че „това били напълно нормални отношения между възрастни и деца”. Според военния съд прокурорът не е разпитал сина на заподозрения, а разминаването в показанията на двете момиченца било, защото по време на блудствата те били все още малолетни и не можели да запомнят всичко, което им се било случило преди 4г. Така например едното момиченце казало, че съседът сложил ръката й върху члена си, а според другото момиченце заподозреният опипвал приятелката й през дрехите. Едната жертва се оплаквала от преследване, закани и заплахи от комшията, а другата – не. Опит е направен и да се изведе вътрешно противоречие в показанията на двете непълнолетни, каквото съдът не намира за налично. Според прокурора нямало логика децата хем да се страхуват от съседа и хем в същото това време да му се подчиняват, като ги вика да ходят при него и да стоят при него на пейките пред блока, в който живеят и да слушат музика. Според военния съд са смущаващи и съдебно-психиатричните експертизи, които били с абсолютно еднакъв текст за двете жертви, като само имената им били сменени. Определението за отмяната на постановлението за прекратяване на разследването не е окончателно и може да бъде обжалвано пред Военно-апелативния съд в София.", "date": "2018.05.07", "title": "Погват отново военния, блудствал с две момиченца край Пловдив"}
{"url": "https://www.monitor.bg:443/bg/a/view/aleksi-stratiev-novite-zakoni-za-shofiorite-shte-sa-v-sila-do-kraja-na-godinata-trjabva-da-harmonizirat-globite-za-previshena-skorost", "text": "Експертите обмислят и въвеждането на десен завой на червено, разказва в интервю за \"Монитор\" автомобилният специалист. - Аз съм оптимист и смятам, че това е едно добро решение. Действително има много промени, като голяма част от тях са свързани с неща, които са извън правилата за движение, извън наказанията на водачите, т.е. в онази материя, която отива към другите закони. Законът за движение по пътищата, който е свързан отново с правилата за движение и санкциите след нарушаване на тези правила, мисля, че ще бъде доста по-ясен и по-четлив за всички, които се интересуват от това как трябва да се държат на пътя като участници в движението, независимо какви участници са – пътници, пешеходци, велосипедисти, автомобилисти и т.н. Идеята беше тази и мисля, че в общи линии би трябвало да се постигне. Пак повтарям - да се извадят онези ненужни норми, които казват какъв трябва да бъде пунктът за прегледа, какви трябва да бъдат тези, които извършват прегледа. Да се извадят учебните форми, където се казва къде що се учи, защо се учи и какви са изискванията към учебната форма. Тези неща не касаят участниците в движението. Който иска да изкара курс, отива и се записва; или пък да си закара автомобила за преглед – нещата са елементарни. Имаше няколко текста, които предизвикаха доста спорове, например за задължителните вериги. Дори се появиха съмнения, че законът е лобистки и някоя фирма ще получи много пари от продажбата на милиони вериги. Това е абсурдно, никъде го няма в света и с тези гуми за зимни условия беше голяма сага, не мисля, че даже е решен съвсем добре, но сега законът в общи линии е коректен, тъй като това е и европейски проект. Нека да не забравяме, че ние сме една доста южна страна и на нашите географски ширини дори не всички държави изискват да има зимни гуми. Преминаването към задължителни вериги е една идея в повече. Достатъчно е да има зимни гуми и вериги с летни гуми – това да. Когато си с летни гуми, задължително трябва да имаш и вериги за тях. Пак повтарям – не е приемливо да бъде от дата до дата, а да се каже тогава, когато условията са зимни, т.е. когато има снеговалеж, поледица и лоши метеорологични условия, които затрудняват движението. - Да, имаше едно изключително ангажиращо обсъждане, тъй като там беше министърът на вътрешните работи г-н Цв. Цветанов и авторите на Закона за движение по пътищата. - Не казвам, че има някакви драстични завишавания на санкциите. Прокоментирах, че специално глобите за превишена скорост би трябвало да бъдат хармонизирани, защото това, което се предлага, то е старото – те не се променят. Ако карате с 30 км превишена скорост, глобата ви е 100 лв., ако карате с 31 км – глобата ви е 400 лв., което е малко абсурдно, при положение че при най-високите превишения от 60 км нагоре глобата нараства с по 100 лв. на 10 км. - Това и сега се случва, стига да е регламентирано с пътни знаци в това кръстовище, няма никакъв проблем. Там вече се променя правилото на десния. На всяко кръстовище винаги, когато не е регулирано от светофари, знаци или пътен полицай, винаги правилото е на десния в едно обикновено кръстовище. Кръговото кръстовище по нищо не се различава от другите обикновени кръстовища, само че имаме едно малко по-особено движение на автомобили, така че правилото на десния е всеобхватно. - Навсякъде правилото на десния е валидно – за цяла Европа, тъй като то произтича от Виенската конвенция. Да се промени, не е проблем тогава, когато движението на това място се регулира с пътни знаци или светофари, но по принцип кръговото е, за да се избегнат задръстванията, което предполага, че няма да има светофари, а пътни знаци, за да се даде предимство на дадено направление, ако е необходимо. Много отдавна това се коментираше, за съжаление не се възприе. Може единствено и само ако има допълнителен светофар или допълнителен знак, но не се прилага все още. Би могло да се обмисли това нещо, малко притеснително е лично за мен, защото всеки вижда на пътя какво се случва, особено в София – дори направо се преминава на червен светофар. Едно такова решение поне за нас мисля, че ще развърже фриволното поведение на нарушителите. Законът за движение по пътищата е един много сложен закон дотолкова, доколкото той касае абсолютно всички хора – от изписване на детето от родилния дом то тръгва да пътува като пътник, знаете кога приключва пътят на човек, и касае пешеходци, велосипедисти, мотоциклетисти, водачи на автомобили – абсолютно всички. Това е доста сложен закон, затова и доста промени търпи, доста трудно ще се стигне до окончателния вариант на този закон, според мен не е изготвен идеалният, прекрасен вариант на един безпроблемен закон. Добре е, че започна това обсъждане. Участваха доста институции, доста хора. Без съмнение МВР пое ангажимент да има специални срещи специално по Закона за движение по пътищата. Проблем е, че всъщност тук не променяме един изготвен, нов закон самостоятелно, а той трябва да бъде в координация с няколко други закона – Закона за автомобилните превози, Закона за учебните форми и не на последно място Закона за пътищата, защото в проекта на закона за движението има части, които би трябвало да отидат в Закона за пътищата. Разхвърлянето на тази материя трябва да става едновременно във всички тези закони, за да могат те да бъдат приети едновременно, тъй като, приемайки само един от тях, много от нещата ще увиснат във въздуха, т.е. ако ги няма в друг закон. Доста сложен е, но мисля че до края на годината би трябвало да се случи.  ", "date": "2018.05.07", "title": "Алекси Стратиев: Новите закони за шофьорите ще са в сила до края на годината"}
{"url": "https://www.monitor.bg:443/bg/a/view/andrej-rajchev-sravni-lekarite-s-ciganite", "text": "”Ще ме извините, но лекарите влачат... отвлачват - не всички... Но тези лекари, които влачат, отвлачват или крадат повече от циганите в тая държава! Не се шегувам. Ако сметнете в пари, ще видите\". Това коментира Андрей Райчев пред Нова ТВ. Кървавочервеният социолог, издънка на знатна комунистическа фамилия, замесен по времето на Прехода в редица далавери и обслужвал разнородни политически и икономически кръгове, бе поканен в национален ефир, за да коментира не какво да е, а именно корупцията в България. Няма как трудът на лекарите, които всеки ден спасяват човешки животи, да бъде принизяван с дейността на циганите. Наглостта на Райчев да обижда цяло професионално съсловие като лекарското е изключително дебелоочие на фона на това, че той самият е от най-видните доказателства за корупцията в сферата на социологията. Заедно с колегата си и партньор Кънчо Стойчев той е от кликата на „социолозите милионери“, както те самите се наричат. Двамата са съучастници в източването на Корпоративна търговска банка. Райчев и Стойчев са държани на хранилка от банкера беглец Цветан Василев и също са се облажили от милиардите левове, откраднати от вложителите в трезора. Социолозите милионери са съдружници в „Научнотехническо обслужване - НТО“, която изгря именно в скандала с фонд „Научни изследвания“. В тази компания обаче мажоритарният дял се държи от \"Сентръл техноинвест\". Въпросната фирма фигурира в списъка на прокуратурата с 80-те компании, които Цветан Василев ползва, за да конструира финансовата си пирамида и да открадне близо 4 млрд. лв. от вложителите в КТБ. Собственик на фирмата се води „ТЦ ИМЕ Вест“ - компания, която е в същия списък на „кухи дружества“, но е пряк кредитополучател от КТБ и в момента се управлява от синдик. Схемата, по която мустакатият аферист е обслужил двамата социолози, е традиционната - куха фирма тегли необезпечен кредит от КТБ, прехвърля пари на друга компания, която пък влиза в съдружие с „правилните хора“, които да се облажат от парите на измамените вложители.", "date": "2018.05.07", "title": "Андрей Райчев сравни лекари с циганите"}
{"url": "https://www.monitor.bg:443/bg/a/view/pompite-koito-sa-go-otvodnjavali-sa-otkradnati-predi-20-godini-lovjat-riba-ot-podleza-do-jp-garata-v-haskovo", "text": "Хасковските въдичари вече не е необходимо да излизат извън града, за да се посветят на любимото си хоби. Риба може да се хваща и в наводнения и от години затворен подлез до жп гарата в Хасково.     Високи три метра решетки заграждат трите входа на наводненото съоръжение. На тях има поставени предупредителни табели, че подлезът е затворен и не използваем. Водата достига до ниво 2,20 метра на високото 2,5 метра съоръжение. Сред купищата пластмасови отпадъци по стълбите могат да се видят дребни рибки с дължина от 3 до 6 сантиметра. „Хващал съм каракуди в подлеза. Дребни са, но пък са много“, разказа хасковски риболовец. Според градските легенди в тунела на подлеза имало много по едри риби – каракуди, шарани, че дори и щуки. Зевзеци дори се шегуват, че вътре има огромни сомове, но се криели в отводнителните тръби под пода на някогашния подлез. „Общината няма намерение да отводнява подлеза, защото операцията е безсмислена. Има подпочвени води, които отново ще го наводнят“, коментира зам.-кметът на Хасково Велин Балкански пред „Нова Тв“. Причината е че съоръжението е компрометирано, а мощните помпи, които някога са го отводнявали са откраднати преди повече от 20 години. Подлезът е строен в началото на 80-те години и е свързвал двете автобусни спирки на жп гарата и тогавашното текстилно предприятие „Жеко Димитров“. Държавната текстилната фабрика от времето на социализма спира окончателно да работи в края на миналия век. С бума на автобусните междуградски линии жп гарата на Хасково е пуста. През нея преминават общо 4 пътнически влака на денонощие. Трафикът на пешеходци е спаднал в пъти и в момента над тунела на подлеза има пешеходна пътека и легнали полицаи. Те са напълно достатъчни за да се пресече безпроблемно булевард „Съединение“.", "date": "2018.05.07", "title": "Ловят риба от подлеза до жп гарата в Хасково"}
{"url": "https://www.monitor.bg:443/bg/a/view/kmetyt-na-blagoevgrad-nasrochi-obshtestvena-diskusija-za-razkopkite", "text": "Кметът на Благоевград д-р Атанас Камбитов организира открита обществена дискусия, за да бъдат обсъдени всички възможни варианти за запазване на археологическите находки на място край село Покровник и строителството на АМ „Струма“, съобщиха от пресцентъра на общината. Срещата е насрочена за 9 май, вторник, от 18:30 часа в зала „22 септември“ на областния град. На дискусията ще бъдат изложени факти и аргументи, касаещи двата важни обекта. Целта на дискусията е да бъде чуто мнението на максимален брой жители на общината и да се изгради една обща за Благоевград позиция, преди новата срещата с премиера Бойко Борисов след около месец. Поканени са всички заинтересовани граждани, представители на различни институции, както и неправителствени организации.", "date": "2018.05.07", "title": "Кметът на Благоевград насрочи обществена дискусия за разкопките "}
{"url": "https://www.monitor.bg:443/bg/a/view/bydeshtijat-ajnshtajn-v-roljata-na-narkodilyr", "text": "Държавата ни упорито затъва в най-големия бич на XXI век – наркоманията. Драстично е увеличението на българите, употребяващи дрога, драстичен е и спадът на възрастта – започват още на 11- – 12-годишна възраст. Това сочат изследванията на европейски институции. Отваряш полицейски бюлетин – 90 на сто от произшествията за денонощието са дрогирани шофьори зад волана. Арестуват ги за 24 часа. И какво от това? Полицаи дори твърдят, че им дават да пият по няколко буркана кисело мляко, да им мине наркотикът, и ги натирват от ареста, щото няма място – идват още надрусани шофьори. Явно, че обществото ни неглижира проблема с наркоманията. Все още не сме решили проблемите за действащите канали и никнещите като гъби дилъри. А и как няма да е така, като стоката е бол и трябва някой да я продава. Пък и купувачи дал Господ. И ето че дилърите вкарват в кюпа и малчуганите на България. Децата. Защо? Защото те са малолетни и не носят наказателна отговорност. Тоест законът нищо не може да им направи. Освен да бъдат уведомени родителите. Дотук е ясно, нали? Деца продават на деца, на каки и батковци, изкарват по някой лев джобни. Лесно и не толкова опасно. Непълнолетните дилърчета не са ново явление. Новото е, че в разпространението на дрога вече са впримчени и отличниците – тези, които знаят, умни са и са пример за останалите. Защото от един аутсайдер можеш да очакваш всичко – и да налети на бой, и да открадне, и да ти продаде някой грам марихуана. И когато едно от тези неща се окаже вярно, всеки от масовката казва: е, той си е такъв, какво да го правим. Точно затова отличниците са скритото оръжие на наркомафията. Така наречените зубрачи се усещат някак си по-отделени от масовката, не знаят на кого да угодят. И когато им се предложи ново поприще – да продадат някой и друг грам наркотик, бунтарството излиза на преден план: ей сега ще видите вие, зубрач ще ми викате, Айнщайн, мамино синче... И нещата потръгват. Отначало плахо, едва-едва. Но самочувствието се повишава с всеки следващ продаден грам или цигара. А и репутацията на отличника расте, защото името му се разнася от уста на уста. В един момент отличникът се превръща в дилър №1, отвявайки неблагонадеждните като визия аутсайдери. И този добър ученик е доволен, и господарят му си пълни стабилно джобовете. Не е тайна, че ако босът получава 1000 лева от продажба на дрога, то той отпуска едва 20 – 30 лв. на дилъра си. Но парите не са най-важното, нали? А нашият отличник, понеже е умен, бързо схваща ситуацията и си създава собствена групичка от себеподобни. Ударна група! Върхът на черешката! Няколко безупречни хлапета използват безобидни поводи да се събират – да учат заедно, да правят презентации, да разработват креативни проекти... Какво по-добро за пред мама и тате. А мама и тате? Когато тежката истина ги удари, те са категорични: Това е невъзможно! Нашето дете не е такова! Някой друг е виновен! Обществото! Училището! Отново неглижиране. И то от най-първо ниво...", "date": "2018.05.07", "title": "Бъдещият Айнщайн в ролята на наркодилър"}
{"url": "https://www.monitor.bg:443/bg/a/view/ostrieto-im-izpadna-v-razdvoenie-na-lichnostta-oligarsite-aktiviraha-pinokio-sreshtu-peevski-pionkite-im-prikrivat-ruskite-vryzki-na-bg-madof-fabrikata-zacikli-kostovistite-nedovolni-ot-prokopiev", "text": "Провалилият се правосъден министър Христо Иванов, по-известен заради лъжите си като Пинокио, влезе в ролята на острие на атаките на олигархията срещу нашия издател Делян Пеевски. В пост във Фейсбук видният представител на комунистическия род Бойкикеви взе да обяснява как премиерът Бойко Борисов имал шизофренно поведение по повод съдебната реформа и корупцията. Само ще припомним, че изглежда, че Пинокио страда и от раздвоение на личността. Та нали именно той беше забелязван многократно да стои на килимчето пред кабинета на Бойко Борисов и да чака чинно, за да прокара  по отношение на Темида. Те могат да се сведат до два факта – да се обязди прокуратурата, а заедно с нея и ВСС, за да може задкулисието да лансира свои съдии, които да го бранят в делата за корупция. Дела като това на Господаря на хапчетата и собственик на медийната бухалка „Клуб Z“ Огнян Донев, подсъдим за укриването на 62 млн. лв. данъци, което скоро трябва да приключи. Повод за това двойствено поведение на Христо Иванов стана институционалната война между президент и премиер и намесването на името на нашия издател, който категорично заяви, че войни не води, а има само претенции към Иво Прокопиев, че медиите му разпространяват фалшиви новини. Причината Христо Иванов да започне да брани Прокопиев обаче се оказа по-дълбока. Хората на Командира показаха, че са недоволни от факта, че Фабриката за фалшиви новини зацикли с лъжите по отношение на нашия издател и беше тотално разобличена. За глас на Иван Костов в този сюжет се появи журналистът Владимир Береану, виден агент на политическата полиция - 6-о управление на ДС (виж карето), който гръмко обяви на аудиторията, че медиите на Прокопиев не били опозиционни. Това твърдение донякъде е вярно, ако оставим настрана щедрото спонсорство от държавата и факта, че премиерът Бойко Борисов е редовен гост на събитията на кръга „Капитал“.  се включи и друго познато от Прокопиевите медии лице - протестърът и един от любимите автори на флагмана на Фабриката за манипулации „Дневник“ Даниел Смилов. Вживяващият се в ролята на политолог грантаджия, когото медиите на олигархията често търсят за „експертни“ коментари, този път се изказа по повод първата година от управлението на кабинета. В анализа си, между коментарите по отношение на вътрешната и външната политика на премиера Бойко Борисов, дежурно и по типичния за Фабриката маниер ни в клин, ни в ръкав Смилов намесва и името на нашия издател. Само ще припомним, че именно политологът на заплата при олигархията бабува с писанията си на създаването на партията на мафията „Дай, България“ и играе ролята на неин неформален говорител, като задава опорните й точки и фалшивите й новини и ги мултиплицира в изданията на кръга „Капитал“ и присъдружните им сайтове. В поредния  на Българския Мадоф Цветан Василев и да припише такива на нашия издател, се изяви и видният протестър Иван Бедров, зам. главен редактор на „Клуб Z“ и автор в българската секция на „Дойче Веле“. Бедров, който беше активен участник в полуконспиративни срещи на задкулисието „АРГО-гейт“ (виж карето), раздухва абсурдната теза, че медиите на Пеевски са „в авангарда на антиевропейската, антилибералната и пропутинската пропаганда в България“. Тази лъжа рухва мигновено, като се разгледат теченията на нашите издания „Телеграф“, „Монитор“, „Политика“, както и файловете на Агенция Монитор, които са достъпни в интернет. Тази стратегия цели да скрие руските връзки на олигархията. Като непрекъснато повтарят една и съща лъжа за някаква свързаност на Пеевски с Русия, на първо място това цели да прикрие връзката на БГ Мадоф с неговите руски покровители. Бедров има защо да брани Българския Мадоф. Парите за спонсорство на задкулисието от Белград скоро ще свършат. По този начин той се опитва да скрие приятелите на Цветан Василев, които искаха да изкупят на безценица златните активи на КТБ, включително и да прилапат ТВ7, за да я превърнат в пропаганден канал на Кремъл, по модела на телевизията „Царьград“. Сред руските приятели на банкера беглец влизат генералът от КГБ и ФРС Леонид Решетников, който дълги години се подвизаваше като резидент в България и на Балканите, православният олигарх Константин Малофеев, дясната му ръка - бизнесменът Дмитрий Косарев, първият министър-председател на самопровъзгласилата се Донецка народна република Александър Бородай и скандалният бивш военен министър на същата република Игор Гиркин-Стрелков, участвал във всички бойни конфликти в постсъветското пространство, включително и в Босна, където е обвиняван за военни престъпления. Бедров, който е на заплата при Господаря на хапчетата Огнян Донев и автор на „Дойче Веле“, е част от Фабриката за фалшиви новини, а българската секция на уважаваната радиостанция играе ролята на международна пералня на инсинуациите и лъжите на задкулисието.      Иван Бедров, който заработва като зам. главен редактор в сайта „Клуб Z“ на Господаря на хапчетата Огнян Донев, прокарва лъжи и като автор в българската секция на „Дойче веле“. Той беше един от основните участници в срещите на задкулисието, добили популярност от стенограмите АРГО. От първата стенограма става ясно, че той и останалите слуги на олигархията обсъждат въодушевено как председателят на ВКС и марионетка на олигарсите в Темида да бъде издигнат за кандидат за президент. Именно тогава лъсва и истината, че жената на Лозан Панов е Черния лебед според Христо Иванов. Оказа се, че Бети Панова е с криминално минало, което беше доказано и от съда, тъй като тя се е държала хулигански в съдебната зала. На втората среща, на която Бедров отново е участник, лъсва пък фактът, че спонсорът на задкулисието е Българския Мадоф.   Журналистът Владимир Береану от доста време се изявява като виден костовист и активно работи за Фабриката за фалшиви новини. В бившата Държавна сигурност той е бил агент под псевдонима Георгиев към VI управление, 4-ти отдел, 3-то отделение по румънска линия. Комисията по досиетата разполага със собственоръчно написана декларация за сътрудничество. Береану е част от плявата агенти – собственика на сайта „Фрогнюз“ Огнян Стефанов, известен като агент Академик, играещ ролята на пресцентър на банкера беглец Цветан Василев, както и колегата му по линия на бившата Държавна сигурност - ченгето в ПГУ на ДС Илиян Василев, който се подвизавал под два псевдонима - Сашо и Драган. Журналистът костовист е част от агентурния апарат на ДС, активиран от олигархията да брани Българския Мадоф.", "date": "2018.05.07", "title": "Олигарсите активираха  Пинокио срещу Пеевски"}
{"url": "https://www.monitor.bg:443/bg/a/view/naj-mnogo-sa-v-sofijsko-nad-40-firmi-proizvejdat-sirene-s-palma", "text": "Станаха ясни фирмите, които ни продават сирене, кашкавал и като цяло млечни продукти примесени с растителни добавки. За сега списъкът се състои от малко над 40 фирми, с чиито продукти трябва да си имаме едно на ум, ако искаме да хапваме истинско сирене или кашкавал, пише class.bg. Най-много - 6 са мандрите предлагащи и продукти с палма в столицата и Софийска област. 5 са в област Габрово, твърди сайтът, колкото са и в Пловдив и областта на втория по големина град в България. Същият е броят на подобни фирми и в област Силистра. Малко по-назад е област Търговище с 4 мандри използващи и палмова мазнина за продуктите си, предлагани на пазара. По морето в областите Варна и Бургас фирмите ползващи растителни мазнини за имитация на млечни продукти са по две. По толкова са още и в областите Ловеч, Смолян и Ямбол. С по една мандра работеща на палма се отчитат и в Монтанско, Разградско и Русенско. През април земеделското министерство публикува за обществено обсъждане, което ще продължи до 27 май, промени в наредбата за хигиена на храните, предвиждащи забрана в една и съща мандра да се произвеждат млечни продукти и имитацията им.", "date": "2018.05.07", "title": "Над 40 фирми произвеждат сирене с палма"}
{"url": "https://www.monitor.bg:443/bg/a/view/sblysyci-s-bejanci-kraj-solun", "text": "Шест души бяха ранени късно в неделя вечер по време на сблъсъци в центъра за бежанци Лангадика до Солун в северна Гърция. Според полицията сблъсъците засягат повече от 200 души. Четирима души – двама сирийци, един либиец и палестинец – бяха арестувани. Пострадалите са били прехвърлени в болницата Папагеоргиу. Припомняме, че над 200 бежанци блокираха вчера магистралата близо до град Солун. Причината за протеста беше наводнение в палатките, които са настанени. Бежанците обитават бивша казарма, но властите не бързат да уреждат статута им. Бежанците заедно с децата си блокираха движението близо за два часа. Появата на специалните части на гръцката полиция сложи край на блокадата на магистралата. Гърция страда от наплив на бежанци от Сирия.", "date": "2018.05.07", "title": "Сблъсъци с бежанци край Солун"}
{"url": "https://www.monitor.bg:443/bg/a/view/fondacijata-na-nik-leventis-se-bori-s-agresijata-na-shofiorite-toppilot-uchi-nashi-deca-da-sa-tolerantni-na-pytja", "text": "Британският автомобилен шампион Ник Левентис ще учи българчета да не бъдат агресивни на пътя. Състезателят пристига у нас на 16 юни и ще бъде гвоздеят на кампанията на фондацията си „Вълшебен свят” срещу нетолерантността между шофьорите. Във второто от серията събития „С усмивка на пътя“ Левентис ще стане част от събитие на столична картинг писта и лично ще покаже на децата колко е важно да не се толерира агресията на пътя. Често именно тя е причина за инциденти, а „Идеята е децата да бъдат научени да посрещат агресивните прояви на пътя с усмивка, за да пресечем това явление в следващото поколение”, обясниха организаторите. Освен Левентис, в борбата срещу агресията зад волана ще се включат и родни топ-пилоти, които да дават добрите примери на бъдещите шофьори. Един от най-проспериращите български автомобилни състезатели - Георги Дончев, за втори път ще се включи в инициативата, а сред очакваното присъствие от „бързи, но не яростни” пилоти са редица бивши и настоящи шампиони по пистите. Предишното събитие от кампанията събра десетки бъдещи шофьори с родните пилоти Николай Върбицалиев и Георги Дончев, а този път „обучението” срещу агресията ще води лично Левентис, който в която личи и победа в изключително сериозното предизвикателство „24-те часа на Льо Ман“. През 2010 година чупи рекордите, като записва най-добър резултат за обиколка на престижното състезание, най-добър финиш и най-дълго изминато разстояние с неговия клас автомобил. В тези среди Левентис е известен като един от най-бързите спортсмени на пистата и през годините трупа добри резултати и контакти на най-високо ниво с най-добрите в този спорт. През последните години британският шампион инвестира доста време и пари в благотворителност, а от няколко години има фондация и у нас. Причината е обичайна – има приятели от България, Наред с това семейната фондация „Левентис“ има няколко благотворителни проекта за опазване на културното наследство на България. В България състезателят филантроп си партнира с Детска футболна академия „Комета“, а инициативата му срещу агресията има подкрепа още от Министерството на младежта и спорта и Българската федерация по автомобилен спорт.   Иначе личността на Левентис е повече от любопитна – 38-годишният милионер е известен освен с благотворителните си инициативи и с екстремните си занимания. Постиженията му на автомобилната писта са факт независимо от това, че Ник стартира кариерата си относително късно – на 23 години. Дотогава той е професионален ски състезател. Тежък инцидент обаче слага край на бъдещето му там и Левентис сменя ски пистата с автомобилната. Казва, че в ските се е научил на изкуството на състезанието, а двата спорта имат много общо – и за двата се изискват концентрация и бърза реакция. Пристрастен към адреналина, Левентис успява да впрегне екстремните преживявания в благотворителни кампании. През 2010 г. поставя още един рекорд – скача в тандем от 30 000 фута над Еверест. Най-доброто постижение е в подкрепа на кампанията на фондация, която работи с деца с увреждания. Експертите са категорични, че скокът от Еверест е най-опасният на света.", "date": "2018.05.07", "title": "Топпилот учи наши деца да са толерантни на пътя"}
{"url": "https://www.monitor.bg:443/bg/a/view/vseki-treti-bylgarin-s-alergija-pikyt-na-polenite-nastypil-dve-sedmici-po-rano-zaradi-jegata", "text": "Всеки трети българин е алергичен, а над половин милион е броят на страдащите от сенна хрема у нас. През последните 30 години се наблюдава непрекъснат възход на алергични прояви, като очакванията са до 10 - 15 години над 50% от населението да бъдат засегнати от проблема, прогнозират алерголози. Най-често алергиите се причиняват от замърсяването на въздуха, храните и все по-голямото отдалечаване от природата. Традиционно поленовата алергия, чийто пик е сега, се характеризира с раздразнение на очите или носа, но може да се прояви и под формата на кашлица или астматични пристъпи, обясни пред „Монитор“ д-р Румяна Рачева от клиниката по алергология към Александровска болница. Сред и младите хора, като 30% от тийнейджърите в Европа попадат в тази категория. Обикновено пикът на сенната хрема е в началото на май. Тази година обаче, поради необичайно високите температури започнала 2 седмици по-рано, обясни д-р Рачева. По думите й повод за появата й е по-скоро мръсният въздух, отколкото цъфтежите. Причината е, че твърдите прахови частици, които в градове са в по-големи количества, се утаяват в близост до повърхността на земята, а именно те се явяват преносители на семената на различните растения. Затова и хората в селските райони по-рядко страдат от алергии. Най-ефикасното лечение на сенната хрема е да избягваме местата, където има силен цъфтеж, което за хора в трудоспособна възраст е невъзможно, коментира алергологът. Традиционно симптомите й се облекчават с медикаменти, като има опасност следващата година тя да трае по-продължително. Трайно решение няма, но потискането на проявите все пак е възможно чрез имунна терапия. „Това е нещо като ваксина. Идеята е в организма, като по този начин се образуват антитела срещу съответния алерген“, обяснява д-р Румяна Рачева. Курсът на лечение трае от 3 до 4 години, след което има още толкова дълъг период на ремисия. Имунотерапията може да бъде прилагана през устата чрез капки или таблетки, които се подлагат под езика. Най- евтиното й приложение пък е под формата на инжекции, като ако алергените са български годишно лечението излиза 100 лв., ако са вносни пък между 600 и 700 лв. За сравнение таблетната форма струва около 700 лв. за 2 месеца. „Инжекциозната форма не се прилага ежедневно. В началото честотата на слагане на инжекциите е 2 пъти седмично, като постепенно се разреждат до един път месечно“, обясни д-р Рачева. Оказва се, че по-постоянни при имунотерапията са децата, докато възрастните прекъсват лечението, когато почувстват облекчение. Този метод се поема частично от здравната каса само при пациенти с бронхиална астма.", "date": "2018.05.07", "title": "Всеки трети българин с алергия  "}
{"url": "https://www.monitor.bg:443/bg/a/view/sinyt-na-dafovska-s-nova-pobeda-v-run-bulgaria", "text": "Синът на олимпийската ни шампионка в биатлона Екатерина Дафовска – Мартин, спечели четвъртия кръг от веригата Run Bulgaria, който се проведе в Хисаря. Трасето от 7,851 км минава през най-дългата запазена крепостна стена от времето на Римската империя и покрай едни от най-модерните спа хотели в България, известни с лечебната си минерална вода. Стартът на състезанието бе даден от инж. Пенка Дойкова – кмет на община Хисаря. Балканският вицешампион на 800 м за юноши до 20 г. Мартин Проданов спечели втора победа във веригата, като пробяга дистанцията за 29:23 мин. със средна скорост 3:44 мин/км. Лиляна Георгиева бе най-бърза при жените с 30:49 мин. Всички бегачи от „Рън Хисаря“ получиха уникални фланелки и медали, а най-бързите трима при мъжете и жените взеха и ваучери от Sport Depot – основен партньор на веригата. Следващото състезание от Run Bulgaria е планинско предизвикателство на Витоша на 19 май с трасе от 17 километра от хотел „Боерица“ до Черни връх и обратно.", "date": "2018.05.07", "title": "Синът на Дафовска с нова победа в Run Bulgaria"}
{"url": "https://www.monitor.bg:443/bg/a/view/elica-na-stundji-pishe-avtobiografija", "text": "Елица Тодорова, която заедно с барабаниста Стоян Янкулов – Стунджи създадоха един от най-успешните фолклорни тандеми у нас, започва да пише автобиография. Певицата ще сподели снимки и спомени от посещенията си в над 40 държави, в които е изнасяла концерти, както и неразказани подробности от явяването си на песенния конкурс. В книгата ще има разказ за срещите ѝ с шведското кралско семейство, с принц Алберт от Монако и с папа Йоан Павел Втори. Чаровното миньонче няма да спести и подробности от личния си живот, който до преди години я свързваше със сценичния ѝ партньор Стунджи, а неотдавна рапърът Криско разкри в собствената си биография, че е бил интимен с Елица. В изданието ще бъде включена историята на уникалните ѝ барабани, както и хората, които са ѝ помагали в професионалния път. Биографията ще излезе на български и английски.", "date": "2018.05.07", "title": "Елица на Стунджи  пише автобиография"}
{"url": "https://www.monitor.bg:443/bg/a/view/uspehite-na-nadal-me-motivirat-prizna-haskovlijata-grisho-pak-e-4-v-sveta-i-7-i-po-pytja-kym-london-pyrvata-ni-raketa-zapochva-sreshtu-milosh-raonich-v-madrid", "text": "Григор Димитров се изкачи с една позиция в световната ранглиста на АТР и се върна на 4-ото място. Това стана без да е играл в последните 7 дни. Марин Чилич, който беше 4-и обаче падна с един пункт, защото не успя да защити своите 250 точки от турнира в Истанбул. Димитров има актив 4950 т., а хърватинът - 4780. Трети остава Саша Зверев (Гер) с 5195, а начело остава Рафаел Надал с 8770, следван от Роже Федерер с 8670. В другата класация, наричана \"Пътят към Лондон\", където са АТР финалите в края на сезона, Григор Димитров държи 7-ата позиция с 1267 точки. Той е шампион за 2017 г., но засега зад него е само Джон Иснър (САЩ) с 1095. На първите 6 места са Федерер, Хуан Мартин дел Потро, Надал, Чилич, Саша Зверев и корейското чудо Чонг Хьон. При жените в ранглистата на WTA първата ракета на България Воктория Томова е 144-а, Елица Костова - 182-а, Сесил Каратанчева - 199-а, а след скок с 10 места напред Изабелла Шиникова стана 356-а. Лидер остава Симона Халеп (Рум), следвана от Каролине Вожняцки (Дан) и Гарбине Мугуруса (Исп). Григор Димитров стартира участието си на турнира на клей в Мадрид с награден фонд 7 190 930 евро срещу канадеца Милош Раонич. Гришо е поставен под №3 и започва от втория кръг. Раонич пък победи квалификанта от Аржентина Николас Кикер с 6:3, 6:2 в първия кръг. Балансът от играните мачове между Димитров и канадеца е 3-1 победи за най-добрия ни тенисист. За последно двамата играха в Бризбейн, където хасковлията спечели с 2:0 сета, а всичките им останали срещи са на твърда настилка. Преди старта на турнира в Мадрид Григор Димитров коментира отношенията си с Рафаел Надал, с когото тренира здраво в неделя. \"Успехите на Рафа ме мотивират да се справям по-добре и да работя върху неща, които смятам, че мога да подобря, каза той на официалната пресконференция. - Обичам да тренирам с Рафа и да играя на турнира с него, но за да го победиш, трябва да играеш на 100% и да се възползваш максимално от слабите му места. Проблемът не е да ги намериш, а да акцентираш на тях през целия мач.\"", "date": "2018.05.07", "title": "Гришо пак е №4 в света и 7-и по пътя към Лондон"}
{"url": "https://www.monitor.bg:443/bg/a/view/dunav-s-pyrva-krachka-kym-spasenieto", "text": "„Дунав“ победи с 1:0 като гост „Витоша“ в първия плейоф за оставане в Първа лига и така направи крачка към спасението си. В герой за тима от Русе се превърна Бирсент Карагарен, който отбеляза в 48-ата минута. Домакините от Бистрица също имаха своите шансове, но направиха пропуски, а и на няколко пъти вратарят Мартин Луков се намеси решително и така гостите взеха минимален аванс. За набралия скорост „Дунав“ това е четвърта поредна победа. Реваншът в Русе е на 14 май, а победителят от двойката ще спори срещу „Пирин“ или „Етър“ за запазване на мястото си в елита. „Основната ни цел беше да не допускаме гол и съм доволен, че успяхме. Показахме, че сме мъже. Не мисля обаче, че всичко е решено, не трябва да подценяваме реванша“, коментира героят за „Дунав“ Карагерен. Треньорът на „Витоша“ Костадин Ангелов пък имаше претенции към гола на съперника, който е бил от спорно положение за засада. \"Още нищо не е решено. Това, че имат предимство, не означава, че са спечелили. В такъв важен мач не бива съдиите да допускат грешки. Мисля, че при гола имаше абсолютна засада. Малшанс имаме срещу „Дунав“, за трети път вече срещу този отбор. При четвъртия път късметът няма да ги покрие\", коментира известният с прякора си Лаптопа специалист.", "date": "2018.05.07", "title": "\"Дунав\" с първа крачка към спасението"}
{"url": "https://www.monitor.bg:443/bg/a/view/merkel-v-sochi-za-18-maj", "text": "Представител на германското правителство потвърди, че канцлерката Ангела Меркел ще посети Сочи на 18 май, но не даде подробности за визитата. \"Посещението в Сочи ще се състои на 18 май. По-късно ще оповестим допълнителна информация\", каза той. По-рано днес сътрудникът на руския президент Владимир Путин Юрий Ушаков съобщи, че Меркел ще направи работно посещение в Сочи на 18 май за среща с Путин. Ушаков съобщи също, че Путин ще посети Виена на 5 юни, отбелязва Ройтерс. След това, около 9 юни, Путин ще е на държавно посещение в Китай за срещата на върха на Шанхайската организация за сътрудничество, предаде ТАСС. Все още има разногласия с Русия и те трябва да се обсъждат, заяви говорителката на германското правителство Улрике Демер на днешния си брифинг. \"Имаме конфликти с Русия, но въпреки това продължаваме да търсим диалог помежду си\", каза тя. Германското външно министерство изрази безпокойство от действията на руските правоохранителни органи на неразрешена демонстрация на привърженици на опозиционния активист Алексей Навални в края на миналата седмица. \"Действията на правоохранителните органи предизвикаха значително безпокойство що се отнася до спазването на свободата на словото и на събиранията\", каза говорителката на министерството Мария Адебар и добави, че по някои сведения е имало арестувани непълнолетни. Адебар изрази съмнение, че действията на полицията са били съразмерни на ситуацията и съобщи, че позицията на Германия е изразена пред руската страна.", "date": "2018.05.07", "title": "Меркел в Сочи за 18 май "}
{"url": "https://www.monitor.bg:443/bg/a/view/basketbol-kostov-stana-mvp-na-makedonija", "text": "Баскетболният ни национал Чавдар Костов беше определен за най-полезен играч за редовния сезон в Македония от специализирания местен сайт basketball.mk. Българинът бе сред най-стабилните играчи на „Работнички“ през сезона и заслужи признанието с играта си, довела до първото място в редовния сезон за тима си. Националът игра в 31 мача през този сезон, като пропусна единствено гостуването на „Струмица“. Той записа средно на двубой по 15,4 точки, 5,5 борби, 2,7 асистенции и 1,5 откраднати топки. Костов показа много точен мерник, завършвайки с 61,4% за две точки, 39,4 за три и 90,7 от линията за изпълнение на наказателни удари. „Работнички“ среща в първия кръг на плейофите „Куманово“. В същото време „Реал“ (М) с българина Константин Костадинов в състава си, стана шампион на Мадрид по баскетбол при кадетите. В последния си двубой от финалите българинът вкара 6 т. за победиха „Мостолес“ с 80:54 и с баланс от 3-0 завоюваха първото място.", "date": "2018.05.07", "title": "Костов стана MVP на Македония"}
{"url": "https://www.monitor.bg:443/bg/a/view/dimityr-kosev-dirigent-i-rokzvezda-mlad-maestro-vodi-rusenski-lud-gidija-v-operata", "text": "Спектакълът на Русенската опера „Луд гидия“ от Парашкев Хаджиев, вдъхновена от едноименната поема на Пенчо Славейков, ще гостува в Софийската опера и балет на 11 май. Това е и дебют на младия маестро Димитър Косев като диригент на тази престижна сцена. Постановката е дело на проф. Павел Герджиков. Сценограф е Иван Токаджиев, костюмите са на Цветанка Петкова-Стойнова, а хореограф на солистите и хора е Анна Пампулова. Спектаклът е със специалното участие на ФТТ „Найден Киров” с хореограф Богдан Донев. Димитър Косев, набор 1992-ра, е възпитаник на Националното училище по изкуствата “Проф. Веселин Стоянов\". Веднага след завършванена средното си образование е приет в Prayner Konservatorium във Виена, Австрия, със специалности дирижиране и пиано при проф. Максимилиан Ченчич и проф. Щефан Мьолер. През 2014 г. завършва с отличие. Малко след това е избран за асистент на проф. Йосеф Щолц в класа му по оперно майсторство в Консерваторията, работи и с Passion Artists и Vienna Traditional Classic Orchestra. В България Димитър Косев дебютира като диригент през 2013 г. на откриването на Международния конкурс \"Франц Шуберт\" в Русе. От началото на 2016-а е щатен диригент в Държавна опера - Стара Загора (\"Сватбата на Фигаро\", \"Вълшебната флейта\", \"Севилският бръснар\", оперетата \"Парижки живот\"), а от средата на 2017-а заема същата позиция и в Държавна опера – Русе, където дирижира и „Набуко“. През 2018-а маестрото е гост диригент и в Музикалния театър “Стефан Македонски” в новата постановка на оперетата “Царицата на чардаша”. Дирижира концерти и спектакли и в други музикални жанрове – на Васил Петров, Мариана Попова, Константин и Александър Владигерови, Стоян Янкулов-Стунджи, Калин Вельов и „Тумбаито“. Димитър Косев поставя световната премиера на рок симфонията Queen’s Hits. Диригент е на спектаклите „Класиката среща ABBA“ и „Класиката среща Queen“ със специалното участие на Теодор Койчинов. Успехът на “Класиката среща Queen” амбицира младия музикант и за проект, в който Косев е едновременно диригент и художествен ръководител: “Queen! Шоуто продължава”, отново в партньорство с Койчинов. Косев е и един от оркестраторите специално за този проект на любими песни на Queen като Bohemian Rhapsody, The Show Must Go on, Who Wants to Live Forever, We are the Champions, I want to break free, Love of My Life” и много други за симфоничен оркестър и рок група. В началото на 2018 Димитър Косев пое диригентската палка на симфоничния оркестър на Държавна опера Стара Загора и в рок проекта на група “Кикимора”, посветен на Deep Purple и Rainbow. Извън диригетската си кариера Косев свири в редица групи като басист, пианист и барабанист. Има и свой успешен самостоятелен джаз проект: „Джазоспекция”. Преди по-малко от месец диригентът бе избран за една от младите вдъхновяващи личности на България.  ", "date": "2018.05.07", "title": "Млад маестро води русенски „Луд гидия“ в Операта"}
{"url": "https://www.monitor.bg:443/bg/a/view/cska-sofija-prodava-karanga-v-brazilija-chervenite-imat-3-oferti-za-zvezdata-si", "text": "Звездата на ЦСКА-София Фернандо Каранга по всяка вероятност ще бъде продаден на „Коринтианс“. „Армейците“ и бразилският клуб в момента уточняват детайлите около сделката, която ще бъде на стойност около 1.5 милиона евро, изтече иформация от клуба. „Червените“ имат оферти от 3 държави за нападателя, другите две са от Китай и Франция. Предложенията са по-добри като финансови параметри за клуба, но изричното желание на Каранга е да се завърне в родината си за постоянно. В момента той е там, като се възстановява от травмата в коляното, получена по време на полуфиналния реванш за Купата на България срещу „Левски“. На „Армията“ правят плановете си за следващия сезон без Каранга, който в най-добрия случай ще остане в тима за квалификациите в Лига Европа през лятото, след което ще си стегне багажа. В ЦСКА-София стягат сериозна селекция, като плановете са за солидно представяне в евротурнирите и атака на титлата. Последната дума по селекцията обаче ще има новият треньор, чието име още не е ясно. Към момента временно начело на тима е Христо Янев, но шансовете му да остане за постоянно са минимални.", "date": "2018.05.07", "title": "ЦСКА-София продава Каранга в Бразилия"}
{"url": "https://www.monitor.bg:443/bg/a/view/uma-tyrman-e-gotova-otnovo-da-raboti-s-kuentin-tarantino", "text": "Ума Търман е готова отново да работи с Куентин Тарантино, защото двамата \"се разбират\", съобщи Контактмюзик. В началото на годината Ума Търман разказа, че е катастрофирала по време на снимките на \"Убий Бил\" заради Куентин Тарантино, който отказал да използва каскадьорка. \"Разбирам го и ако той напише страхотна роля и двамата сме на едно и също място, ще бъде нещо различно“, каза тя пред сп. \"Ентъртейнмънт уикли\". „Карали сме се през годините, но когато познаваш някого толкова дълго - при 25 години съвместна работа . . . Аз мога да прощавам и всичко се случва\", допълни актрисата. Тарантино каза през февруари, че катастрофата на Ума Търман е едно от нещата, за които съжалява най-много в живота си. Тя самата призна, че инцидентът не е бил умишлен, но още има хронични здравословни проблеми заради него.", "date": "2018.05.07", "title": "След катастрофата: Ума Търман пак иска Тарантино"}
{"url": "https://www.monitor.bg:443/bg/a/view/komunikacijata-stava-centyr-na-izkustvoto-prez-hv-vek-bernini-i-rimskijat-barok-zavladjavat-sofija-kolekcija-ot-dvoreca-kidji-gostuva-v-nacionalnata-galerija", "text": "Изложбата „Бернини и римският барок: модерният начин на изразяване. Творби от двореца „Киджи“ в Арича“ ще бъде представена от 15 май до 15 юли в Националната галерия на пл. „Княз Александър І“ с помощта на Италианския културен институт в София. В Двореца ще бъдат подредени 58 произведения на изкуството, свързани с видни автори на римския барок – от Джан Лоренцо Бернини до Кавалер д'Арпино и Матиа Прети. Експозицията, която се организира под патронажа на Столичната община, ще ни пренесе във Вечния град през XVII век, за да опознаем завладяващия начин на изразяване, характерен за тогавашните художници. За първи път в България ще бъде представена толкова разнообразна колекция от жанрове и теми, предпочитани от меценатите на изкуството по онова време: от портрети и автопортрети, до триумфалния барок, с неговите религиозни изображения между съзерцателния интимизъм и силата на Христовата драма. Ще се срещнем с гения на Джан Лоренцо Бернини, смятан за най-великия представител на изкуството за своето време. Изключително талантлив художник, скулптор, сценограф, драматург и архитект, той е изследвал много нови области в търсене на своя собствен начин на изразяване, който по-късно се превръща в универсален език на барока. Изложбата ще представи една по-малко известна на широката публика страна на Бернини, акцентирайки върху образа му на художник и проектант. До неговите творби ще застанат шедьоври на много от художниците, събрали се в Рим именно благодарение на творческия магнетизъм на Бернини, поощрител на различни енергии и гениални идеи. Благодарение на колекцията, съхранявана в двореца „Киджи“ в Арича пред вратите на Рим, ще можем да се възхитим на произведения на Момпер, Бачичо, Кавалер д'Арпино, Джачинто Джиминяни, Боргоньоне и много други. Този дворец и до днес е един от редките примери за исторически резиденции, чиято архитектура и обзавеждане са останали непроменени. Посветена на българското европредседателство, изложбата изтъква значението на комуникационните способности на изкуството, които се превръщат в негов център в епохата на барока. Това прави истинска революция в естетиката и разпространението на изкуството тогава. „В този смисъл Джан Лоренцо Бернини е най-видният представител на изкуството на комуникацията. Той не е схващал изкуството в отделните му прояви, както е било през Ренесанса, а като една цялостна, завършена форма на художествено въздействие. В разнообразните си изяви - художник, скулптор, архитект, комедиограф, е съумял да съчетае тези многобройни естетически аспекти в едно свързано комуникативно послание. От този му похват са се учили първоначално в Рим, а после в чужбина“, обяснява Луиджина Пети, директор на Италианския културен институт у нас. Цел на барока е умението да влезе в диалог с всички главни действащи лица в обществото, за да се постигне споделен избор не само на морални или духовни ценности, но и на такива от обективно и материално естество, добавя тя. Поредица от събития и срещи с експерти ще послужи за паралел между обществото през XVII век и обществото днес, разкривайки един изключително модерен и проницателен език на общуване. На вернисажа, който ще се състои на 15 май от 18 ч., ще присъстват посланикът на Италия у нас Стефано Балди и шефът на ИКИ Луиджина Педди, които официално ще открият изложбата заедно с домакина на събитието - директора на Националната галерия Слава Иванова, и куратора проф. Франческо Петручи.  ", "date": "2018.05.07", "title": "Бернини и римският барок завладяват София"}
{"url": "https://www.monitor.bg:443/bg/a/view/brus-uilis-trenira-tajsyn", "text": "Следващата голяма роля на кино легендата Брус Уилис е на бившият треньор на Майк Тайсън Къс Д'амато в предстоящата лента „Cornerman“. 63-годишният актьор ще влезе в обувките на пенсионирания боксьор, който се завръща в залата заради 13-годишният тъмнокож талант Тайсън. Режисьор на филма е Рупърт Френд, който описва лентата като „историята за борбата за това, в което вярваш“. Д'амато, който е тренирал и Флойд Патерсън и Джоси Торес, и двамата в Зала на славата на бокса, умира през 1985 г. на 77-годишна възраст. Снимките на продукцията ще започнат по-късно тази година, а Уилис в момента се поти на снимачната площадка на „Motherless Brooklyn“. На фона на всички ангажименти, той работи и по шестата част на емблематичната си поредица „Умирай трудно“. Работното заглавие на лентата е „Умирай трудно: Година първа“ и ще покаже Маклейн като младши полицай в началото на 80-те, а сюжетът на моменти ще препраща към днешни дни. Все още обаче не е минал кастингът за младото „аз“ на Брус Уилис, а режисьорът Лен Вайсман каза още миналата година: „Невероятно трудно е. Младите крака на кандидатите са твърде малки за големите обувки на Брус“.", "date": "2018.05.07", "title": "Брус Уилис тренира Тайсън"}
{"url": "https://www.monitor.bg:443/bg/a/view/chakat-jorgachevich-na-finala-privyrjenicite-na-levski-iskat-medal-za-lubimeca-si-pri-triumf-na-9-maj", "text": "Привържениците на „Левски“ очакват своя любимец Боян Йоргачевич да подкрепи „сините“ в предстоящия решаващ сблъсък срещу „Славия“ във финала за купата на България на 9 май. Сърцатият вратар е очакван на националния стадион „Васил Левски, където заедно с хилядите по трибуните да помогне за извоюването на мечтания трофей. Сърбинът бе дал обещание да присъства и на някое от дербитата с ЦСКА-София, но лични ангажименти не му позволиха да пътува до България. Сега феновете разчитат Боян  и да ликува заедно с всички „сини“ сърца по трибуните макар и вече не като играч на „Левски“. Левскарите ще настояват пред ръководството на тима при успех да бъде заделен медал и за вратаря, който остави сърцето си на „Герена“, тръгвайки си с думите: „Искам да научи сина си, че съм играл за един много голям отбор и че на Балканите има нещо свято, то се намира в България. От Охрид до Черно море има нещо, което се пренася от поколение на поколение, от дядо на баща, от баща на син, това е „Левски“. Йоргачевич бе много близо до завоюването на трофея през 2015 година, когато „сините“ загубиха злощастно финала за купата на България срещу „Черно море“, допускайки обрат в продълженията на срещата.  Междувременно феновете на „Левски“ почти изкупиха билетите за сблъсъка със „Славия“, като ден преди мача на националния стадион „Васил Левски“ остават под 1400 билета за Сектор „Б“, както и около 1500 за Сектор „Г“. Продажбата продължава, като при изчерпване на тези бройки, се очаква в деня на мача да бъдат което на практика ще превърне финала в най-посетеният двубой от началото на сезона. В лагера на „Славия“ използват часовете до рещителния мач, за да се надъхат с част от големите си победи над „сините“. В сайта на „белите“ се появи материал за елиминирането на левскарите през сезон 1998/1999 година, когато съперниците се срещат на 1/8-финалите в турнира. „Сините“ взимат първия мач с 2:0 след голове на Георги Иванов и Александър Александров, а реваншът на 9 декември 1998 година в „Овча купел“ минава изцяло под диктовката на домакините. До 57-ата минута „Славия“ заличава аванса на „Левски“ с голове на Симеон Чилибонов и Румен Панайотов. В последните минути Елин Топузаков праща топката в собствената си врата и „сините“ са на колене. Това е и последният до този момент двубой между „Славия“ и „Левски“ за купата на страната.", "date": "2018.05.07", "title": "Чакат Йоргачевич на финала"}
{"url": "https://www.monitor.bg:443/bg/a/view/reglamentirat-minimalnata-zaplata-na-uchenite", "text": "Минималните работни заплати на учените по различните длъжности, както и надбавките за научните степени ще бъдат регламентирани с нормативен акт. Това предвижда проектът на РМС на ОП за изпълнение на първия етап на Национална стратегия за развитие на научните изследвания в Република България 2017–2030 г. В проекта е предвидено въвеждането на система за диференцирано заплащане на учените, включваща два компонента. Първият е свързан с основната заплата и фиксиране на размера на отделните научни длъжности. Вторият компонент е за допълнителното материално стимулиране, което ще бъде обвързано с конкретни научни резултати. Заложено е това да се случи през 2019 г. Друг момент, засягащ финансирането, е регламентирането на минималната стипендия. В проекта е предвидено минималното възнаграждение за докторранти да се равнява на средната работната заплата в страната. До 2022 в ОП е заложено и разработване и прилагане на система за периодична атестация на научните организации и висши училища, които са финансирани от държавния бюджет. Тя ще има специфични критерии за всяко професионално направление и група науки. Ще бъде приета и процедура за освобождаване от академична длъжност при незадоволителен резултат от атестации. Заложено е и създаване на научно-иновационни комплекси като водещи научни центрове, като след приключването на първия етап се очаква България да достигне научни резултати, с които да премине от групата на „плахи“ към групата на „умерени иноватори“.  ", "date": "2018.05.07", "title": "Регламентират минималната заплата на учените"}
{"url": "https://www.monitor.bg:443/bg/a/view/shestima-sirijci-zadyrjani-na-dunav-most-platili-na-shofiora-v-istanbul-9000-dolara", "text": "Шестима нелегални мигранти са заловени тази нощ на Граничния контролно-пропускателен пункт „Дунав мост“, съобщават от румънската Гранична полиция. Шестима нелегални мигранти са заловени тази нощ на Граничния контролно-пропускателен пункт „Дунав мост“, съобщават от румънската Гранична полиция. На 6 май в 22,45 часа на излизане от България в румънската част на пункта спрял за проверка тежкотоварен камион „Ивеко“, управляван от турски гражданин. Мъжът представил документи, че превозва хладилници от Турция за Полша. Служителите обаче забелязали, че пломбажното въже на полуремаркето е срязано и после залепено. При проверка с газ-анализатор граничните полицаи установили повишено съдържание на въглероден диоксид, което показвало, че вътре има хора. При щателна проверка между стоката били открити шестима души – четирима възрастни и двама непълнолетни. Те били без документи за самоличност, но казали, че са сирийци. Мигрантите са на възраст между 14 и 44 години. Съобщили, че се качили от паркинг в Истанбул и са платили 9000 долара на шофьора, за да им помогне да стигнат до Германия. Чужденците са задържани и върнати в Русе, където ще бъдат съдени.", "date": "2018.05.07", "title": "Шестима сирийци  задържани на Дунав мост"}
{"url": "https://www.monitor.bg:443/bg/a/view/njama-tajni-prostranstva-v-grobnicata-na-tutankamon", "text": "Няма скрити камери в гробницата на египетски фараон Тутанкамон в Долината на царете край Луксор, сочи проучване, направено от екип италиански археолози, цитирано от ДПА.   Сканирането с радар в гробницата показа, че няма камери или следи от рамки на врати или стълби към врата, посочи в съобщение директорът на египетската агенция за опазване на старините Мустафа Уазири. Новите данни противоречат на теорията за съществуването на проходи или прилежащи камери към погребалната камара на Тутанкамон. Британският египтолог Никълъс Рийвс твърди, че анализът на снимки и резултати от сканиране на северната стена на гробницата показват, че там е скрит вход към някаква камера. Според него в нея може да е гробницата на Нефертити, съпругата на бащата на Тутанкамон, фараон Ехнатон. Гробницата на Тутанкамон е открита през 1922 г. Тя е уникална по своето богатство в Долината на царете край Луксор.", "date": "2018.05.07", "title": "Няма тайни пространства в гробницата на Тутанкамон"}
{"url": "https://www.monitor.bg:443/bg/a/view/nasa-prati-shpionin-na-mars", "text": "Американската космическа агенция НАСА изстреля с ракета \"Атлас 5\" от базата \"Ванденбърг\" сондата \"ИнСайт\", която ще изследва загадъчната вътрешност на Марс, предаде Асошиейтед прес. Космическият апарат ще пътува до целта си повече от шест месеца. Кацането му е насрочено за 26 ноември, след като измине 484 милиона километра. За място на кацане на Марс е избрана равнината Елизиум планум - плосък екваториален район, но с няколко големи скали, които биха могли да създадат проблеми. След това \"ИнСайт\" ще започне безпрецедентни геоложки изследвания. Ракетата \"Атлас 5\" извежда в космоса и два миниспътника, които ще следят \"ИнСайт\" по целия път до Марс. Мисията е с бюджет 1 милиард долара. В нея участват също учени от Франция, Германия и други европейски държави. НАСА изстреля за първи път космически апарат към друга планета от базата \"Ванденбърг\". Досега използваше за тази цел само Кейп Канаверал. Сондата \"ИнСайт\"(InSight - Interior Exploration using Seismic Investigations, Geodesy and heat Transport) е стационарен спускаем апарат. Това ще е първата мисия, посветена на изследването на вътрешността на Марс в дълбочина. Освен това апаратът ще направи и измервания на трусовете на планетата, ще проследи въртенето й спрямо оста, за да бъде разбран какъв е размерът и съставът на ядрото й, предаде Асошиейтед прес. \"ИнСайт\" е като научна машина на времето, която ще върне информация за най-ранните етапи на образуването на Марс преди 4,5 милиарда години - каза главният изследовател на мисията Брус Бенърт. - Тя ще ни помогне да научим как се образуват скалистите космически обекти като Земята и Луната, дори планети в други слънчеви системи\". Сондата е оборудвана с много чувствителни инструменти, включително и сеизмометър, за които е необходим стационарен апарат, от който те внимателно да бъдат инсталирани на повърхността на Марс и под нея. Като изследват вътрешността на Марс, специалистите се надяват да разберат доколко различни са кората, мантията и ядрото на планетата от земните и как са се образували скалистите планети преди 4,5 милиарда години. Марс е по-малък и геоложки по-малко активен от Земята, където тектониката и други процеси са замъглили оригиналния състав. В резултат Марс е запазил \"пръстовите отпечатъци\" на ранната еволюция, обясни Брус Бенърт. Основният инструмент на мисията - сеизмометърът, е френски. Той е толкова чувствителен, че може да измери сеизмична вълна, наполовина на радиуса на водороден атом, уточни Ройтерс. Учените очакват да бъдат регистрирани около 100 труса по време на мисията. Събраните данни ще им дадат възможност да изчислят дълбочината, плътността и състава на ядрото на планетата, на скалистата мантия около него и на външния слой - кората. Два спътника \"КюбСат\", големи колкото куфарчета, са прикрепени към космическия апарат \"ИнСайт\". Те ще се отделят след изстрелването и ще следват апарата шест месеца по пътя му към Марс. Когато достигнат до Червената планета, няма да спрат, а ще я задминат. Целта е да бъдат изпробвани като потенциална комуникационна връзка с \"ИнСайт\" за спускането му на Марс на 26 ноември. Тези два спътника са наречени УОЛ.И и ИВА на анимационните герои, защото се задвижват на принципа, използван в пожарогасителите за изхвърляне на пяната. Във филма от 2008 г. УОЛ.И се движи в космоса с пожарогасител. Когато стигне до Марс, \"ИнСайт\" ще се спусне на планетата с парашут, подпомаган от двигателите със същата система като апарата \"Феникс\" през 2008 г. Въздушни възглавници като на роувърите \"Спирит\" и \"Опортюнити\" няма да бъдат използвани. Спускането и кацането би трябвало да продължат седем минути. След като се спусне на Марс, космическият апарат ще пробие дупка с дълбочина 5 м с цилиндрична сонда. Сеизмометърът ще бъде преместен от него директно на повърхността с механична ръка. Космическият апарат \"ИнСАйт\" тежи 694 кг. Той прилича на предшествениците си \"Феникс\" и \"Викинг\". Всички те са стационарни спускаеми апарати с три крака.  Научните цели на \"ИнСайт\" напомнят на програмата \"Аполо\". В края на 60-те и началото на 70-те години на миналия век, по време на тези мисии бяха направени измервания на дълбочина 2,5 м на Луната, така че учените да могат да преценят как се движи топлината. Сеизмометрите, инсталирани от 12-те астронавти, още стоят на лунната повърхност. Предишните марсиански мисии изследваха повърхностни скали и минерали или такива близо до повърхността, както и марсианската атмосфера и магнитно поле.  Учените от мисията се надяват апаратът да работи две земни години, които са равни на една марсианска. НАСА не е спускала космически апарат на Марс от роувъра \"Кюриосити\" през 2012 г. САЩ са единствената държава успели да спуснат и оперират космически апарат на Марс. За това е необходима сложна технология. Само около 40 процента от космическите апарати, изпратени към Марс, независимо дали орбитални или спускаеми, са успели да се позиционират.", "date": "2018.05.07", "title": "НАСА прати шпионин на Марс "}
{"url": "https://www.monitor.bg:443/bg/a/view/v-dva-turnira-graciite-s-20-medala-za-edin-uikend", "text": "Българските състезателки по художествена гимнастика спечелиха общо 20 медала (9 златни, 7 сребърни и 4 бронзови) от двата международни турнира, които се проведоха през изминалия уикенд. 5 от отличията са в многобоя, един е отборно и цели 14 от финалите на уредите. Ансамбълът на България за жени в състав Симона Дянкова, Елена Бинева, Мадлен Радуканова, Лаура Траатс и Стефани Кирякова прибави второ злато към това в многобоя от световната чалъндж купа в Гуадалахара (Исп). Момичетата на Весела Димитрова и Михаела Маевска станаха първи и във финала на 3 топки и 2 въжета със страхотно изиграване и оценка от 21,700 т. Това накара испанската гимнастика от близкото минало Алмудена Сид да възкликне в коментара си за телевизията, излъчваща турнира: „Да! Те са кралиците! Какъв спектакъл! Каква гимнастика! Господи, какво отборище!\" Ансамбълът ни спечели и сребро на 5 обръча, а останалите 17 медала завоюваха пет български грации при жените и при девойките на 44-о издание на турнира във френския град Корбей Есон. Ерика Зафирова, Петя Борисова при жените и Анна Келман, Татяна Воложанина и Елизабет Йовчева при девойките спечелиха отборната титла, като оставиха зад себе си отборите на Русия и Беларус. Във финалите на отделните уреди Ерика Зафирова завоюва златен медал на топка и сребърен на бухалки, а Петя Борисова - златен на лента и бронзов на обръч. Осем медала - три златни, три сребърни и два бронзови, спечелиха българските състезателки на финалите на отделните уреди при девойките. Предния ден Анна Келман и Татяна Воложанина завършиха съответно първа и втора в многобоя.", "date": "2018.05.07", "title": "Грациите с 20 медала за един уикенд"}
{"url": "https://www.monitor.bg:443/bg/a/view/koleva-i-barakova-sys-srebroto-v-sh-l-sokolov-i-lube-izpusnaha-titlata-na-italija", "text": "Цветан Соколов и неговият тим \"Кучина Лубе\" (Чивитанова) не успяха да защитят титлата си в италианската волейболна Суперлига. В петия финален мач \"Лубе\" беше надигран от \"Сър Сейфти\" (Перуджа) с 3:0 (22, 23, 25) пред над 4000 зрители в зала \"Пала Еванджелиста\". Така шампионите за 2017 г. останаха със сребърните отличия, а отборът на Перуджа спечели историческа първа титла в историята си, след като спечели серията с 3-2 победи. Диагоналът Соколов беше най-резултатен за тима на Чивитанова с 18 точки (2 блока), а още 14 (1 ас, 2 блока) добави Иржи Ковар. За \"Сър Сейфти\" героят беше Александър Атанасийевич със 17 т. (2 аса, 1 блок). Тодор Алексиев и \"Олимпиакос\" пък стигнаха на 1 победа от титлата в Гърция след 3:0 (19, 23, 21) над ПАОК във втория финален мач. Алексиев стана топреализатор с 14 точки (2 аса, 1 блок), а за ПАОК Николай Учиков завърши с 12 т. (1 ас, 2 блока). Третият двубой е на 9 май от 19,00 ч. Две български националки - Славина Колева и Петя Баракова взеха сребърни медали от Шампионската лига с румънския \"Волей Алба\", който падна на финала от турския \"Вакъфбанк\" с 0:3 (-17,-11,-17) в Букурещ. Колева влезе като резерва в първия гейм и записа 4 т., а Баракова игра 2 гейма, но не записа точка. За бронза \"Имоко\" (Ит) би с 3:0 (17, 18, 20) \"Галатасарай\" (Тур).", "date": "2018.05.07", "title": "Соколов и \"Лубе\" изпуснаха титлата на Италия"}
{"url": "https://www.monitor.bg:443/bg/a/view/v-rim-35-bylgari-shte-chakat-3-dni-samolet-na-ryanair", "text": "Оказа се, че разпростанената от някои софийски медии новина за 200 българи, оставени на летище „Чампино“ в Рим от авиокомпания „Ryanair”, е доста „надута“ като обем. Първо защото в неизлетелия за София в 9 ч. днес поради мъгла самолет местата са по-малко и второ – сред пасажерите е имало също така доста чужди граждани. В интерес на истината авиокомпанията не е оставила пътниците си на произвола на съдбата и през целия ден е продължила да полага грижи те да стигнат възможно най-бързо до нашата столица. Според съветничката към посолството ни в Рим Ермелина Пейчева, когато тя отишла на летището Чампино към 10:00 часа, там били останали малко повече от 70 наши сънародници. Дипломатката заяви специално за „Монитор“, че десетина от тях се били отправили в последствие към другото римско летище „Фиумичино“, за да търсят превоз до Родината, осмина пък тръгнали за Флоренция, още толкова за други италиански градове, от където “Ryanair” има полети за България. На практика да чакат следващите полети на авикомпанията за София на 10 и 11 май с осигурени билети в италианската столица сега били останали 35 души. Те са настанени в хотел, чиито разходи се поемат изцяло от превозвача с едно неудобство – пасажерите първоначално имат право само на една нощувка. На следващия ден те трябва се явят задължително на Чампино, за да чакат оферта за достигане до крайната дестинация със самолет на авиокомпанията и чрез прикачване на друго летище. Едва след като през целия ден не им се предостави такава възможност, пасажерите имат право на втора, трета и т.н. нощувка. Независимо от почивния ден служителите на българското посолство в Рим помагат с каквото могат на чакащите полетите на 10 и 11 май наши сънародници като например осигуряването на евтин транспорт от летище „Чампино“ до хотела и обратно.", "date": "2018.05.07", "title": "В Рим 35 българи ще чакат 3 дни самолет на „Ryanair”"}
{"url": "https://www.monitor.bg:443/bg/a/view/in-memoriam-otide-si-legendarnijat-rejisior-ermano-olmi-imenitijat-kinematografist-predade-oryjijata-na-86-godishna-vyzrast", "text": "Отиде си прочутият италиански режисьор Ермано Олми, смятан от мнозина за последния велик представител на неореализма в италианското кино. Маестрото е угаснал на 86-годишна възраст в болницата в Азиаго близо до Виченца, ограден с обич от семейството – съпругата, дъщерята и двамата му синове. Въпреки че приживе режисьорът се радваше на огромен брой приятели и почитатели, според неговото последно желание траурната церемония ще се състои в съвсем тесен кръг. Шедьовърът на Олми си остава „Дървото на налъмите“ - заглавие, спечелило голямата награда „Златна палма“ в Кан през 1978 г., но той е автор на още незабравими ленти като „Легенда за светия пияница“ с Рутгер Хауер (окичена със „Златен лъв“ във Венеция през 1988 г.), сниманият наполовина у нас филм „Занаятът на оръжията“ с участието на Христо Живков, Деси Тенекеджиева и други български актьори (награда „Давид на Донатело“ от 2002 г.) и т.н. „Ако трябва да синтезираме с в едно единствено прилагателно голямото кино на Ермано Олми, щяхме да изберем „непредвидимо“. В началото на неговата слава през 60-те за филми като „Времето спря“, „Мястото“, „Годениците“ той бе обявен за певец на обикновените хора, на дребните неща: дефиниция обоснована и достойна за възхищение в хомогенната, но не особено ясна филмова панорама след края на неореализма“, пише за него в. La Repubblica. В следващите десетилетия Олми разширява своята палитра с най-различни багри и жанрове: от историческата драма и алегорията до различни варианти на филмовата приказка. Режисьорът, роден през 1931 г. в Бергамо, натрупва опит и с десетки заглавия в документалното кино. Той е самоук, дори не е завършил лицей. Баща му е жп работник, уволнен за антифашистка дейност, а по-късно загива на фронта. Още през 50-те Ермано Олми заснема първите си късометражни ленти, сред които „Сиво“ по сценарий на Пиер Паоло Пазолини. През 1961 г. получава втора награда от кинофестивала във Венеция за „Годениците“ - историята на двама млади влюбени, които работят във фабрика в Милано по време на т.нар. „икономически бум“, когато вече се усеща и началото на кризата на отчуждение в междуличностните отношения. Биографичният „И дойде един човек“ (1965) пък е посветен на папа Йоан XXIII. Шедьовърът „Дървото на налъмите“ е пасторална приказка, а признанието в Кан е рядък прецедент, когато става дума за филм с непрофесионални актьори, говорещи на диалект, заложил изцяло на експресивността на първичните жестове. Засегнат от тежко заболяване, което го инвалидизира и го довежда до депресия, режисьорът за дълъг период остава далеч от снимачната площадка. Завръща се през втората половина на 80-те с „Да живее дамата!“ (“Сребърен лъв“ от Венеция) и „Легенда за светия пияница“ по романа на Йозеф Рот, а през 1993 г. прави „Тайната на старото дърво“ по сценарий на големия италиански писател Дино Будзати. В „Занаятът на оръжията“ критиците откриват духа на Роберто Роселини, а Centochiodi (може да се преведе като „Стоте възела“) през 2007 г. Олми обявява за последния си игрален филм преди окончателно да се отдаде на документалните. Всъщност обаче ще заснеме още игрални филми, сред които прекрасния „Поляните отново ще цъфтят“, чието действие се развива в траншеите на Първата световна война. Ермано Олми е носител на почетния приз „Златен лъв“ за цялостна кариера от Венеция през 2008 г., както и на още много италиански и международни филмови награди. Автор е и на няколко книги - „Момчето от Бовиза“, „Апокалипсисът е един щастлив край. История на моя живот и на нашето бъдеще“ и др.    ", "date": "2018.05.07", "title": "Отиде си легендарният режисьор Ермано Олми"}
{"url": "https://www.monitor.bg:443/bg/a/view/studenijat-chaj-pomaga-za-otslabvane", "text": "Известно е, че топлият чай стимулира отслабването, но швейцарски учени доказаха, че студеният е много по-ефикасен, съобщи в. \"Дейли мейл\". Ако билковият чай е хладен, той стимулира изразходването на енергия два пъти повече, установиха учени от университета във Фрайбург. Изследването показа също, че студеният чай подпомага окисляването на мазнините. Така те изгарят и се освобождава енергия. Това намалява и метаболитното натоварване на сърцето. Швейцарските учени са работили с 23-ма доброволци, които са пиели по 500 мл билков чай с температура 3 градуса Целзий единия ден и 55 градуса на следващия ден. Чаят е бил мате, който е с кофеин. Учените са проследили сърдечния ритъм, кръвното налягане, потреблението на кислород, окисляването на мазнините на участниците 30 минути преди да пият чай и 90 минути след това. Резултатите показват, че разходът на енергия се увеличава с 8,3% след студен чай, при 3,7% след топъл чай. Изследването е поредното, което показва, че чаят е полезен. Освен че допринася за отслабване, той намалява риска от глаукома.", "date": "2018.05.07", "title": "Студеният чай помага за отслабване      "}
{"url": "https://www.monitor.bg:443/bg/a/view/izmeriha-naj-visoki-niva-na-so2-v-istorijata", "text": "Миналият месец са били измерени рекордно високи нива на въглероден диоксид. Според данни на Института по океанография Scripps в Хавай измерената средна концентрация на въглеродния диоксид в атмосферата миналия месец е 410,31 части на милион (ppm). Това е най-високата месечна средна стойност, регистрирана в историята. Въглеродният диоксид е опасен страничен продукт от човешката дейност. Той задържа слънчевата радиация в атмосферата, допринасяйки за затоплянето на планетата. По-топлата планета на свой ред причинява редица проблеми на живота на Земята, включително прекъсвания на големи екосистеми, които могат да имат отрицателно въздействие върху милиони хора. Според института нивата преди епохата на индустриалната революция никога не са успявали да надхвърлят прага от 300 ppm. Всъщност, средната стойност за миналия месец е била една от най-високите, достигнати през последните 800 000 години. Не всички източници на въглероден диоксид са свързани с хората, разбира се. Вулканичните изригвания, например, допринасят за покачване нивата на CO2. Въпреки това, човешката дейност, която включва изгаряне на изкопаеми горива и обезлесяване, има значително влияние.", "date": "2018.05.07", "title": "Измериха най-високи нива на СО2 в историята"}
{"url": "https://www.monitor.bg:443/bg/a/view/hero-si-ostavi-vratichka-za-zavryshtane-na-gerena-bosyt-na-fifa-pozdravi-ludogorec-za-titlata", "text": "Треньорът на „Лудогорец“ Димитър Димитров не изключва възможността един ден да се завърне в своя любим „Левски“. Херо бе начело на \"сините\" през 2000 година, след което по една или друга причина се размина на няколко пъти с клуба от \"Герена\". Спецът бе категоричен, че в момента мисли единствено за работата си при „орлите“, но има шанс да стане отново треньор на „Левски“. „Дали имам амбиции един ден да се върна на стадион \"Георги Аспарухов\"? Във футбола всичко е възможно, разбира се. Никога не отричам, много се спекулира с моите симпатии към „Левски“. Винаги срещу „Левски“ съм играл сериозно и отговорно, но тръпката и любовта ми към този клуб винаги ще остане. Въпрос на време е клубът да развие потенциала, който има“, сподели Херо. Той не пропусна и да вземе отношение по предстоящото голямо изпитание – квалификациите в Шампионската лига. Спецът бе категоричен, че с новия регламент на турнира става по-трудно за тимовете от Източна Европа да се класират за груповата фаза. „Лудогорец“ е заслужен шампион на България - сподели Херо. - Всеки има право да коментира и говори каквото си иска. Основната ни цел е да влезем в Шампионската лига, въпреки че от УЕФА промениха регламента, за да угодят на богатите клубове. Категорично „Лудогорец“ не беше толериран от съдиите през сезона, в никакъв случай! При нас се работи по-спокойно спрямо „Левски“ и ЦСКА по отношение на медийния натиск и по отношение на натиска от страна на феновете. Конкурентите ни се клатушкаха в резултатите, а ние бяхме най-стабилни и затова станахме шампиони“, допълни треньорът на „орлите“. В същото време президентът на ФИФА Джани Инфантино изпрати поздрав до „Лудогорец“ по случай седмата шампионска титла. Честитката бе публикувана на сайта на БФС. „За мен е огромно удоволствие да изпратя моите сърдечни поздравления към „Лудогорец“ за тяхната седма поредна шампионска титла! Тази титла е резултат от решимостта на всички, свързани с клуба, и моите поздравления за това огромно постижение са за играчите, треньора, администрацията и целия технически и медицински персонал, както и за феновете“, пише Инфантино.", "date": "2018.05.07", "title": "Херо си остави вратичка за завръщане на \"Герена\""}
{"url": "https://www.monitor.bg:443/bg/a/view/proizvoditeli-alarmirat-ruskite-i-srybskite-malini-zastrashavat-stabilnostta-na-pazara", "text": "Лавинообразното нарастане на площите със засадени малини в бившите съветски и югославски републики, води до сериозно насищане на пазара с продукция, а оттам застрашава стабилността на изкупните цени.  Около този извод се обединиха участниците в Световната конференция на малинопроизводителите, която се провежда за пръв път в България, в село Арбанаси. Според Божидар Петков, председател на Българската асоциация на производителите на този вид плодове, ситуацията се усложнявала допълнително и от основните производители и износители на пресни ягодоплодни - Португалия, Франция, както и от нарастването на насажденията с червени плодчета в Северна Америка. „Дори в Южна Африка вече се отглеждат малини. Много английски фирми инвестират там и създават насаждения в оранжерии, за да могат да имат асиметрична реколта. Затова днес ние трябва да координираме нашите производства, за да не настъпи хаос и спукване на балона, както във финансовата сфера, защото това може да стане колапс за много от нас“, обясни той. Председателят на Световната асоциация на малинопроизводителите, Антонио Домингес, пък отчете увеличаване на интереса по цял свят към консумацията на червените плодчета, заради антиоксидантните им свойства. Увеличеното количество засети площи обаче, довело до бързо пренасищане на пазара и намаляване на цената. В България през 2017 г. има засети 1863 хектара с малини, а общото производството е било 7 476 т. според националната статистика. Според Божидар Петков обаче, още толкова са консумирани в страната, без да преминат през статистиката 70 % от общото производство у нас се замразява, 10 % отива за сокове, а 20 - за сладка и конфитюри. България изнася над 80 % от продукцията си в замразено състояние за страните от Западна Европа и САЩ. Пресният пазар се ограничава до Черноморието и Румъния. По време на конференция производителите обсъдиха и оновните проблеми, свързани основно с глобалните климатични промени, високите температури, дъждовете и градушките, зимните студове, пролетните слани и продължителните засушавания. Наред с това не по-малко сериозни са и проблемите, свързани с опазването на насажденията от болести и вредители, както и липсата на калифицирана работна ръка. По време на изложението, съпътстващо конференцията присъстващите се запознаха с иновативни техники, методи и разработки за по-добри добиви, с иновационен комбайн, технология за прилагането на студена плазма, ревитализирана вода за борба с болести и неприятели по ягодоплодните, както и с препарати за превенция на норо вирусите, хепатит А, салмонела и др. Фермерите дискутираха и обща програма за развитие през следващия период до провеждането на конференцията през 2020 г. В първата у нас световна конференция участваха малинопроизводители от над 24 държави в цял свят.    ", "date": "2018.05.07", "title": "Руските и сръбските малини подбиват цените на нашите"}
{"url": "https://www.monitor.bg:443/bg/a/view/stoichkov-dava-uroci-po-futbol-v-ukrajna", "text": "Украинският „Десна“ (Чернигов) организира събитие, на което специален гост е българската мегазвезда Христо Стоичков. Той пристигна в града, който се намира на около 150 километра северно от Киев в посока беларуската граница. Местният отбор „Десна“ е във второто ниво на украинския футбол, 4-ти към момента. Както съобщава официалната фейсбук страница, целта на клуба е да популяризира футбола и спорта сред младежта в града и региона. Другата идея е да бъде подпомогнат самият клуб в развитието му и привличането на спонсорски и зрителски интерес. Бившият национален селекционер на България, носител на \"Златната топка\" от 1994 година, ще води свой майсторски клас по футбол, а освен това изгледа срещата между „Десна“ (Чернигов) и МФК „Миколаев“, спечелена от домакините с 3:0. Христо е в този град по покана на президента на клуба Олексий Чеботарьов. „Десна“ се бори за влизане в Премиер лигата на Украйна и е на точка от 2-рото място в класирането, което гарантира промоция.", "date": "2018.05.07", "title": "Стоичков дава уроци по футбол в Украйна"}
{"url": "https://www.monitor.bg:443/bg/a/view/policijata-v-london-se-gotvi-za-teror-za-19-maj", "text": "Полицията и специалните служби във Великобритания се опасяват от терористичен акт на снайперисти по време на брачната церемония на принц Хари и Меган Маркъл на 19 май в Уиндзор край Лондон. Желанието на бъдещите младоженци да преминат в открита карета по тесните улици на средновековния град е голям проблем за службите за сигурност и има много места, където могат да се укрият въоръжени лица и да нападнат минаващата процесия. Бившият шеф на подразделението в \"Скотланд ярд\" за охрана на кралското семейство Дей Дейвис заяви, че при нападение в Уиндзор ще е много трудно след това да се осъществи евакуация. Британските таблоиди твърдят, че над 40 служители от спецслужбите и полицията се подготвят за сватбата в база в град Херифорд, Централна Англия. В базата били монтирани конструкции, които да наподобяват сградите по главната улица на Уиндзор. В деня на сватбата в града ще има над 3000 полицаи. Очаква се около 100 000 туристи да наблюдават 3-километровата брачна процесия. Разходите за сватбеното тържество ще бъдат покрити от бюджета на кралския двор. Сумата не е съобщена официално, но по оценка на британски медии тя възлиза на 32 млн. лири, от които 30 млн. лири са предвидени за гарантиране на сигурността. На този фон трима души пострадаха в Източен Лондон в неделя вечер след нападение с киселина на улицата. Жертвите - на 17, 22 и 27 години - са откарани в близка болница за спешно лечение. Няма арестувани и следствието продължава. Локацията на нападението е на по-малко от една миля (около километър и половина) от мястото, където през април м.г. 25-годишен мъж заля с киселина посетители на нощен клуб, при което пострадаха 22-ма души. В момента мъжът излежава 20-годишна присъда.", "date": "2018.05.07", "title": "Полицията в Лондон се готви за терор за 19 май "}
{"url": "https://www.monitor.bg:443/bg/a/view/sportistki-v-sa-sht-pedofilijata-e-povsemestna", "text": "  Педофилските престъпления са епидемия в САЩ и са необходими действия в национален мащаб, заявиха вчера четири бивши американски спортистки от висок ранг, които са били подложени на сексуална агресия в детството си от спортния лекар Лари Насар, предаде АФП. \"Едно на всеки три момичета и едно на всеки пет момчета ще станат жертви на сексуални злоупотреби преди 18-ия си рожден ден\", заяви гимнастичката Джанет Антолин на започнала вчера феминистка конференция в Лос Анджелис. Според нея причината за епидемичните размери на тези посегателства е, че гласовете на децата не се чуват. \"Не беше само Насар\", заяви тя. Според нея все още има треньори, които злоупотребяват с гимнастички и за борба с това са необходими мерки на национално равнище. През февруари бившият лекар на американския национален отбор по гимнастика Лари Насар получи допълнителни 125 години затвор, след като съдът в Мичиган го призна за виновен за сексуално посегателство. Това бе третата присъда за 54-годишния лекар, който получи още 235 години заради детска порнография и по други обвинения. Насар трябва да излежи поне 40 години от последната си присъда, за да може да подаде молба за освобождаване. Повече от 260 жени свидетелстваха срещу Насар, като някои от случаите стигаха до 90-те години на миналия век. Голяма част от дамите настояха да направят това публично по време на 7-дневното изслушване в Ингъм Каунти, а сред тях бяха олимпийските състезателки от Лондон 2012 Али Райсман, Джордин Уийбър и Маккайла Мароуни.", "date": "2018.05.07", "title": "Спортистки в САЩ - педофилията е повсеместна "}
{"url": "https://www.monitor.bg:443/bg/a/view/beroe-prodyljava-gonitbata-za-bronza-s-levski", "text": "„Берое“ отново спечели дербито на Стара Загора срещу „Верея“ след успех с 1:0 в мач от 7-ия кръг на шампионския плейоф в Първа лига.  По този начин домакините си направиха страхотен подарък за своя 102-ри рожден ден. Единственото попадение в мача беше дело на Борислав Цонев, който се разписа в 70-ата минута. С победата момчетата на Александър Томаш продължават гонитбата с „Левски“ за третото място в класирането, като разликата между двата тима е само 2 точки. До края на сезона остават 3 кръга. „Берое“ играе мач за мач, изгражда се, за да бъдем готови. На футболистите съм казал, че когато се случват нещата, не трябва да има еуфория, но когато не се получават, не трябва да има разочарование. Не трябва да се изпада от едната на другата крайност\", коментира треньорът на „Берое“ Алекандър Томаш, който отрече информациите, че е сред вариантите за нов наставник в ЦСКА-София. В лагера на „Верея“ пък продължават да търсят първа победа в плейофите, като в последните 9 кръга имат само загуби и равенства.", "date": "2018.05.07", "title": "„Берое“ продължава гонитбата за бронза с \"Левски\""}
{"url": "https://www.monitor.bg:443/bg/a/view/han-solo-chupi-rekordi-oshte-predi-premierata", "text": "Предварителната продажба на билети за премиерата на филма за Хан Соло е била рекорда на друг блокбъстър - Черната пантера. Продадените билети за предисторията на един от най-обичаните герои в поредицата \"Междузвездни войни\" са били двойно повече от продадените за премиерата на „Черната пантера“ в рамките на 24 часа. Това прави \"Соло: История от Междузвездни войни\" вторият най-очакван филм след \"Отмъстителите: Война без край\", който на практика разби всички досегашни рекорди. Само в деня на излизането му - 25 май, филмът за Хан Соло се очаква да реализира приходи от 170 млн. долара. На 15 май ще се състои световната му премиера в рамките на фестивала в Кан. В ролята на младия Хан Соло, се превъплащава Олдън Еренрайк.", "date": "2018.05.07", "title": "Хан Соло чупи рекорди още преди премиерата"}
{"url": "https://www.monitor.bg:443/bg/a/view/prozorci-gonjat-shuma-dori-i-otvoreni", "text": "Звукоотблъскващи прозорци, които намаляват шума, дори и когато са отворени, бяха създадени от сингапурски и японски учени, съобщи „Скай нюз“. Използваната технология е на принципа на шумоизоизолиращите слушалки. Шумът не изчезвал напълно, а ставал по-мек, като в стаята, оборудвана с технологията, звукът се разграничава по-трудно. Най-любопитното обаче е, че новото устройство пречи на прозорците да изпълняват своята основна роля – да пропускат светлината. Но създателите му са убедени, че скоро дизайнът му ще бъде подобрен. Все още не е ясно каква ще е цената на иновативните прозорци, но със сигурност поне в началото няма да е никак евтина. Устройствата, създадени от учени от университета в Нанян в Сингапур и университета Тотори в Япония, съдържат малък микрофон, който засича външния шум. Те се монтират на прозорците и намаляват шума до 50%, като използват съвсем малко енергия. Изобретението намалява успешно вредния шум от от самолети, влакове, автомобили, строителни обекти. В разработката са участвали и специалисти от университета в Саутхемптън. В Сингапур пък са изобретили първите по рода си “умни” шумоизолиращи (noise – cancelling) прозорци, които могат наистина да изолират всеки шум от външния свят. Работата на специалните прозорци е на принципа на на звукоизолиращите слушалки, каквито се предлагат от компании като Sony, Bose и др. Системата е сходна, само че е увеличена до размера на пълноценни прозорци. Освен традиционното стъкло, прозорците на практика разполагат със сложен комплекс от микрофони и говорители, които регистрират звуковите вълни от различните източници на шум отвън, след което ги премахват като пускат обърната версия на същите вълни. Когато те се чуят заедно с оригиналните звуци, взаимно се премахват в реално време.", "date": "2018.05.07", "title": " Прозорци гонят шума, дори и отворени"}
{"url": "https://www.monitor.bg:443/bg/a/view/jana-razhodi-provokativen-toalet-na-otkrivaneto-na-evrovizija-bylgarskata-delegacija-i-predstaviteli-na-oshte-42-strani-preminaha-po-sin-kilim-v-lisabon", "text": "Дълги рокли, красиви костюми и дълбоки деколтета, капси, каишки и всякакви екстравагантни аксесоари белязаха откриването на тазгодишния песенен конкурс „Евровизия“ в португалската столица Лисабон преди вечер. Родната делегация блестеше с дамското си присъствие – Жана Бергендорф, която беше избрала което разкриваше женствените ѝ форми. Всички от формацията Equinox също бяха заложили на цвят ноир, който е и модното им решение за сценичните костюми. \"Тук е невероятно. Всички ни посрещат с много позитивна енергия!\" споделиха пред БНТ българските представители. Тази година червеният килим, по който преминаха делегациите на 43-те държави участнички в „Евровизия“, край брега на която се състоя откриването. Също така и на океана, който стана основна тема в шестдесет и третото издание на телевизионната надпревара. Една от първите делегации стъпили на синия килим пред Музея на изкуството, архитектурата и технологиите беше тази на Азербайджан. С изпълнение на представителката на страната Айсел, ще стартира първият полуфинал на 8 май. На сцената на арена \"Алтис\" ще се състезават 19 участници, сред които и българските представители Equinox. Вторият полуфинал на конкурса, чиито девиз тази година е \"Всички на борда!\", ще е на 10 май, а победителят ще бъде излъчен на 12 май. „Евровизия“ е най-гледаният песенен конкурс на Стария континен като традиционно публиката пред екраните варира между 100 и 600 милиона зрители. България е в топ пет на фаворитите за победа на конкурса, написа преди дни електронното издание esctoday.com, специализирано във всекидневни новини за Евровизия. Най-големи претенденти, според експертите, са ни Израел, Франция, Австралия, Норвегия, Естония, Чехия, Швеция, Испания и Италия.", "date": "2018.05.07", "title": "Жана разходи провокативен тоалет на откриването на „Евровизия“"}
{"url": "https://www.monitor.bg:443/bg/a/view/fermeryt-ot-plovdiv-krasimir-kumchev-formula-spira-krajbite-v-zemedelieto-neochakvanoto-zastudjavane-prez-mart-dovede-do-porajenija-vyrhu-kajsiite-koito-bjaha-vyv-faza-cherven-buton", "text": "- Да, преди 5-6 години писмено уведомих държавното ръководство – министър-председателя, министъра на финансите и министъра на земеделието, за разработената от мен методика. След това бях поканен в Министерството на финансите (МФ), за да хвърлим повече яснота по методиката. Направихме срещата и интересното беше, че срещата в МФ беше на ниво директори на дирекции, което според мен бе добре, защото те са тесните специалисти. Срещата ни продължи около час. На изпроводяк един от директорите на дирекции ми каза, цитирам го: „Г-н Кумчев, на тази държава трябват повече хора като Вас”. Тръгнах си от министерството с абсолютната увереност, че нещата ще се случат. За съжаление не се случи нищо. Получих писмени отговори от Министерски съвет (МС), от МФ и от Министерството на земеделието, в които ме уверяваха, че методиката е страхотна. И нещата приключиха до там. - Да, но за мен остана необяснимо защо никой от екипите на министерството не пожела да седне и да разговаря с мен. Дали методиката ще се прилага, или не, е въпрос на гледна точка. Но да отречеш нещо априори, а те всъщност не го отричат, а просто да отиде в забвение, за мен е абсолютно ненормално. - Да, да. Значи, патентовано ноу-хау. В общи линии концептуално методиката съм я свел до една формула. Елементите в тази формула почиват единствено върху икономически фактори. Тоест, не би могло да има политическа намеса, от една страна. От друга страна дава абсолютна перспектива на земеделските производители в работата им в дългосрочен план. Виждате какво се случва в последните години. Започна се преди време с калифорнийски червеи. Надигна се гласът на фермерите, че се крадат пари по този начин. След това вкараха гъските, тиквите. Миналата година беше кромида. Винаги се намира някаква култура, с която може да се източи голям финансов ресурс. И примерно, всички, които получиха през 2017г. субсидии за тикви от 2016г., на следващата година никой от тях не е засял един декар тикви. Това е абсурдно. Не може да субсидираш толкова силно една култура, без значение коя е, за която нямаш нито внос, нито износ. Тоест, имаш си някакво традиционно производство, което ти покрива вътрешното потребление. И след като няма интерес за износ, защо трябва да я субсидираш и то с най-високата възможна ставка, която има, редом с домати, краставици? Знам случай с колега, който заложи тогава 4 000 декара тикви. При един нормален добив от 5 тона на декар, това са 20 милиона килограма. Аз твърдя, че 20 милиона килограма тикви не могат нито хората, нито животните в България, да ги изядат за 1 година. - Ами нищо не ги прави. Просто отчита се дейността там, минава всичко, заорава ги и толкова. Нищо. Много е жалко и това в контраста на моята методика. При моята методика такова нещо не може да се случи. Тя дава абсолютната свобода на фермера да произвежда каквото си иска. И така трябва да бъде. Защото ти не можеш да насочваш един фермер, който е примерно на 800 метра надморска височина да отглежда култура, която би трябвало да се отглежда примерно на надморска височина от 200 метра. Да не говорим дали има вода, или няма за напояване. Дали има традиции съответната култура, или не. В десетките години назад във всеки район на страната има установени традиции в отглеждането на определени култури. А традицията е много важна, защото това е опитът всъщност, който фермерите са добили от баба, дядо и предците си. Много е странно. Тогава казах над 500 милиона лева. Но даже наполовина да са. Наполовина да са. Тя е огромна сума. Много интересно беше, че когато на онази среща коментирахме какъв би бил ефектът и за бюджета и когато назовах цифрата, те се стреснаха, защото това е огромна сума. Казах им, че е възможно да им дам и по-точна информация, ако ми кажат колко пари влиза от ДДС и от корпоративен данък от непреработена земеделска продукция в държавата. Интересното беше, че нито аналитичния отдел на МФ, нито аналитичния отдел на НАП, имаха такава информация. Още по-абсурдно. От цял отрасъл да не знаеш в бюджета какво постъпва…Луда работа…Човек онемява при споменаването на такива факти. С твой колега журналист преди години правихме интервю по тази тема и след като приключихме, той ме попита: „Абе, Краси, при твоята методика може ли да се краде?”. Отговорих му – „Не!”. Тогава той каза да забравя, че може да бъде приложена. И позна. - Бях им предложил писмен договор, от който следва, че аз имам основание да разкрия в цялата й пълнота методиката, но ако все пак те кажат, че не може да бъде приложена, да пазят в тайна ноу-хауто в продължение на 15 години. Нищо друго. Не става дума абсолютно за никакви пари. Надявах се поне до там да стигнем. - За съжаление това е голямата болка на почти целия бизнес у нас. В земеделието в последните 2-3 години този проблем много силно се изостри. Бедата е, че главоломно растат заплатите и то при намаляваща производителност. Усещането на работника, че няма друг, го кара да иска по-голямо възнаграждение при по-малко работа. Което е абсурдно. Аз нямам идея докъде ще я докараме по този начин. Отделно поради това, че платежоспособното население у нас не е достатъчно, цените на нашите продукти не се вдигат. Даже ще дам пример. Преди 17 години при надница 7 лева на ден изкупната цена на ябълката и то търговците я взимаха от полето, беше 800 лева на тон. В момента при 30 лева надник на ден цената е същата. Ножицата се свива. Голяма част от дребните фермери започнаха да фалират. Това ще тръгне и към средния ешалон в земеделието. - Нямам идея. В нашата фирма сме започнали да отглеждаме зеленчуци, които се поддават на много механизация, за да се изчисти острата нужда от работна ръка. Но колкото и да чистиш, в земеделието, особено в плодовото и зеленчукопроизводството, без работна ръка, няма как да се мине. Мисля си, че не може една икономика да се развива, когато единственото условие към работната ръка, която наемаме, да бъде човекът да е жив. Казвам го с ирония, но на практика е така. Няма никакво значение дали има или няма подготовка, колко му се работи. Просто човекът да е жив. Нещо кардинално трябва да се случи. Да почнат да се раждат повече деца, да се връщат хора от чужбина. Просто трябва икономиката ни да премине на друга скорост. Но пък това е вързано и с потреблението. Ако ги има хората и получават добри заплати, това, което се произвежда и остава за вътрешния пазар, има на кой да го продадеш. А не са много производствата, за които има външни пазари. - Имах един случай миналата година. Пуснах обява за агроном. Явиха се 2-3ма кандидати. Направихме интервютата и взехме млад човек, току-що завършил, на около 26-27 години. И на десетия ден той не се яви на работа. Без да предупреди, без нищо. След дълго търсене, той най-накрая си вдигна телефона и го попитах защо не идва на работа. Каза ми, че повече нямало да идва. Попитах го за причината и той ми каза, че слънцето не му понасяло. Смаях се. Казах му: „Абе човек, ти когато записваше Аграрния университет, то какво си мислеше за постоянното ти работно място? Като искаш на сянка, да беше станал машинописка?”. Значи вузовете бълват кадри и то немотивирани. Приемат ги с тройки и без конкурсни изпити. Само да е завършил средно образование и да е жив, то излиза със завършено висше образование и не му се работи. - За кайсиите е вярно и може би за ранните сортове праскови. Но всички останали култури: череши, ябълки, няма проблеми. Проблемът при кайсиите е, че те са най-ранно цъфтящи и студът ги хвана във фаза червен бутон. Някои бяха отворили и цветовете. Затова се получиха пораженията от студеното време. Макар че до 1 май има още време, през което късните пролетни слани могат да ударят овошките, които в момента са в цъфтеж. В момента е цъфтежът на череша и слива, както и на ябълките. Така че ще стискаме палци още 20-ина дни. Дано тази година ще ни се размине. В национален мащаб трагедии няма от застудяването. Единствената култура, която пострада, бе кайсията.  ", "date": "2018.05.07", "title": "Фермерът Красимир Кумчев: „Формула спира кражбите в земеделието”"}
{"url": "https://www.monitor.bg:443/bg/a/view/motirat-tabelite-kym-novoto-amerikansko-posolstvo-v-erusalim", "text": " Работници монтираха в Ерусалим първите табели, указващи посоката към посолството на САЩ, което ще отвори на 14 май, предаде Франс прес. Работниците монтираха по околните улици табели с надпис \"Посолството на САЩ\" на иврит, арабски и английски. Скъсвайки с десетилетия американска дипломация и международен консенсус, президентът на САЩ Доналд Тръмп обяви на 6 декември, че признава Ерусалим за столица на Израел и че ще премести там американското посолство, което в момента е в Тел Авив. Посолството ще бъде открито на церемония следващата седмица, когато се отбелязват 70 години от създаването на държавата Израел. На първо време то ще се помещава в комплекса на консулството на САЩ в Ерусалим докато бъде построена сграда за него. \"Това вече не е мечта, а действителност\", каза кметът на Ерусалим Нир Баркат и благодари на Тръмп за историческото му решение. \"Ерусалим е вечната столица на еврейския народ и светът започна да признава тази действителност\", каза той. Израел смята решението на Тръмп за закъсняло признание на историческата действителност. Според палестинското ръководство това е кулминация на произраелското пристрастие на администрацията на Тръмп. Високопоставеният палестински представител Саеб Еракат призова дипломатическия корпус, гражданското общество и религиозните власти да бойкотират откриването на посолството. Който присъства на това откриване, \"изпраща злокобното послание, че насърчава явното нарушаване на международното право и на неотменните права на палестинския народ\", заяви той. През 1967 г. Израел превзе Източен Ерусалим, който бе палестинската част на града, и го анексира. Той смята целия Ерусалим за своя неделима столица. Международната общност смята, че това анексиране е незаконно, а Източен Ерусалим е окупирана територия. Откакто е създаден Израел то не признава Ерусалим за негова столица и смята, че окончателният статут на града трябва да бъде определен чрез преговори. Всички чуждестранни посолства са в Тел Авив. В края на декември 128 от 193-те страни в Общото събрание на ООН, включително съюзници на САЩ като Франция и Великобритания, приеха резолюция, осъждаща американското решение. Само седем малки малки страни, сред които Гватемала, подкрепиха Вашингтон. Президентът на Гватемала Джими Моралес ще посети Ерусалим на 16 май за прехвърлянето на посолството на неговата страна в този град.", "date": "2018.05.07", "title": "Монтират табелите към новото американско посолство в Ерусалим"}
{"url": "https://www.monitor.bg:443/bg/a/view/spored-promeni-v-zakona-za-veroizpovedanijata-dyrjavata-plashta-zaplatite-na-sveshtenicite", "text": "Държавата да поема заплатите на свещениците и духовните ръководители на всички вероизповедания, които имат над 1% последователи сред населението на страната. Това предвижда проект за изменение на Закона за вероизповеданията, който е внесен в Народното събрание от депутатите Цветан Цветанов (ГЕРБ), Корнелия Нинова (БСП) и Мустафа Карадайъ (ДПС) и бе публикуван в сайта на парламента. Към момента на това изискване отговарят само Българската православна църква и мюсюлманското изповедание. Общата годишна сума за вероизповеданията, както и сумата, която ще \"върви\" с всеки, определил се като последовател на дадена религия, ще се записват всяка година в Закона за държавния бюджет. Годишната субсидия за едно вероизповедание обаче не може да надвишава 15 млн. лв., предвиждат промените в закона. Същевременно се забраняват дарения от чужбина, независимо дали са от друга държава или от физически лица, с които да се плащат възнагражденията на духовниците. \"Целта е да се намери нужният баланс, отчитайки реалностите, държавата да гарантира възмездяването на труда на свещенослужителите и ненамеса на чужди държави, институции, лица в делата и дейността на вероизповеданията, както и регламентиране на получаването на целеви дарения\", мотивират предложенията си вносителите на законопроекта. Освен това, капиталовите разходи за ремонти и строителство на храмове и сгради на култа, духовни училища и гробищни паркове, собственост на определено вероизповедание, ще се планират една година предварително, като средствата за тях ще се отпускат според плана от кабинета. Министерският съвет ще провежда обществени поръчки за избор на изпълнител на съответните проекти за ремонти и строителство. В законопроекта се предлага и конкретно разпределение на пари за остатъка от 2018 година, а именно за всеки свой последовател имащите право на субсидия вероизповедания да получат по 10 лв. Така Българската православна църква ще има право на субсидия в размер на заложения таван от 15 млн. лв. за годината, а мюсюлманското вероизповедание - на около 5,7 млн. лв. В бюджета за 2018 година към момента са предвидени субсидии за вероизповеданията в размер на общо 5 млн. лв. От тях за 2018 година общо 280 000 лв. са за строеж и ремонти на храмове на католическата, арменската и еврейската религиозна общност-по 60 000 лв., както и 100 000 лв. за други регистрирани в страната вероизповедания. Междувременно вицепремиерът Красимир Каракачанов обяви, че ще предложи изцяло нов проект на Закона за вероизповеданията, след като миналата година е била формирана работна група за целта. В позицията му, публикувана във Фейсбук се посочва, че правилата, съдържащи се в новия закон са формулирани при „стриктно спазване на принципа на равнопоставеност на различните вероизповедания“. „Предложенията, които аз и екипът ми правим с този проект, са предизвикани от негативни по характера си явления-религиозен радикализъм и осъществяване на терористични актове, наличие на индикации за политизация на вероизповеданията и на започнал процес на дезинтеграция на религиозен принцип на отделни религиозни общности в страната“, мотивира необходимостта от новите текстове Каракачанов.", "date": "2018.05.07", "title": "Държавата ще плаща заплатите на свещениците"}
{"url": "https://www.monitor.bg:443/bg/a/view/na-svetovnoto-pyrvenstvo-snukyr-zvezda-praznuva-s-duner-i-chips", "text": "Носителят на „Тройната корона” и двукратен световен шампион по снукър Марк Уилямс отпразнувал с дюнер класирането си на финала на световното първенство в „Крусибъл”. Уелския дракон надделя изключително драматично със 17:15 над Бари Хоукинс, като двубоят приключи след полунощ британско време. В 2 часа и 15 минути сутринта на 6 май, т.е. веднага след победата, Уилямс публикува в „Туитър” съобщение, че яде дюнер с кебаб и чипс, които „никога не са били по-вкусни”. Явно дюнерът е дал чудодейни сили на Уилямс, който поведе и във финала с 10:7 след две сесии срещу четирикратния победител Джон Хигинс. Уелския дракон имаше аванс от 5:3 след първия сегмент от битката за най-ценния трофей в джентълменския спорт.", "date": "2018.05.07", "title": "Снукър звезда празнува с дюнер и чипс"}
{"url": "https://www.monitor.bg:443/bg/a/view/specslujbite-na-rim-i-moskva-zaedno-sreshtu-terora-na-svetovnoto-po-futbol", "text": "Русия ще разчита на Италия за предотвратяването на терористични атентати по време на започващото на 14 юни в Москва Световно първенство по футбол. Тласък на иначе намиращото се на доста добро равнище сътрудничество между специалните служби на двете страни в борбата срещу международния тероризъм даде разпространения неотдавна от последователите на Ислямска държава заплашителен постер. На него е изобразена прерязаната с нож Световна купа и е отправен с едри букви призив за кървава разправа с участниците в спортната надпревара: „Убийте ги всичките!“ Както съобщи в. „Ла Стампа“, задълбочаването на сътрудничеството в борбата срещу международния тероризъм е договорено на среща в Москва през изминалите дни между шефа на руската Федерална служба за безопасност /ФСБ/ Николай Патрушев и на италианската Агенция за информация и външна сигурност /АИЗЕ/ Алберто Маненти. Според постигнатите между тях договорености италианските разведки ще работят основно по две направления, като първото е поставянето под постоянен контрол на намиращите се на Апенините върли врагове на Русия – чеченските ислямски екстремисти. За техен тартор до преди година е смятан арестуваният в град Бари участник в атентата през 2014 г. срещу „Дома на печата“ в столицата на Чечения Грозни, при който загинаха 19 души. Другото направление, по което ще работят хората на италианската служба за външно разузнаване, е възпирането и обезвреждането в Либия на напиращите от там към „Ботуша“ джихадисти. Става дума за най-върлите екстремисти сред близо 10-те хиляди бойци на Ислямска държава, които са се оттеглили в лагери из пустинята на африканската страна след разгрома в Сирия и Ирак на въоръжените сили на Халифата. „Ла Стампа“ припомня в дописката си, посветена на съвместния ангажимент срещу тероризма на италианските и на руските специални служби, че кървавият атентат в Ница през 2016-та година, когато загинаха близо 100 души, а десетки други бяха ранени, е станал само 4 дни след финала на Европейското първенство по футбол.", "date": "2018.05.07", "title": "Спецслужбите на Рим и Москва заедно срещу терора на Световното по футбол"}
{"url": "https://www.monitor.bg:443/bg/a/view/novijat-shef-na-cru-djina-haspyl-obmisljala-ottegljane", "text": "Номинираната от президента на САЩ Доналд Тръмп за директор на ЦРУ Джина Хаспъл е искала да оттегли кандидатурата си заради безпокойствата за нейната роля в програмата на агенцията за разпити, предаде Ройтерс, като се позова на вестник \"Вашингтон пост\". Американският всекидневник на свой ред цитира четирима неидентифицирани високопоставени представители на администрацията на Тръмп. В петък Хаспъл била извикана в Белия дом, за да бъде обсъдена нейната роля в програмата за разпити, при която са били използвани техники, осъдени от мнозина като мъчения. Тя казала, че ще се оттегли, за да избегне тежко изслушване в комисията по разузнаването към Сената. След това Хаспъл се върнала в централата на ЦРУ в Лангли, щата Вирджиния. Тогава редица служители на Белия дом, сред които говорителката Сара Сандърс, заминали бързо за там за неколкочасови спешни разговори с нея. Едва в събота следобед Хаспъл успокоила администрацията на Тръмп, че няма да се оттегли. Говорителят на Белия дом Радж Шах определи номинираната за висококвалифициран кандидат, служил над три десетилетия на страната си. Номинацията на Хаспъл няма да бъде провалена от политически пристрастни критики, подчерта той и обвини критиците, че заемат страната на правозащитните организации срещу ЦРУ за това как да бъде гарантираната безопасността на американците. По-рано Тръмп номинира Хаспъл за първата жена директор на ЦРУ. Тя трябва да замени на поста Майк Помпейо, който стана държавен секретар на САЩ. Номинацията на Хаспъл обаче се натъкна на съпротива заради нейната роля във вече закритата програма за задържане и разпитване в тайни затвори на ЦРУ в чужбина на заподозрени ислямисти от Ал Каида. Програмата бе стартирана при президента Джордж Буш-младши след атентатите на 11 септември 2001 г.", "date": "2018.05.07", "title": "Новият шеф на ЦРУ Джина Хаспъл обмисляла оттегляне "}
{"url": "https://www.monitor.bg:443/bg/a/view/gligani-izgyltaha-vinoto-na-toskana", "text": "„Глигани, елени и сърни опропастяват лозята ни и заплашват да унищожат с години напред реколтите за нашите ценни тоскански вина!“ – ревнаха в хор майсторите на световно известните червени еликсири „Брунело до Монталчино“, „Кианти“, „Болгери“ и „Нобиле ди Монтепулчано“. Става дума за над 20 хиля ди собственици на малки и средни изби, в две трети от които се точи само скъпо вино с контролиран и гарантиран географски произход. Общата площ на лозята на въпросните стопани е около 600 хил. декара, годишният им стокооборот надхвърля 1 милиард евро, а продаваните в чужбина техни бутилки са 20 на сто от целия италиански износ на еликсири. Прочутите майстори – винари от Тоскана имат абсолютно основание както за жалбата си срещу дивите животни, така и за отправеното в декларация до властта искане да бъдат взети спешни мерки за намаляване на тяхната популация. Защото дори според природозащитниците броят на едрия дивеч напоследък е придобил заплашителни за селското и горското стопанство измерения. Така например независимо от факта, че през миналата година са били отстреляни с благословията на лесничеите към 100 хил. глигана, в момента според официалната статистика техният брой е над 200 хиляди. Около 240 хил. пък са елените и елените-лопатари, към 100 хил. са сърните и сръндаците, въобще повече от половин милион глави едър дивеч се ширят в Тоскана. А през тези дни на повсеместно развитие на филизите елените, сърните и сръндаците навлизат нощем в лозята и поглъщат на поразия свежите листа и клонки, глиганите пък рият с муцуните си особено младите лозички, като всички мачкат всичко наред. Освен това животните все по-често предизвикват катастрофи по междуселските пътища, където се разхождат на воля, плашат и гостите на многобройните хотелчета за селски туризъм. И за да защитят както труда си, така и имиджа на Тоскана като една от най-предпочитаните в света туристически дестинации, стопаните настояват областната администрация веднага да спре невижданата напаст. В противен случай винарите и другите земеделци щели да оградят имотите си с непристъпни мрежи и дувари – нещо, което според тях не само ще загрози пейзажа, но и ще направи невъзможен свободния достъп на туристи до лозята, маслинените гори и т.н. Стопните заплашват също така, че ако управата на Тоскана не откликне на призивите им за помощ, те щели да поканят ловджиите от цяла Италия да упражнят мерника си срещу нахлуващите всекидневно в имотите им диви нашественици.", "date": "2018.05.07", "title": "Глигани изгълтаха виното на Тоскана"}
{"url": "https://www.monitor.bg:443/bg/a/view/zaradi-svoevolie-prebiha-brata-na-pogba-na-mach-v-turcija", "text": "Гвинейският национал Флорентен Погба беше пребит от съотборниците си в турския „Генчлербирлиги“. Това е станало след домакинската загуба с 0:1 от „Анталияспор“ в мач от 32 кръг на Суперлигата.   Братът на Пол Погба получил контузия и, куцайки, самоволно напуснал терена, без дори да уведоми треньора Юмит Йозат. В този момент „Генчлерблиги“ изоставал в резултата и бил извършил и трите си смени. След края на мача останалите играчи на тима започнали груба саморазправа с 27-годишния защитник, който бил спасен от по-сериозен бой след намесата на хора от охраната на клуба. „Генчлербирлиги“ е на предпоследното 17-о място в класирането на турската Суперлига и има 30 точки. До края на сезона има още два кръга, а тимът от столицата Анкара е на пет точки от зоната на спасението.", "date": "2018.05.07", "title": "Пребиха брата на Погба на мач в Турция"}
{"url": "https://www.monitor.bg:443/bg/a/view/medvedev-ostava-premier-na-rusija", "text": "           Президентът Владимир Путин отново предложи кандидатурата на Дмитрий Медведев за поста премиер на Русия, предаде РИА Новости. Това стана в понеделник, малко след официалната церемония, по време на която Путин официално за четвърти път встъпи в длъжността на държавен глава. По конституция, след инаугурацията, правителството подава оставка, а президентът посочва нов министър-председател.           Кандидатурата на Медведев ще бъде обсъдена от парламента, преди той официално да встъпи отново в длъжност.  Очаква се постовете си да запазят още министрите на външните работи и на отбраната Сергей Лавров и Сергей Шойгу. За евентуален нов член на кабинета се спряга бившият вицепремиер и министър на финансите Алексей Кудрин.", "date": "2018.05.07", "title": "Медведев остава премиер на Русия"}
{"url": "https://www.monitor.bg:443/bg/a/view/toto-pechalbi-petica-za-25-734-leva-padna-na-gergiovden-v-5-ot-35", "text": "Единствената петица в I теглене на \"5 от 35\" донесе най-голямата печалба на Гергьовден в тираж №36 на БСТ - 25 734,60 лева. Тя беше улучена заедно с една тройка за 2,80 лв. от II теглене с фиш с 4 комбинации плюс една за \"Тото Джокер\" за 2,20 лв. Така скромната инвестиция на късметлията се изплати цели 11 699 пъти. Във II теглене петиците са също внушителни - 2 по 12 867,30 лв. Едната от тях е четворен фиш за 2 лв. От \"Втори шанс\" за играта \"6 от 49\" трима играчи станаха по-богати с по 15 000 лева. Този от Видин е заложил на 4 комбинации за 5 тиража (от 32-и) абонамент за 17 лв. Другият - от Пирдоп също е пуснал 4 комбинации за 3,40 лв. Третият - от Костинброд има 4+10 за 5,40 лв. Джакпотът в \"6 от 49\" порасна с нови 79 839,62 лв. и след неделя в него останаха 3 658 420,08 лева. Очаква се към него до четвъртъчния тираж №37 да се прибавят още към 70 000. В \"6 от 42\" има 648 610,47 лева и ще се съберат към 665 000. в \"5/50 - 1/12 Зодиак\" си стоят непроменящите 3 млн. лева, в \"Тото Джокер\" ще чакат към 30 000, а в \"Рожден ден\" - 2000. Така общата сума в джакпоти ще мине 7,425 млн. лева.    Числа - (2, 12, 21, 22, 34, 36); 6 - няма, 5 - 9 по 2957,00 лв., 4 - по 51,00 лв., 3 - по 4,30 лв.; ДЖАКПОТ: 3 658 420,08 лв.  \"6 от 42\": Числа - (3, 14, 17, 22, 29, 40); 6 - няма, 5 - 11 по 924,70 лв., 4 - по 29,20 лв., 3 - по 2,90 лв.; ДЖАКПОТ: 648 610,47 лв.  I теглене - (6, 10, 18, 24, 26); 5 - 1 от 25 734,60 лв., 4 - по 37,90 лв., 3 - по 2,50 лв., II теглене - (6, 16, 18, 24, 35); 5 - 2 по 12 867,30 лв., 4 - по 49,10 лв., 3 - по 2,80 лв.  Числа - (9, 18, 23, 35, 42); Зодия 5 - Лъв; 5+1 - няма, 5 - няма, 4+1 - 1 от 5000,00 лв., 4 - 5 по 500,00 лв., 3+1 - 26 по 100,00 лв., 3 - 212 по 10,00 лв., 2+1 - по 5,00 лв., 1+1 - по 1,50 лв., 2 - по 0,80 лв., 0+1 - по 1,00 лв.; ДЖАКПОТ: 3 000 000,00 лв.  Позиции - (1, 3, 5); Цифри – (4, 3, 5); 3 - няма, 2 - 676 по 39,70 лв.; ДЖАКПОТ: 26 847,75 лв.  Година 29, месец 10, дата 21, ден 3; I група - няма, II - няма, III - няма, IV - 1 от 249,50 лв., V - 3 по 83,20 лв., VI - 9 по 22,20 лв., VII - 9 по 27,70 лв., VIII - 18 по 11,10 лв., IX - 35 по 8,60 лв., X - по 4,00 лв., XI - по 7,30 лв., XII - по 1,60 лв., XIII - по 2,30 лв., XIV - по 1,30 лв., XV - по 0,99 лв.; ДЖАКПОТ: 1746,41 лв.  Печалба Фиш№ Район 15 000 лв 774462976 Костинброд 15 000 лв. 291570765 Пирдоп 15 000 лв. 057249120 Видин", "date": "2018.05.07", "title": "Петица за 25 734 лева падна на Гергьовден в 5 от 35"}
{"url": "https://www.monitor.bg:443/bg/a/view/ederlezi-vyzmuti-roditeli-na-petoklasnici", "text": "Изучаването на ромския Гергьовден в учебника по литература за 5-ти клас възмути майка на петокласник. Тя се оплака в социалните мрежи, че детето свързва 6-ти май с най-големия празник на малцинството. „Така! Това е учебникът за пети клас на сина ми. Питам го аз вчера какво знае за Гергьовден и отрочето ми казва, че било един от най-големите празници на циганите в България. И го празнували и мюсюлманите! Тъкмо да ми се изметне ръката зад врата му и той ми показва ей това творение в учебника! На какво учат децата ни?!? Къде е християнството, Св.Георги е християнски светец, убит заради вярата си. А те промиват мозъците на децата ни с цигански и арабски празници. И вместо да учат за историята му и как като римски офицер е бил убит от Доклециан за вярата си, учат за ламята и царската дъщеря! Егати държавата, като това й е образованието! Направо ми идва да го спра от училище!“, написа Елена Гунчева и прикачи снимка от учебника. В нея се вижда, че е малчуганите участ, че Свети Георги е спасителят на ромите и това е най-големият им празник. Публикацията на майката предизвика остри реакции сред потребителите. „Срамота и позор“, „Спасете се Българи“, „Така ще е като няма религиозно обучение и се смесят религия, история и евро ценности.“ бяха част от коментарите. Някои потребители бяха още по-крайни, качвайки снимки на Хитлер и коментар към тях „Имам една свободна газова камера“. Проверка на „Монитор“ върху учебното съдържание установи, че няма причина за възмущение от страна на родителите. Темата за Еделерзи е част от урока за фолклорния традиционен календар, като децата изучават Коледа, Великден, Пасха, Курбан байрам, Гергьовден. Освен разказ за ромския Едерлези, занятието за 6-ти май включва и такъв за християнския празник. Обяснено е, че се берат цветя, правят се люлки, жертва се първородното агне. В урока е разказана и легендата за Свети Георги, който убива змея и как царят приема християнството като отплата за славния му подвиг.", "date": "2018.05.07", "title": "Едерлези възмути родители на петокласници (СНИМКА)"}
{"url": "https://www.monitor.bg:443/bg/a/view/baba-friziorka-vze-za-zalojnik-vodoprovodchik-shmeker", "text": "Седемдесет и пет годишната баба Пина Конрото от Торино заключи в дом си и държа под арест до идването на полицията или близо час водопроводчик – шмекер. След като завършил ремонта на бойлера й, възрастната жена му поискала касовите бележки за купените резервни части и фактура за положения труд, но пишман майсторът отказал да й ги даде. И не само това - той посегнал да удари шамар на баба Пина, но тя запазила спокойствие и ловко се изплъзнала навън, като успяла да заключи вратата на апартамента си с нахалника вътре. А жилището се намирало на петия етаж и водопроводчикът не посмял да скочи през терасата, за да се прибере вкъщи. Отключили му повиканите от пенсионерката служители на Финансовата гвардия, които обаче вместо да го пуснат по живо, по здраво, го отвели за разпит в управлението си. А на докопалите я веднага репортери синьора Пина обясни, че докато работела цели 40 години като фризьорка, тя винаги спазвала закона и издавала редовно касови бележки, разписки, фактури и всякакви други отчетни документи. Съответно медиите обявиха бабичката за национална героиня, а куп мастити политически коментатори подчертаха в нарочни статии, че ако италианците искат държавата им да се справи с огромния си вътрешен дълг, до един трябвало да правят като нея.", "date": "2018.05.07", "title": "Баба фризьорка взе за заложник водопроводчик шмекер"}
{"url": "https://www.monitor.bg:443/bg/a/view/skandalnata-atanaska-stana-pop-folk-zvezda", "text": "Скандалната Атанаска от Павликени, която преди време взриви социалните мрежи с видеоклиповете си, в които мастурбира с бутилка бира и бълва змии и гущери срещу блогъри и популярни родни шоу звезди, сега самата тя вече се е гмурнала в света на шоу бизнеса. В интернет се въртят клиповете на няколко нейни поп фолк парчета, в които русокосата дива кърши страстно тяло в компанията на мускулести младежи и качена върху маса, отрупана с празни бутилки. В профила си във фейсбук самата Атанаска се представя с артистичния си псевдоним, Аксиния, като певица в „S Мюзик” с местожителство Свети Влас и не желае да и припомнят, че е от Павликени. Тя се фука със скъпите си телефони, дрешки, бижута и парфюми, като в типичния си стил отново не пропуска яко да „нахрани” нахалните мъже, отправящи и неприлични оферти за секс срещу пари. Това обаче не означава, че Атанаска не обича парите. „Който твърди, че любовта е най-важна, да яде любов от хладилника”, заявява тя. За разлика от преди три години, днес тя отказва да участва в телевизионни предавания и да дава интервюта без хонорари. „Те искат да правят рейтинг и да трупат пари на мой гръб. Няма да стане”, реже медиите скандалната мома от Павликени. Скандалната русокоска се стреми непрекъснато да поддържа интереса към себе си. И доказателство за това е, че в профила си във фейсбук тя е следвана от над 25 хиляди души, нейни фенове. През миналата година Атанаска се ожали, че е зарязана от гаджето си, известен рапър и се закани да претрепе новата му изгора, която и го отнела. Преди това пък заяви, че отказала добра оферта на политическа партия да стане рекламно лице за предстоящите избори. Днес Атанаска не крие и открито си признава, че скандалните клипчета и арогантното и и цинично поведение, са били начин да бъде забелязана и да привлече вниманието на хората към себе си. Цел, която е постигнала и сега по думите и вече е щастлива. Промяната на 25-годишното момиче от малкия градец, е повече от поразителна. През лятото на 2014 г. тя даде първото си интервю пред „Телеграф”/ „Монитор”. Тогава разказа, че от малка е свикнала предимно с мъжко обкръжение. Баща и често водел вкъщи компания и покрай възрастните мъже тя рано се научила да пие, да псува и да се държи като пич. Покрай мъжете Атанаска обича футбола, Барселона и Лео Меси. Тогава тя призна също, че има само една единствена приятелка и не може да си представи да седне в женска компания и да говори с часове за сапунки, козметика, рокли и чанти. Атанаска е луда фенка на певеца Азис и признава пред цяла България, че иска да прави секс с него. Друга нейна любимка е Албена Вулева, а една от мечтите да участва в шоуто „Биг Брадър”. “Обичам да забавлявам хората, да съм нестандартна и провокативна, да съм в центъра на скандала. Като малка исках да играя в цирк. Сега искам да се снимам във филм, където да играя ролята на лошо момиче”, повдига булото на загадъчността си Атанаска.     Бисери от Репертоара на „старата” Атанаска:   “Шъ тъ напръскам с Райд и ще умреш бе, прилеп смотан, размазан върху чистачката на голф тройка.” “Ко ми мрънкаш като опел тигра на баир.” “Разклати си таратора, че лед го е хванало в простата ти тиква.” “Ти на къф ми се праиш, бе? На „Самсунг Галакси Ес 4” ли. Айди като си толкоз оборотен, що не кажеш и колко си двуядрен.” “Боли ме главата. Явно ще поумнявам, а това не е добър знак.” Снимки: 1091 – Атанаска през 2014 г. във вихъра на заснимането на скандалните си клипове. 290, 291 – Атанаска днес, известна вече с артистичния си псевдоним Аксиния.  ", "date": "2018.05.07", "title": "Скандалната Атанаска  стана поп фолк звезда"}
{"url": "https://www.monitor.bg:443/bg/a/view/pedofilyt-osman-se-obesi-v-zatvora-prez-2015g-be-prebit-i-vkaran-v-bolnica-sys-schupeni-rebra", "text": "Педофилът от Кърджали Осман Осман, който излежава 8-годишна присъда за бруталното изнасилване на 8-годишната Джансер край село Калоянци, се е обесил в затвора в Пловдив. Трупът му е бил открит в миячното помещение към затворническата кухня от друг пандизчия преди дни. Предполага се, че Осман е посегнал на живота си, тъй като е бил един от най-мразените зад решетките, пише блиц. Затворниците имат свои вътрешни правила на честта и морала и за никого не е тайна, че педофилите и изнасилвачите са едни от най-мразените и тормозени от останалите лишени от свобода. Случаят с Осман Осман е точно такъв. Още пред съда в Кърджали той направи пълни самопризнания как е подмамил 8-годишното момиченце, как го е заплашил с нож и как го е изнасилил и то не един път, а цели два пъти. Вторият път детето се е направило на умряло, но това не е спряло педофилът. Заради бруталното престъпление Осман Осман през април 2015г. бе приет в болница със счупени ребра. Тогава обаче той не признал някой да го е бил. Казал, че се е наранил, защото е паднал от леглото. След това педофилът повече не се оплакал от тормоз от страна на останалите затворници, но за да си нахлузи въжето, явно такъв е имало и той не е издържал психически. Педофилът подмамил малката Джансер на 2 октомври 2014г. Детето се било върнало от училище и седяло на пейка в центъра на село Калоянци, за да изчака майка си от работа. Заедно с нея там била и тяхна съседка. Към тях отишъл Осман, който излъгал, че търси бащата на детето и поискал Джансер да го заведе при татко си. Малката тръгнала, но вместо при бащата, Осман завел момиченцето на брега на язовир Кърджали, където го заплашил с нож и го изнасилил жестоко. Малката му жертва едва оцеляла след зверството и била оперирана тогава по спешност в Пловдив.", "date": "2018.05.07", "title": "Педофилът Осман се обеси в затвора"}
{"url": "https://www.monitor.bg:443/bg/a/view/v-tyrnovo-turisti-napirat-da-se-snimat-v-kilijata-na-vasil-levski", "text": "Туристи от България и цял свят напират да се снимат в затворническата килия във Велико Търново, в която е прекарал едни от последните нощи в живота си Апостолът на българската свобода, Васил Левски. След като на 27 декември 1872 г. Левски е заловен в Къкринското ханче, той е откаран в Търново, където прекарва до 3 декември, преди да бъде отведен за София. Килията, в която той е запрян, се намира в сградата, в която тогава се е помещавал турския затвор в Търново, южно от конака, в който след Освобождението заседава първото Велико народно събрания, а днес се намира музеят „Възраждане и Учредително събрание”. Възстановеният днес стар турски затвор се намира на първия етаж на сградата. В нея са възстановени три от някогашните килии и карцера, в който са затваряли непокорните бунтовници. В помещението за мъчения пък са показани страховитите уреди, с които са били извършвани инквизициите, като е приложен и списък с най-често прилаганите наказания. Върху каменна табла пък са изписани имената на 339 поборници, лежали в търновския турски затвор. Сред тях освен имената на Дякона Левски, личат още и тези на Филип Тотю, Стефан Караджа, Тодор Каблешков, Бачо Киро, Георги Измирлиев, Тодор Кирков и десетки други. Още с влизането в старата каменна сграда, посетителят е обхванат от едно странно чувство на страх, а по гърба му започват да лазят тръпки, които съвсем не са само от лъхащия студ. В килиите е мрачно, влажно и злокобно. Единствената светлинка идва от малките цепки между камъните, играещи ролята на своеобразни прозорци. Единствената едва мъждукаща на тавана слаба електрическа крушка допълнително подсилва чувството на страх и безнадеждност, което обхваща озовалият между каменните стени посетител. В килиите покрай стените са наредени дървени нарове, покрити с овехтели завивки, върху които са метнати няколко раирани пижами. От килиите към карцера води тясно коридорче, в края на което изведнъж пред погледа на туриста неочаквано се появяват 2-3 заптиета, пиещи кафе и играещи табла, върху малки трикраки столчета. Трябва да мине поне минута посетителят да осъзнае, че седналите с чалмите, не са истински хора, а всъщност са направени от восък. Цялата атмосфера в килиите и карцера е толкова автентична, че някои туристи дори признават за чути викове, стенания и писъци за помощ по време на обколката из помещенията. „Стените тук са пропити с история, която оживява пред очите ти и няма как да останеш безразличен. Българи, заведете децата си в търновския музей затвор за да се докоснат до истинската история и до истинските герои на България”, е написал в книгата за впечатления един от туристите. Самият затвор е построен в средата на 19 век от майстор Колю Фичето, изцяло от камък с дебелина на стените 0,70-0,90 см. Има един приземен и два горни етажа, както и оградени от всички страни от високи зидове, вътрешни дворове. В единия, по-малкия се е извършвало оковаването на затворниците, а в другия те са се извеждали на дневни разходки. В годините на османското владичество са използвани и трите етажа, като доста често килиите са били претъпкани. След Освобождението са пристроени нови помещения. Любопитното е, че старият турски затвор продължава да функционира като етапен затвор и по време на цялото Царства България, чак до 1954 г.", "date": "2018.05.07", "title": "Туристи напират да се снимат  в килията на Васил Левски"}
{"url": "https://www.monitor.bg:443/bg/a/view/za-4-godini-ot-vryzkata-im-karla-uspjala-da-ukroti-cholo-bivshata-modelka-ne-propuska-mach-na-atletiko-m", "text": "Тя се казва Карла и освен че е страхотно красива, притежава една суперсила - намери начин да укроти неукротимия Диего Симеоне. Въпреки че е с цели 18 години по-млада от темпераментния треньор на „Атлетико“ (Мадрид), пред блондинката Чоло става най-милият мъж на света, твърдят техни приятели. Двамата са родени в Аржентина, което ги свързва от самото начало на познанството им, преди четири години. Карла Перейра дълги години е популярен топмодел, изявявал се по всички подиуми в Европа и света, но сега вече е тотално отдадена на семейството си. Тя дари Симеоне с четвърто дете, първа дъщеря, която носи името Франческа. Наставникът има и трима големи синове от първия си брак Каролина Балдини - Джовани (22 г.), Джанлука (20) и Джулиано (16). Карла не пропуска мач на „Атлетико“ и със сигурност ще е на трибуните в Лион на 16 май, когато мадридчани играят срещу „Олимпик“ (Марсилия) във финала на Лига Европа. Преди Карла Диего Симоне живя 13 години с друга моделка  от Аржентина - Каролина Балдини, с която се разведе през 2008 г. Въобще, Чоло винаги е бил заобиколен от най-желаните свои сънароднички. Той се раздели с Балдини заради новоизгряващия тогава модел Жулиета Спина. През 2014-а пък заживя с Карла Перейра, която две години по-късно го дари с първородната им щерка.", "date": "2018.05.07", "title": "Карла успяла да укроти Чоло"}
{"url": "https://www.monitor.bg:443/bg/a/view/na-tyrjestvena-ceremonija-v-kremyl-putin-poe-chetvyrtija-si-prezidentski-mandat", "text": "Владимир Путин се закле да служи вярно на народа и официално встъпи в длъжността на президент на Русия. Така той стана седмият държавен глава на страната, след като на 18 март т.г. убедително сечели изборите за поста в Кремъл. Това е четвъртият мандат на Путин начело на Русия, който по конституция ще продължи 6 години.   По традиция церемонията по инаугурацията се проведе на 7 май в Големия Кремълски дворец, където се събра целият политически и културен елит на страната – общо 3500 души. Точно в 12,00 часа новоизбраният държавен глава се качи на подиума в Андреевската зала, където положи клетва и произнесе кратка реч. Полагайки ръка върху специален екземпляр на конституцията, президентът изрече точно 33 думи, с които се закле да охранява правата на руските граждани, да пази суверенитета, независимостта и сигурността на държавата. В словото си Путин заяви, че „остро осъзнава своята колосална отговорност пред Русия – страна на грандиозни победи“. „Смятам за свой дълг да направя всичко за Русия, за нейното настояще и бъдеще. Целта на целия мой живот е да служа на хората и на Отечеството си, за да може Русия да продължи да укрепва своето могъщество“, заяви президентът. Той допълни, че ще положи всички сили за „преумножаване на процъфтяването и славата на Русия“. Пред гостите той очерта основните задачи на властта в близките години в сферата на икономиката, социалната сфера, медицината, образованието и развитието на регионите. Държавният глава посочи, че особено внимание ще бъде отделено на охрана на майчинството и детството.   Втората част на церемонията се проведе на Съборния площад на Кремъл, където Путин бе посрещнат от президентския полк и още 1500 гости. За първи път на мероприятието бяха поканени доброволци, участвали в предизборната кампания на новоизбрания държавен глава. На площада в Кремъл бе забелязан и актьорът Стивън Сегал, който неотдавна получи руско гражданство. Излизането на Путин на червената веранда беше приветствано с 30 артилерийски залпа. Веднага след встъпването си в длъжност Путин трябва да разпусне действащото правителство, начело с премиера Дмитрий Медведев. Този акт е предвиден в основния закон на Русия, като членовете на кабинета автоматически ще се сдобият с приставка “изпълняващи длъжността“. По конституция, президентът има 2 седмици, за да назначи нов министър-председател и нов състав на министерския съвет. По предварителни данни Медведев ще запази поста си, очаква се да останат още министрите на външните работи и на отбраната Сергей Лавров и Сергей Шойгу. За евентуален нов член на кабинета се спряга бившият вицепремиер и министър на финансите Алексей Кудрин. В навечерието на инаугурацията си Путин проведе в Кремъл среща с правителството, по време на която той отчете „голямата заслуга на Медведев за развитието на страната“. По думите на държавния глава, премиерът е превърнал откритостта и готовността за диалог в отличителни черти на своя кабинет. „Пред правителството стоеше широк кръг от проблеми и въпроси - от текущи до нестандартни и често екстрени. Беше необходима твърдост и последователност, готовност да поемате отговорност и да реализирате приетите от вас решения. Всички тези качества, безусловно, вие проявихте. Работихте достойно, като истински отбор“, похвали членовете на правителството Путин, цитиран от Интерфакс. Като най-голяма заслуга на кабинета държавният глава посочи ръста на заплатите в бюджетната сфера.                       По време на церемонията по встъпване в длъжност Путин за първи път седна на руска кола, разработена специално за политическия елит на страната. ВИП возилото носи името „Сенат Лимузина“ и е конструирано в рамките на специалния проект „Кортеж“, който предвижда цяла моделна линия представителски автомобили. Новата служебна кола на държавния глава е с дължина над 6 метра и ширина 2 метра, съобщи тв каналът „Русия 24“. Двигателят на лимузината е с обем 4,4 литра и обладава мощност от 598 конски сили. Моторът за новия президентски автомобил е разработен от руски конструктори, с участието на инженери от концерна „Порше“. Политолози коментираха, че решението Путин да седне на отечествена кола е символично на фона на санкционната война, водена от Запада срещу Русия. Досега президентът се возеше на Мерцедес.               ", "date": "2018.05.07", "title": "Путин пое четвъртия си президентски мандат   "}
{"url": "https://www.monitor.bg:443/bg/a/view/slaj-snima-rambo-5-u-nas-prez-septemvri-novata-chast-ot-poredicata-shte-byde-predstavena-na-festivala-v-kan", "text": "За нова доза екшън Силвестър Сталоун ще зе завърне в България през септември. Причината – легендарният актьор отново ще раздава правосъдие в кожата на бившата зелена барета Джон Рамбо, в пета част от култовата поредица. 71-годишната звезда ще се заеме и със сценария на филма, чийто продуцент е Ави Лернер. По официални данни, клапата на „Рабмо 5“ ще щракне на 1 септември, а освен в България, екипът ще разпъне снимачен сет още в Лондон и Канарските острови. Концепцията за предстоящата лента ще бъде представена по време на престижния филмов фестивал в Кан, червеният килим за който ще бъде разпънат на 8 май. Сюжетът ще се завърти около новите премеждия на Джон Рамбо, който се бори с посттравматичен стрес, опитвайки се да води нормален живот в рачно в Аризона. Спокойното му ежедневие обаче се разклаща след като негова близка приятелка го моли за помощ, тъй като внучката й е изчезнала по време на парти в Мексико. Героят на Слай веднага се заема със случая, а гърбът му ще пази журналист, чиято сестра също е отвлечена. Двамата ще обединят сили, за да се изправят заедно срещу опасни мексикански картели, които се издържат с трафик на хора. Очаква се през тази година Сталоун да кацне у нас и за снимките на четвъртия филм под щампата на „Непобедимите“, тъй като наскоро съобщи в социалните мрежи, че е променил решението си да пенсионира героя Барни Рос. гласят думите му към кадър с Джейсън Стейтъм, който също се разписва с участие в поредицата. Подробности около лентата все още се пазят в тайна, но според спекулациите, Слай ще получи 20 милиона от предвидените над 100 милиона долара бюджет. Холивудският ас не пропуска да похвали страната ни при удобен случай. След като промотира България като перфектна дестинация за кинопроизводство на едно от последните издания на фестивала в Кан, миналата година той прослави и покритието на безжичния ни интернет. Слай пусна шеговито клипче от снимачния сет на хитовия сериал „Това сме ние“ с думите:  ", "date": "2018.05.07", "title": "Слай снима „Рамбо 5“ у нас през септември "}
{"url": "https://www.monitor.bg:443/bg/a/view/spored-jenite-idealnijat-seks-trae-5-4-minuti", "text": "Когато става въпрос за секс, жените често таят големи надежди за мъжката издръжливост. Проучване, направено в Австралия, разкрива дамските представи за идеалната продължителност на половия акт, пише в. \"Дейли стар\". Според предишни изследвания актът трае между незавидните 33 секунди и 44 минути, като средната продължителност е 5,4 минути. Имайки предвид тези факти, от австралийската компания Prolong са направили проучване, което разкрива представата за продължителността на половия акт от гледна точка на дамите. Оказва се, че женските представи варират в зависимост от възрастта. Като цяло според дамите идеалната продължителност на половия акт е средно 16,07 минути. По-големи очаквания от мъжете по отношение на креватната им издръжливост имат жените на възраст между 45 и 54 години. В техните представи перфектният секс трае 17,3 минути. Според дамите на възраст между 36 и 44 години е желателно мъжът да издържа в леглото 16,12 минути. Статистиката сочи също, че за внушителните 78,3 процента от представителките на нежния пол качеството на половия акт е също толкова важно, колкото и неговата продължителност. Близо две трети от жените - 65,4 процента, са на мнение, че мъжете масово подценяват силата на прегръдките както преди сексуалния контакт, така и след него.", "date": "2018.05.07", "title": "Идеалният секс трае 5 минутки"}
{"url": "https://www.monitor.bg:443/bg/a/view/slavija-se-nadyhva-s-3-0-nad-levski-ot-1998-godina-v-sajta-na-belite-se-pojavi-material-za-eliminiraneto-na-levskarite-prez-sezon-1998-1999-godina", "text": "В \"Славия\" решиха да се надъхат за финала за Купата на България срещу \"Левски\" в сряда с големите си победи над \"сините\". В сайта на \"белите\" се появи материал за елиминирането на левскарите през сезон 1998/1999 година. Тогава съперниците се срещат на 1/8-финалите в турнира. \"Сините\" взимат първия мач с 2:0 след голове на Георги Иванов и Александър Александров.  Реваншът е на 9 декември 1998 година в \"Овча купел\". До 57-ата минута Славия заличава аванса на Левски с голове на Симеон Чилибонов и Румен Панайотов. В последните минути Елин Топузаков праща топката в собствената си врата - \"сините\" са на колене. Това е последният до този момент двубой между Славия и Левски за купата на страната.", "date": "2018.05.07", "title": "\"Славия\" се надъхва с 3:0 над \"Левски\" от 1998 година"}
{"url": "https://www.monitor.bg:443/bg/a/view/v-avstralija-spasjavat-koalite-s-28-mln-evro", "text": "Австралийските власти разработиха програма за спасяване на рязко намаляващата популация на коалите, като за нея бяха отделени 45 милиона австралийски долара (28,4 милиона евро), предаде АФП. В страната-континент на свобода живеят не повече от 43 хиляди представители на този застрашен вид. Преди идването на първите британски колонизатори в Австралия е имало над 10 милиона коали. В наши дни тези двуутробни страдат от климатичните промени и губят хабитата си. Коалите често стават жертва на кучета, загиват поради сблъсъци с автомобили, болести и горски пожари. Според най-нови изследвания в Нов Южен Уелс популацията на тези животни в щата е намаляла с 26% през последните 15-20 години. Местните власти считат вида за \"уязвим\", докато в други щати той напълно е изчезнал. Заделените в рамките на програмата средства предвиждат създаването на резервати с площ от хиляди хектара, за да може да бъде съхранен хабитатът на коалите. Паричният фонд ще бъде използван и за борба с някои болести, които нанасят тежки щети на популациите, като хламидните инфекции. Те се предават по полов път и предизвикват слепота, безплодие и смърт сред едно от любимите животни на Интернет потребителите – коалите.  ", "date": "2018.05.07", "title": "Спасяват коалите с 28 млн. евро"}
{"url": "https://www.monitor.bg:443/bg/a/view/malki-tajni-ot-epohata-na-socstroitelstvoto-v-imeto-na-bylgaro-rumynskata-drujba-starozagorci-tajno-podmenili-kiparis-na-chaushesku", "text": "Кипарис, посаден на 7 септември 1977 година в Стара Загора от някогашния първи държавен и партиен ръководител на съседна Румъния Николае Чаушеску е бил изваден и подменен с друго дръвче точно преди 4 десетилетия, разказва Васил Дюлгеров , някогашен стопански ръководител на вече несъществуващия комбинат за производство на роботи „Берое“  в Града на липите. По ирония на съдбата среднощната подмяна на кипариса е станало през нощта на 7 срещу 8 май 1978-а, като за заверата знаели самото петима души, сред които и някогашният шеф на отдел „Промишлен“ при ЦК на БКП, признава Дюлгеров, който на 6 май отпразнува 82-та си годишнина. Той припомня, че при посещението си в завода на 7 септември 1977 г. Тодор Живков и Чаушеску засадилr еднакви на височина кипариси. Както му било ред  до фиданките сложили табелки с имената на височайшите ръководители. След няколко месеца обаче дръвчето на румънския вожд залиняло, а „другарчето“ му взело преднина. За зла слука през пролетта на следващата година в завода дошла делегация от Румъния и някой от участниците подхвърлил уж приятелска забележка  за разликата между двете дръвчета. Дюлгеров го побили тръпки& предстояла голяма среща по линията на тогавашния СИВ /Съвет за икономическа взаимопомощ/, където родните производители на роботи очаквали да получат 6,5 млн лв  за по-нататъшното развитие на производствената база. Сред опонентите на българската роботика били румънските другари, една тяхна приказка като нищо щяла да стопира финансовата инжекция. „Обадих се в ЦК на Партията, чухме се с шефа на наблюдаващия ни отдел „Промишленост“, споделих тревогите си и от там ми казаха …да действам.  При пълна тайна. Аз, партийният секретар и още двама доверени работници  в полунощ разкопахме кипариса. Оказа се че под корените му има няколко големи камъка. Дали нарочна са били поставени или някой не е догледал ли, но фактът си беше фактът. Това беше причината румънското дръвче да линее, а тодорживковото да набира височина…“, усмихнато припомня случката с 40-годишна давност Васил Дюлгеров. Срещата по линия на СИВ минала нормално, състояла се в резиденция „Евскиноград“, старозагорци получили очакваните пари, но кой знае защо на финала Тодор Живков го подминал и не му стиснал ръката.  „Казах си, Василе – изгоря! Някой те е предал и сега Живков е сърдит. Чакай да ти уволнят …“ , разказва възрастният екстопански шеф. Споделил терзанията си със Станко Тодоров, който по онова време бил председател на министерския съвет и член на Политбюро. Той обаче го успокоил, че Живков нямал нищо против „подмяната“, проформа се направил обаче на сърдит, защото имал подозренията, че и румънците са чули за среднощната завера и очакват „санкция“ за виновника.Та „подминаването“ всъщност може до се приеме като „другарска забележка“. 40 години по-късно никой в Стара Загора не знае кои два от многобройните кипариси край отдавна опразнените халета на НПСКР „Берое“ са на Живков и Чаушеску.  Отдавна ги няма бронзовите табелки с имената на височайшите „засаждачи“, няма го и самият комбинат, раздържавен по линията на т.нар. „масова приватизация“ и подарен на печално известният фонд  начело с Николай Банев „АКБ Форест“.След серия от „врътки“  през 2015 г. частен съдия изпълнител го препродава за 3,5 млн лв .Производството е изцяло ликвидирано.На мястото на административната сграда днес има филиал на пловдивска болница, а за някогашната промишлена дейност тук подсказват само соларните панели върху покривите на цеховете.  текстове към снимките 1.     Според бивш служител на НПСКР „Берое“ това са кипарисите, засадени преди 41 години от Живков и Чаушеску       Според бивш служител на НПСКР „Берое“ това са кипарисите, засадени преди 41 години от Живков и Чаушеску 2      Пожълтяла фотография отпреди 4 десетилетия е запазила образа на някогашния Първи  на Партията и Държавата при поредното му посещение при родните ротостроители. На малката снимка вдясно е Васил Дюлгеров", "date": "2018.05.07", "title": "В името на българо-румънската дружба старозагорци  тайно подменили кипарис на Чаушеску"}
{"url": "https://www.monitor.bg:443/bg/a/view/mishki-giganti-napadat-produkcijata-na-zemedelci-v-kustendilsko", "text": "Мишки-гиганти нападат продукцията на земеделци в Кюстендилско през последната една седмица. За засилената популация на гризачите алармира 60-годишната Йорданка от областния град. Жената открила гиганта в мазето си, където съхранява в специални съдове миналогодишната си продукция от жито. „През целия ми живот не съм виждала нещо толкова голямо. Слагам отрова, капани, но те вече са толкова умни, че не се хващат. Явно сега им е размножителния сезон и стават все повече и повече. Наскоро отрих мишки и в парниците, в които съм засадила стотици корени домати. Мишките директно прегризват растенията и те просто изсъхват. Представете си какви загуби ще претърпя“, разказва още жената. Тя вече е твърдо решена да потърси съдействие и от професионалисти, които да й помогнат в борбата с гризачите. „Не съм само аз така. Много мой познати се оплакват. Те ходят и по полето, нанасят вреда на овошките. Положението наистина е нетърпимо. Наскоро бяха унищожили и част от новозасадената зеленчукова градина на моя съседка“, обяснява още Йорданка.", "date": "2018.05.07", "title": "Мишки-гиганти нападат продукцията на земеделци в Кюстендилско"}
{"url": "https://www.monitor.bg:443/bg/a/view/mia-e-naj-dobrija-prijatel-na-domashnija-lubimec-robota-zabavljava-lubimeca-i-mu-dava-lakomstva", "text": "Създадена от канадската компания Colony Robotic, Mia е проектиран да се движи автономно из къщата на потребителя Миналата година се появи Anthouse, интерактивен робот, предназначен да забавлява домашния любимец, когато е сам. За съжаление този проект бе отменен, но собствениците на домашни любимци може да харесат Mia.  Създадена от канадската компания Colony Robotic, Mia е проектиран да се движи автономно из къщата на потребителя, докато не е вкъщи, избягвайки автоматично препятствията и стълбите. Потребителя задава колко пъти и кога, робота да обикаля къщата, посредством приложение за iOS / Android.  Идеята е, любопитното куче или котка да следва робота докато обикаля. След като премине първоначалния интерес, животното все още ще се интересува от Mia поради една проста причина, че може да бъде програмиран от потребителя да дава лакомства от вградено отделение, докато се движи.  Тялото на робота е изработено от твърд полимер, издръжлив на хапане и драскане и автоматично се изключва, ако бъде преобърнат. Батерията издържа около една седмица, при употреба три пъти за по 15-минути игра, всеки ден.  Mia включва още Wi-Fi свързаност, WoofBox и MiaCam. WoofBox е чувствително на звук устройство, което разпознава, кога кучето лае и уведомява потребителя през приложението. Това позволява потребителя активира Mia, за да отвлече вниманието на любимеца, въпреки че е възможно, WoofBox автоматично да активира робота, когато кучето лае.  MiaCam е стационарна уеб камера, която се включва автоматично, когато Mia е в действие, позволявайки на потребителя да гледа от разстояние домашния любимец, през приложението.", "date": "2018.05.07", "title": "Mia е най-добрият приятел на домашния любимец"}
{"url": "https://www.monitor.bg:443/bg/a/view/rychen-3d-printer-pechata-koja-vyrhu-ranata-tykanta-pokriva-ranata-za-po-malko-ot-dve-minuti", "text": "Преди около четири години, стана известно, че учени са създали 3D принтер с размер на микровълнова фурна, който би могъл да произведе листове кожа за лекуване на изгаряния. Сега някои от същите учени са разработили устройство, което отпечатва кожата директно върху дълбоки рани. Приспособлението с размер на кутия за обувки е изработено от екип от университета в Торонто, ръководен от докторанта Навид Хакими под ръководството на доцент Аксел Гуентър. Описвано, че работи, също като коректор за хартия, но вместо бяла лента, полага листове тъкан на основата на алгинат. От долната страна на всеки лист се отпечатват ленти от био мастило, съдържащи биологични материали, като кожни клетки и колаген, който протеин е най-много в кожата, заедно с фибрина, протеин, който помага при заздравяването на раните. С тегло, по-малко от килограм, според информацията, устройството изисква кратко обучение преди употреба и премахва стадиите на промиване и инкубация, изисквани от някои настоящи биопринтери, като може да покрие рана с кожа за по-малко от две минути. Устройството вече е изпробвано върху плъхове и прасета.  Сега учените планират да разширят размера на зоната покриваща рани и се надяват скоро да започнат клинични изпитвания върху хора. „Нашият принтер за кожата може да приспособи тъканите към особеностите на пациента и характеристиките на раната”, казва Хакими. „Освен това е и лесно преносим”, добавя той.", "date": "2018.05.07", "title": "Ръчен 3D принтер печата кожа върху раната"}
{"url": "https://www.monitor.bg:443/bg/a/view/za-7-15-mlrd-nestle-kupi-pravoto-da-prodava-kafe-starbucks", "text": "Швейцарската компания за производство на храни Nestle сключи партньорско споразумение с американския гигант Starbucks за 7,15 млрд. долара и получи глобални права за продажба на продуктите на кафеената фирма, съобщи „Прайм”. П този начин Nestlе вече ще може да търгува с 3 известни марки кафе Nescafe, Nespresso и Starbucks. Швейцарската компания за производство на храни Nestle сключи партньорско споразумение с американския гигант Starbucks за 7,15 млрд. долара и получи глобални права за продажба на продуктите на кафеената фирма, съобщи „Прайм”. П този начин Nestlе вече ще може да търгува с 3 известни марки кафе Nescafe, Nespresso и Starbucks. Договорът между двете фирми не предвижда обаче швейцарците да могат да пласират готови за употреба прдукти, включително и кафе в кутии. Условията по сделката, която се планира да бъде приключена до края на годината, предвиждат още правата да са безсрочни и около 500 души от Starbucks да преминат на работа в Nestle. Ежегодните приходи на поделенията на Starbucks Corporation, за които важи споразумението се оценяват на 2 млрд. долара.", "date": "2018.05.07", "title": "За $7,15 млрд. Nestle купи правото да продава кафе Starbucks"}
{"url": "https://www.monitor.bg:443/bg/a/view/ogneborci-spasiha-bolen-starec", "text": "Огнеборци спасиха болен старец, заключил се в апартамента си във Велико Търново на Гергьовден. Дядото бил сам в жилището си, когато се почувствал зле и се обадил на тел. 112 за помощ. Пристигналият медицински екип обаче не могъл да влезе в апартамента, тъй като старецът отвътре не могъл да стигне до входната врата и да им отвори. Затова се наложило медиците да потърсят помощ от местните пожарникари, които със стълбъ се изкачили до терасата на четвъртия етаж и отворили входната врата. Така животът на възрастният мъж бил спасен. Това не е първият подобен случай, в който търновските пожарникари помагат на заключили се в жилищата си възрастни хора. Наред с това момчетата с каски се занимават и с някои непривични на пръв поглед за тях дейности. Те вадят змии от къщите на хората, гонят маймуни, папагали и други пернати, изпуснати от стопаните им.", "date": "2018.05.07", "title": "Огнеборци спасиха болен старец"}
{"url": "https://www.monitor.bg:443/bg/a/view/dyrvo-padna-vyrhu-koli-raneni-njama", "text": "Дърво падна върху два леки автомобила, за щастие пострадали и жертви няма. Инцидентът станал на Гергьовден вечерта по време на разразила се краткотрайна буря в лясковското село Джулюница. Бурята стоварила дървото, което затиснало капака на едната от колите и калника на втората. На мястото пристигнал екип от Районната противопожарна служба в Горна Оряховица, който успял да отстрани падналите клони и да освободи автомобилите, които са с нанесени сериозни щети.", "date": "2018.05.07", "title": "Дърво смаза коли в село Джулюница"}
{"url": "https://www.monitor.bg:443/bg/a/view/otkriha-evrovizija-2018-koi-sa-vajnite-dati-v-lisabon-tradicionnijat-cherven-kilim-beshe-zamenen-sys-sin", "text": "Международният песенен конкурс \"Евровизия 2018\" стартира официално в столицата на Португалия Лисабон. Традиционният червен килим беше заменен със син, тъй като това е цветът на реката Тежу, край брега на която се състоя откриването. Също така и на океана, който стана основна тема в шестдесет и третото издание на телевизионната надпревара. На тържествената церемония в Музея на изкуството, архитектурата и технологиите пристигнаха делегации на всички 43 страни-участнички в конкурса под тазгодишния девиз - \"Всички на борда!\"   Една от първите делегации, стъпили на синия килим, беше тази на Азербайджан.  С изпълнение на представителката на страната Айсел, ще стартира първият полуфинал. Той ще се състои на 8 май, като на сцената на арената \"Алтис\" ще се състезават 19 участници. Сред тях са и българските представители в \"Евровизия 2018\" - група \"Equinox\".   Вторият полуфинал е предвиден за 10 май.   Финалът ще се състои на 12 май.", "date": "2018.05.07", "title": "Откриха „Евровизия 2018“, кои са важните дати в Лисабон?"}
{"url": "https://www.monitor.bg:443/bg/a/view/kopie-ot-lichna-karta-ne-bi-sledvalo-da-se-sybira-tova-zajavi-shefyt-na-komisijata-za-zashtita-na-lichnite-danni", "text": "Председателят на Комисията за защита на личните данни Венцислав Караджов коментира новият регламент на ЕС за защита на личните ни данни  Според новото законодателство публични и частни лица и предприятия имат ограничено право да изискват достъп до ЕГН, лични документи и други лични данни, посочва БНТ.   Европейският регламент ще влезе в сила независимо от това дали ще има нов Закон за личните данни, или не, обясни Венцислав Караджов. В регламента държавите членки, съобразно законодателството си, могат да предвидят някои допълнителни изяснения за прилагането на регламента.   Въведени са правила да ограничат публичния и частния сектор да обработват ЕГН тогава, когато не е необходимо и законът не го изисква, допълни той.   „ЕГН-то е уникален идентификатор. Той се дава не само на българските граждани, но и на чужденци, които получат българско гражданство и на мигранти, които получат статут на убежище. Целта му е да идентифицира физическите лица. Въпросът тук е да не се използва прекалено широко, когато няма необходимост от идентификация с ЕГН“, заяви председателят на Комисията за личните данни.   Като пример той посочи интернет търговците, на които не им трябва ЕГН, а само адрес. Фирмите са предпочитали да събират възможно най-много информация, без да е ясно за какво им са необходими.    Копие от лична карта не би следвало да се събира, заяви Венцислав Караджов. Единствените случаи са когато Законът за мерките срещу изпиране на пари налага на банките да идентифицират лицето, което извършва трансакциите или когато закони, свързани със сигурността, изискват идентификация на физически лица.   Комисията за защита на личните данни са налагали санкции на мобилни оператори, които са правили копие от лична карта, заяви Караджов.   Където има основание за обработване на лични данни, трябва да има и упоменат срок за съхранението им, заяви Караджов. Ако няма упоменат срок в закона, европейският регламент и Законът за личните данни задължава администратора да обяви „разумен“ спрямо целта срок.   Като пример за неразумен срок Караджов посочи работодателите, които съхраняват дълго личните данни на потенциални нови служители. Затова законът постановява публичното или частното предприятие да съхранява максимум 3 години личните данни на лицата, кандидатствали за работа.", "date": "2018.05.07", "title": "Копие от лична карта не би следвало да се събира"}
{"url": "https://www.monitor.bg:443/bg/a/view/v-rusi-ja-ot-l-ja-toto-ocvetjavat-opakovkite-na-hranite-za-sydyrjanie-na-zahar-sol-i-maznini", "text": "Оцветяване на опаковките с храни на принципа на светофара в зависимост от съдържанието на захар, сол и мазнини започва в Русия от лятото.  Оцветяване на опаковките с храни на принципа на светофара в зависимост от съдържанието на захар, сол и мазнини започва в Русия от лятото, съобщава „Прайм”. Сайтът се позовава на информация от санитарното ведомство „Роспотребнадзор, които вече са разработили проект с препоръки към производителите. Направен е първоначален със списък с най-рисковите храни, които са главен източник на сол, захар, трансмазнини и мастни киселини - хлебните и тестените изделия, а също така и месните, рибните, млечните и сладкарските и плодовите и зеленчуковите консерви и соковете. В случай на наличие в продукта на въпросните вещества над допустимите дневни количества опаковката ще се маркира в червен цвят. Зелена ще е маркировката при ниско съдържание, а при средно - жълта. Например продукт със съдържание на готварска сол от 0,7 грама на 100 грама ще надвишава дневната норма, а ако количеството е под 0,12 грама се смята за ниско. Маркирането на хранителните продукти от производителите засега ще е доброволно.", "date": "2018.05.07", "title": "Оцветяват опаковките на храните за съдържание на захар, сол и мазнини"}
{"url": "https://www.monitor.bg:443/bg/a/view/100-leva-globa-otnese-pensioner-za-psuvni-po-lekarka", "text": "100 лева глоба по Указа за борба с дребното хулиганство отнесе пенсионер от пловдивското село Труд, който напсувал местната лекарка. Съдия Виолета Низамова преценила, че мъжът е извършил непристойна проява с употреба на неприлични изрази на публично място пред повече хора и оскърбително отношение към присъстващите. Всичко това станало на 24 април 2018г. около 8,30 часа пред и вътре в кабинета на лекарката в здравната служба на селото. Нарушителят не изчакал опашата пред кабинета и влязъл вътре, докато докторката преглеждала друг пациент. След като бил помолен да излезе и да изчака реда си, той напуснал кабинета, но след 10 минути пак се върнал и поискал от медика да му издаде направление за болната му от рак съпруга. Лекарката отказала, като му обяснила, че първо трябва да прегледа болната. Това ядосало мъжа, който се развикал и започнал да обижда. Силно ядосан мъжът напуснал кабинета й, като продължил да вика, да псува и да нарушава реда. В районния съд нарушителят се явил лично и заявил, че не желае защитник. Той обяснил, че съжалява за псувните, но бил предизвикан от лекарката, която по думите му, мразела циганите. Съпругата му била много болна от рак, била в тежко състояние, но медикът нито един път не я била посетила в дома й, казал пред съда нарушителят. Именно заради болестта на съпругата той отишъл до здравната служба, за да помоли за направление. В последната си дума пред съда мъжът, който до момента не е бил осъждан, а е и пенсионер по болест, помолил за минимална глоба, с което съдебният състав се съобразил.", "date": "2018.05.07", "title": "100 лева глоба отнесе пенсионер за псувни по лекарка"}
{"url": "https://www.monitor.bg:443/bg/a/view/emilija-pozdravi-jorj-za-gergiovden", "text": "С трогателно обръщение фолк дивата Емилия поздрави любимия си - бизнесменът Жорж Башур, навръх Гергьовден. По традиция, изпълнителката на „По-силна ставам“, демонстрира чувствата към годеника си в социалните мрежи. написа певицата към техен общ кадър в народни носии. Ден по-рано, 36-годишната красавица отпразнува имения ден и на дъщеря си Мира, като феновете й се умилиха от клипче на майка и дъщеря, които се возят на детско влакче. Междувременно Емилия и ливанецът, чиито интереси в България са свързани предимно със строителството и недвижимите имоти, се готвят за предстоящата си сватба. Кога ще се разходят до олтара обаче все още се пази в тайна.    ", "date": "2018.05.07", "title": "Емилия поздрави Жорж за Гергьовден"}
{"url": "https://www.monitor.bg:443/bg/a/view/bylgarski-jurnalistyt-zadyrjan-v-gyrcija", "text": "Журналистът Любчо Нешков е бил задържан при пътуването си до мястото, където загива Гоце Делчев – несъществуващото вече село Баница, на около 20 км от гръцкия град Серес.    Той е бил придружен от свещеник и 86-годишния журналист Иван Николов. По никакъв начин аз и двамата ми спътници не сме нарушавали нито закона, нито реда или каквото и да било, каза Нешков по bTV. Той разказа, че тримата са отишли на мястото, на което е било селото, а днес е останала само камбанария и остатъци от олтара на църквата „Св. Димитър“. Именно край нея през май 1903 г. загива Гоце Делчев. Там е и погребан до 1917 г., когато останките му са пренесени в България, а след 1945 г. са в църквата „Св. Спас“ в Скопие.  „В момента, в който решихме да запалим свещ, чухме как тряскат врати и се говори на висок глас“, разказа журналистът. Били двама мъже. Единият категорично е разбирал български, твърди Нешков.  „Поискаха ни личните документи, взеха ги и се започна едно безумно... може би час и половина на това място да ни питат едни и същи въпроси – защо сме тук, защо на това място, какво е значението на тази църква...“, разказа той. След като решиха да ни отведат в полицейското управление, се обадих на консула ни в Солун. Той първо не можа да повярва, че наистина се е случило. Минути, след като бяхме в полицейското управление, бяхме изпратени от шефа на полицията до тротоара с добри пожелания, доразказа гостът. Всичко продължило два и половина часа. „Това не е хрумване на селския полицай или на тези двама, не е дори хрумване на шефа на полицията в Серес. Това е централна директива, която важи особено около 4 май, когато всичко се проверява. И тази гръцка директива, забраната е с цел забрава – хората да забравят какво е било там, кой е живял, кой е загинал дори, независимо, че е загинал в битка срещу поробителя“, каза Нешков. „Доколкото знам този въпрос (за толерантността) ще бъде поставен в Европейския парламент от евродепутата Андрей Ковачев, защото по-антиевропейско поведение в момента на Балканите ние не сме виждали“, добави той.", "date": "2018.05.07", "title": "Български журналист задържан в Гърция"}
{"url": "https://www.monitor.bg:443/bg/a/view/akcijata-shte-byde-podkrepena-ot-taksimetrovi-shofiori-i-grajdani-medicite-v-lovech-na-poreden-protest-blokirat-glavnija-pyt-sofija-varna", "text": "Медиците от ловешката болница излизат отново на протест, заради неизплатени заплати и неясното бъдеще на лечебното заведение. В знак на недоволство в 17 часа те планират да блокират движението по главния път София - Варна, в района на пътен възел Абланица край Ловеч, съобщи БНР. Работещите в ловешката болница получиха в петък януарските си заплати. Медиците обаче настояват за трайно решаване на проблема с изплащането на заплатите им и излизането на лечебното заведение от тежкото финансово състояние. Днешният протест на ловешките медици ще бъде подкрепен от таксиметрови шофьори и жители на града.", "date": "2018.05.07", "title": "Медиците в Ловеч на пореден протест, блокират главния път София - Варна"}
{"url": "https://www.monitor.bg:443/bg/a/view/myj-zagina-pri-katastrofa-zaradi-previshena-skorost-pytnijat-uchastyk-e-bil-opesychen-pochisten-i-obezopasen", "text": "44-годишен мъж е загинал в пътен инцидент близо до село Ясенково, съобщиха от ОДМВР-Шумен. Произшествието е станало около 18:35 часа на 6 май.  Х.И. пътувал със собствения си лек автомобил Форд \"Мондео\" с шуменска регистрация по пътя от село Борци в посока към Ясенково. На десен завой загубил контрол над автомобила поради движение с несъобразена скорост, навлязъл в лявото платно и се блъснал в насрещно движещия се лек автомобил Опел \"Вектра\" с шуменска регистрация. След удара водачът на \"Форд\"-а е загинал на място. В МБАЛ-Шумен са откарани водачът и пътникът от \"Опел\"-а.  След преглед 30-годишен и баща му - 48-годишен с инициали М.И. от село Борци, са освободени без наранявания. Подробностите около причините за фаталния инцидент са в процес на изясняване. Пътният участък е бил опесъчен, почистен и обезопасен за преминаващите автомобили. Образувано е досъдебно производство.", "date": "2018.05.07", "title": "Мъж загина при катастрофа заради превишена скорост "}
{"url": "https://www.monitor.bg:443/bg/a/view/alpinistyt-bojan-petrov-izchezna-pod-vryh-shisha-pangma", "text": "Алпинистът Боян Петров е изчезнал по склона на връх Шиша Пангма в Хималаите. Това съобщи съпругата му Радослава Ненова в профила си във фейсбук. “Боян е в неизвестност от дни, някъде по склона на връх Шиша Пангма. Със сигурност е направил опит да се качи на върха, защото палатката му е била на лагер 3. Времето рязко се е влошило и другите момчета са слезли в базовия лагер. Те са се движили един ден след него...спасителна акция в момента не е възможна. Най-рано утре ще тръгнат да го търсят. Държа постоянна връзка с тях по сателитния телефон.”, пише Ненова. Междувременно стана ясно, че в посолството на Република България в Пекин на 6 май е постъпила информация от Тибетската алпинистка асоциация, че българският алпинист е в неизвестност от 3 май 2018 г. Това предаде пресцентърът на Министерството на външните работи.   Боян Петров е участвал в експедиция в Хималаите заедно с още 10 души (1 унгарец, 5 италианци и четирима водачи от непалски произход). Според получената информация, неговата липса е била забелязана от участниците в експедициятав района на Шиша Пангма на около 7500 м надморска височина. Веднага след това са изпратени трима души, за да го издирват. На 6 май сутринта, на 7350 м надморска височина са били открити палатката и спалния чувал, без самия алпинист. Поради внезапно влошаване на метеорологичните условия в района тримата търсачи временно са прекратили издирването. Тибетската алпинистка асоциация е била информирана за случилото се на 6 май в 12:20 ч. местно време от човека за връзка от района на Шиша Пангма. Служители на Асоциацията поддържат връзка с ръководителя на експедицията, който ги е уведомил, че издирването на българския алпинист продължава. Посолствата на България в Пекин и в Делхи са в непрекъснат контакт с местните институции и следят отблизо случая.   Експедицията е имала разрешение за влизане през Дзилун на 10 април 2018 г., изкачване на връх Шиша Пангма и напускане през Дзилун на 9 юни 2018 г.", "date": "2018.05.07", "title": "Алпинистът Боян Петров изчезна под връх Шиша Пангма (ОБНОВЕНА)"}
{"url": "https://www.monitor.bg:443/bg/a/view/cska-sofija-se-razmina-s-nastavnika-na-cyrvena-zvezda", "text": "Новият старши треньор на ЦСКА-София няма да е Владан Милоевич. \"Червените\" са имали разговори със сръбския специалист, чийто договор с „Цървена звезда“ изтичаше. Милоевич обаче в крайна сметка е решил да остане в досегашния си клуб. От Белград съобщиха, че новият контракт е факт и Милоевич е подписал за още две години. Това слага край на сагата около него и евентуалното му преминаване на стадион \"Българска армия\". Засега остава неясно кой ще води \"червените\" през следващия сезон.", "date": "2018.05.07", "title": "ЦСКА-София се размина с наставника на „Цървена звезда“"}
{"url": "https://www.monitor.bg:443/bg/a/view/ministri-njama-da-se-otchitat-pred-prezidenta-radev-ne-e-prezident-na-edna-partija-zajavi-glavnijat-sekretar-na-dyrjavnija-glava", "text": "Президентът Румен Радев няма да се среща с министри от кабинета, за да отчитат за дейността си пред него. Това обяви главният секретар на държавния глава Димитър Стоянов в интервю за \"Дарик\". На \"Дондуков\" 2 вече са получили две писма от министри от кабинета \"Борисов\", които са в отговор на заръката на премиера Бойко Борисов към министрите да докладват за работата си на президента заради неговия призив \"да се пуснат прожекторите\" и държавата да излезе на светло. Според секретаря на държавния глава обаче контролът върху тях трябва да бъде упражняван от Министерския съвет и от Народното събрание, тъй като Радев няма такива функции. \"Президентът е обединител на нацията и не е президент на една партия. Това го е доказал с действията си. А по отношение на престрелките - явно, че управляващите не могат да приемат критика. Това, което казва президентът, е свързано с действителността, а отговорите, които получаваме, често се разминават с тази действителност. Така че престрелката повече е от отсрещната сграда, отколкото от президентството\", каза още Димитър Стоянов. Попитан кой е \"Баш майсторът\" на строителната площадка \"България\" по повод различни изказвания в последните седмици, главният секретар на държавния глава заяви, че това е труден въпрос. \"Определено властта би следвало да участва в строителната площадка, би трябвало да дава съответните насоки, а дали има задкулисие в управлението на строителната площадка, трябва да го каже съдебната система. Така че има и светла, има и тъмна част. Тъмната част трябва да излезе наяве. В тъмната част обикновено стоят такива подозрения като корупционни схеми. Тоест усвояване на финансови средства не по легитимен начин. Печелене на обществени поръчки от едни и същи фирми, което не позволява да има реална конкурентност между отделните фирми\", каза още Димитър Стоянов.", "date": "2018.05.07", "title": "Министри няма да се отчитат пред президента"}
{"url": "https://www.monitor.bg:443/bg/a/view/diskutirat-industrijata-bazirana-na-nauka-inovacii-i-obrazovanie", "text": "Индустрията, базирана на наука, иновации и образование е темата на икономически форум, който ще бъде проведен този вторник в Пловдив.  На събитието ще присъстват  председателят на БАН акад. Юлиан Ревалски и кметът на Пловдив  инж. Иван Тотев. Във форума ще вземат участие още инж. Пламен Панчев - управител на клъстер „Тракия икономическа зона“, проф. Гарабед Минасян – член на Консултативния съвет на Националната академична мрежа, проф. Въльо Николов – Директор на Технически университет – София, филиал Пловдив, проф. Гриша Спасов, Декан на Факултета по електроника и автоматизация в Техническия университет – София, филиал Пловдив и други. Сред дискутираните теми ще бъдат индустрията в пловдивския регион, перспективите пред „Тракия икономическа зона”, инвестициите в региона, инженери за индустрията и  възможностите за изграждане на Регионален научен център в Пловдив по ОП „Наука и образование за интелигентен растеж“.  ", "date": "2018.05.07", "title": "Дискутират индустрията, базирана на наука, иновации и образование"}
{"url": "https://www.monitor.bg:443/bg/a/view/boginjata-na-ogynja-pele-zapochna-da-gori-kyshtite-na-havaj", "text": "Потоците лава, разтопена скална маса и отровни газове от вулкана Килауеа разрушиха 31 къщи на остров Хавай, предаде АП, като се позова на местните власти в едноименния щат на САЩ. Вулканът бълва лава на височина от над 61 метра. Над 1700 човека бяха евакуирани. Възможно е част от тях да не могат да се върнат по домовете си поне известно време. Около 240 души прекараха миналата нощ в подслони. Някои от тях получиха разрешение да отидат за малко до домовете си днес, за да приберат свои домашни любимци, лекарства и документи. Килауеа, един от най-активните вулкани в света и един от петте на острова, е постоянно действащ от 35 години. Името му съвсем не е случайно – на хавайски значи „изригващ”, а местните жители вярват, че в него живее богинята на огъня и вулканите Пеле. Сегашното изригването започна в четвъртък и продължи и вчера, принуждавайки два района с общо около 1700 жители да се евакуират. По-рано геофизичният институт каза, че изригването е било предшествано през изминалата седмица от поредица земетресения. Според учените е почти невъзможно да се предскаже колко време ще продължи изригването. Няма данни за пострадали или жертви, но губернаторът на Хавай е мобилизирал хавайската национална гвардия да окаже спешна помощ при необходимост. Любопитен е фактът, че при всяко изригване на Килауеа територията на Хавай се увеличава със 17 хектара.", "date": "2018.05.07", "title": "Богинята на огъня Пеле започна да гори къщите на Хавай"}
{"url": "https://www.monitor.bg:443/bg/a/view/bez-pobeditel-v-el-klasiko", "text": "Отборите на \"Барселона\" и \"Реал\" (Мадрид) не се победиха в испанското Ел Класико. Двата тима завършиха 2:2 на \"Камп Ноу\" След изиграването на мача \"Барса\" продължава без загуба през настоящия сезон в Примера Дивисион. Предвид случилото се в хода на срещата каталунците могат да бъдат по-доволният тим. В края на първото полувреме Сержи Роберто бе изгонен с директен червен картон за удар без топка срещу Марсело. До този момент двата отбора си бяха разменили по един гол чрез Луис Суарес и Кристиано Роналдо. На почивката португалецът бе заменен, а Лионел Меси даде аванс на \"Барселона\" с прекрасно изпълнение. Последва изравнителен гол на Гарет Бейл, а в заключителните минути имаше и дискусионна ситуация. Марсело бе препънат в наказателното поле от Жорди Алба, но сигнал за дузпа не последва.", "date": "2018.05.07", "title": "Без победител в Ел Класико"}
{"url": "https://www.monitor.bg:443/bg/a/view/muzikautor-dava-finansirane-na-mladi-avtori", "text": "Сдружението за колективно управление на авторски права Музикаутор ще раздаде финансови средства в размер на 154 хиляди лева на своите членове. По традиция, за възнаграждения в рамките на сесията на организацията могат да кандидатстват единствено нейни членове. За първа година обаче Музикаутор ще задели пари и за дебютанти в музикалната индустрия – до 30-годишни артисти, които ще използват средствата за реализирането на първия си проект. Срокът за подаване на документи е 3 юли, като в рамките на три седмици по-късно заявленията ще бъдат разгледани от администрацията и оценени от 9-членна комисия, съгласно Методика за избор на проекти за създаване, кандидатстващи за финансиране от фонд „Популяризиране и развитие на българското културно наследство и творчество”. уточняват от Музикаутор.    ", "date": "2018.05.07", "title": "Музикаутор ще спонсорира млади автори"}
{"url": "https://www.monitor.bg:443/bg/a/view/zapochva-remontyt-na-ul-graf-ignatiev", "text": "От 07.05.2018 година до 09.06.2018 година се въвеждат промени в организацията на движение в центъра на София заради ремонт на ул. \"Граф Игнатиев\".  Забранява се влизането на пътни превозни средства /ППС/ по южната половина от пътното платно на ул. „Алабин”, в участъка от бул. „Витоша” до ул. „Граф Игнатиев”. Движението на ППС ще се извършва в една пътна лента, в посока от ул. „Цар Калоян” към бул. „Витоша” в същия участък. - по ул. „Граф Игнатиев” в участъка от ул. „Алабин” до пл. „Джузепе Гарибалди“ и от ул. „Солунска” до ул. „Георги Раковски”; по ул. „Иван Денкоглу” в участъка от ул. „Ангел Кънчев” до ул. „Граф Игнатиев“; по ул. „Княз Александър I” в участъка от ул. „Стефан Караджа” до ул. „Граф Игнатиев“. - по ул. „Солунска” в участъка от бул. „Витоша” до ул. „Христо Белчев“ и от ул. „Христо Белчев“ до ул. „Ангел Кънчев”. При изпълнение на строителните дейности ще се осигури пешеходна проходимост в зоната на строителните площадки, с широчина от 1.50 метра, съобщиха от Столична община. Променя се посоката на движение на пътни превозни средства по следните улици: - по ул. „Иван Денкоглу” в участъка от ул. „Христо Белчев“ до ул. „Цар Асен I“, като посоката на движение е към ул. „Христо Белчев“. - по ул. „Д-р Георги Вълкович” с посока на движение към ул. „Ангел Кънчев”. Закриват се местата за почасово платено паркиране и местата в режим на платено паркиране „служебен абонамент”, както следва: по ул. „Княз Александър I” от ул. „Граф Игнатиев“ до ул. „Стефан Караджа“; по ул. „Солунска“ от бул. „Витоша“ до ул. „Ангел Кънчев“; по ул. „Иван Денкоглу“ от ул. „Ангел Кънчев“ до ул. „Граф Игнатиев“; по бул. „Александър Стамболийски“ между бул. „Христо Ботев“ и ул. „Братя Миладинови“ - 2бр. паркоместа отдясно в посока бул. „Витоша“, в зоната на новата временна автобусна спирка. От 04:30 часа на 07.05.2018 г. до 24.00 часа на 01.10.2018 г. се закрива движението на трамвайни линии №№ 10,12 и 18 в участъка по ул. „Граф Игнатиев“ в участъка от бул. „Витоша“ до пл. „Журналист“ за № 12 и 18 и до Метростанция „Витоша“ /кв. Хладилника/ за № 10. Временно се закриват двупосочни трамвайни спирки - „пл. Гарибалди“, „пл. Славейков“, „бул. Васил Левски“, „УАСГ“, „пл. Журналист“ и „ул. Вишнева“. Маршрутите на трамвайна линия №10 и трамвайна линия № 12 се обединяват като временна трамвайна линия № 10 – От ж.к. Западен парк по маршрута си до бул. „Витоша“, наляво по булеварда, по бул. „Княгиня Мария Луиза“, през подлез „Надежда“, бул. „Рожен“, надясно по ул. „Илиянско шосе“, по маршрута на трамвайна линия № 12 до кв. Илиянци- двупосочно. Трамвайна линия № 18 се закрива. Разкрива се временна автобусна линия № А-ТМ 10 с маршрут - Зоопарка, ул. „Сребърна“, надясно по бул. „Черни връх“, надясно по бул. „Джеймс Баучър“, наляво по ул. „Свети Наум“, надясно по бул. „Черни връх“, надясно по бул. „Евлоги и Христо Георгиеви“, наляво по ул. „Ген. Гурко“, по ул. „Алабин“, надясно по бул. „Христо Ботев“, надясно по бул. „Ал. Стамболийски“, наляво през площад „Св. Неделя“, надясно през пл. „Независимост“, по бул. „Цар Освободител“, надясно по бул. „Евлоги и Христо Георгиеви“ и по маршрута си до зоопарка. Автобусите от линия № А-ТМ10 ще спират на всички съществуващи трамвайни и автобусни спирки по маршрута. Разкриват се и четири временни спирки: 1. Спирка с код: 6466 – „Сатиричен театър“ се организира на ул. „Ген. Гурко“ на 25 м след ул. „Г. С. Раковски“ в посока Съдебна палата; 2. Спирка с код: 6467 – „Съдебна палата“ се организира на ул. „Алабин“ на 50 м след бул. „Витоша“ в посока пл. „Македония“; 3. Спирка с код: 6401 – „пл. Възраждане“ се организира на бул. „Ал. Стамболийски“ на 55 м след бул. „Христо Ботев“ в посока пл. „Св. Неделя“; 4. Спирка с код: 6402 – „пл. Св. Неделя“ се организира на бул. „Ал. Стамболийски“ на 5 м преди бул. „Витоша“ в посока площад „Св. Неделя“; 5. Спирка с код: 2601 – „ул. Ген. Гурко“ за автобусни линии №№ 84 и 184 и от маршрута на № А-ТМ10, да се организира като двойна спирка с втори спирков знак.", "date": "2018.05.07", "title": "Започва ремонтът на ул. \"Граф Игнатиев\". Вижте промените в движението!"}
{"url": "https://www.monitor.bg:443/bg/a/view/v-masterchef-tedi-kacarova-uchi-hobi-gotvachi-da-pekat-stekove", "text": "Урок по правилно приготвяне на стекове ще изнесе певицата Теди Кацарова на един от участниците в кулинарната надпревара MasterChef. Изпълнителката на „Само аз и ти“ ще е един от тримата помощници-пътешественици, които ще ударят рамо на попадналите във финалния кръг на елиминацията хоби-готвачи – стрес тестът. Редом до чаровната брюнетка, съвети на участниците ще раздават още журналистката Валентина Войкова и продуцентът, посетил 193 държави – Георги Тошев. Задачата на гостите ще е да дадат идеи и да съдействат в приготвянето на три вида стекове – в американски, европейски и азиатски стил. Ученикът на един от тях обаче ще се препъне и ще се сбогува с журито и с шанса да грабне чек за 100 хиляди лева и да посети курс в Le Cordon Bleu в Лондон.  ", "date": "2018.05.07", "title": "Теди Кацарова учи хоби-готвачи да пекат стекове"}
{"url": "https://www.monitor.bg:443/bg/a/view/putin-vstypva-v-dlyjnost-za-chetvyrti-mandat-kato-prezident-na-rusija", "text": "В Големия дворец в Кремъл в Москва днес ще се състои тържествената церемония по встъпването на Владимир Путин в четвъртия му мандат като президент на Русия. В Големия дворец в Кремъл в Москва днес ще се състои тържествената церемония по встъпването на Владимир Путин в четвъртия му мандат като президент на Русия, предаде Франс прес.   Путин спечели президентските избори в страната на 18 март с 76,7 процента. Това бе най-високият изборен резултат за него, откакто дойде на власт, като при това той бе постигнат при по-висока избирателна активност в сравнение с предишния президентски вот, през 2012 г.   През годините на власт Путин се наложи като силния човек в Русия, която той постави отново на първия ред на международната сцена, но с цената на нарастващи напрежения със Запада, отбелязва Франс прес. Поводи за напреженията станаха анексията на Крим, украинската криза, руската намеса в сирийската война, а през последните месеци - и отравянето във Великобритания на бившия руски шпионин Скрипал и дъщеря му Юлия с нервнопаралитично вещество, за което Лондон вини Русия.  По време на предизборната си кампания Путин направи доста войнствени изказвания и похвали новите руски военни възможности и непобедимите, по думите му, руски ядрени ракети. След преизбирането си руският президент обаче увери, че иска да намали военните разходи през 2018 г. и 2019 г., и отхвърли каквато и да било надпревара във въоръжаването, отбелязва още Франс прес.    Церемонията по полагане на клетва от Путин бе предшествана от протести в събота, организирани по призива на опозиционния лидер Алексей Навални в десетки руски градове. Стигна се до много арести, като самият Навални бе задържан, а после - освободен.   През 2012 г., преди встъпването в длъжност на Путин за трети президентски мандат, антикремълски протест в Москва прерасна в сблъсъци с полицията и впоследствие редица демонстранти бяха осъдени.   Още отсега анализатори вещаят сценарии какво ще се случи през 2024 г., когато изтече мандатът на президента. По конституция той няма право на ново преизбиране. Руският лидер вече каза, че няма да променя конституцията, и анализатори се чудят кого ще посочи той за свой приемник и дали няма да се повтори сценарият от 2008 г., когато Путин стана премиер при президент Дмитрий Медведев, защото и тогава нямаше право след два мандата да се кандидатира за трети. В нощта на преизбирането си на 18 март Путин отговори на въпрос на журналист дали ще се кандидатира след края на мандата си с думите: \"Шегувате ли се! Какво трябва да направя? Да остана тук до 100 години? Не.\"   Според анализатора Константин Калачов не е изключено и предсрочно оттегляне на президента. \"Той е уморен и разбира, че трябва да си тръгне, докато е във върхова форма\", коментира експертът пред Франс прес. Той прогнозира, че \"оттеглянето (на Путин) ще бъде красиво и неочаквано за всички\".", "date": "2018.05.07", "title": "Путин встъпва в длъжност за четвърти мандат като президент на Русия"}
{"url": "https://www.monitor.bg:443/bg/a/view/zoui-saldana-poluchi-zvezda-na-alejata-na-slavata", "text": "Актрисата Зоуи Салдана беше почетена със звезда на прочутата Алея на славата в Холивуд. 39-годишната актриса е 2637-ата по ред знаменитост, която получава тази чест. На церемонията по откриването на звездата на Салдана от една ръка разстояние я аплодираха нейният съпруг - италианският художник Марко Перего, децата им - 3-годишните близнаци Боуи и Сай и 14-месечният Зен, актрисата Мила Кунис и режисьорът Джеймс Камерън. Зоуи, която прави дебюта си в сериала „Закон и ред“ през 1999 г., е най-известна с ролите на лейтенант Ухура във култковата поредица „Стар Тре“, Нейтири в „Аватар“ и Гамора в „Пазители на Галактиката“. заяви Камерън по време на церемонията.", "date": "2018.05.07", "title": "Зоуи Салдана получи звезда на Алеята на славата"}
{"url": "https://www.monitor.bg:443/bg/a/view/po-10-20-kyrleja-na-den-vadjat-v-pirogov-lekarite-chakat-pik-na-uhapani-ot-opasnite-paraziti-prez-maj-i-uni", "text": "От април досега около 150 се случаите на хора, които са потърсили лекарска помощ, за да извадят забит в тялото им кърлеж. Това обясни дежурният екип на спешната болница „Н. И. Пирогов“ пред „Монитор“.   Средно на ден минават по 10-20 пациенти, като кърлежа и той се е скъсал. Те опитват сами, но не всеки умее. Кърлежите се късат и пациентите идват с останали части от тялото на паразита, тъй като не са успели да го извадят целия, допълниха от екипа. Докторите обясниха, че за ваденето на впитите животинки най-много помага йод-бензина, тъй като той ги успива и по този начин те се вадят по-лесно. Припомниха, че олиото вече не се практикува, защото то задушава кърлежа и той може да повърне. Ако това се случи и той е заразен, същото ще се случи и с този човек, който е ухапан. На някои от пациентите се дава и антибиотик (зинат). До това се стига, ако мястото, където е забит кърлежът, е по-зачервено, приблизително колкото големината на една стотинка. Това се прави и ако животното е престояло повече от 2-3 дни. Освен че се дава антибиотик, Ако получат по-голямо зачервяване, е най-добре пациентите да се насочат към инфекциозна болница. Също така след 15 дни при желание те могат да си направят и кръвна проба. Ако кърлежът е цял, всеки, който иска, може да го занесе и в Института за заразни и паразитни болести за изследване. От дежурния екип обясниха още, че предстои пик на случаи от ухапани от кърлежи. Според тях през май и юни, дори и юли засегнатите от паразитните твари ще бъдат повече. Те припомниха, че е имало и по 100 случая на месец през предните години, но все още не могат да преценят колко ще са това лято. От екипа успокоиха хората, тъй като София не е в регион с бум на кърлежи, и уточниха, че случаите са 1:1000, Както „Монитор“ вече писа, девет екипа обработват зелените площи на София срещу кърлежи и ларви на комари край водните обекти. Те работят от началото на април от 5.00 часа до 10.00 часа при подходящи метеорологични условия при сухо време. Под контрола на районните кметове се коси в квартални градинки и в междублоковите пространства.", "date": "2018.05.07", "title": "Вадят по 20 кърлежа на ден в „Пирогов“"}
{"url": "https://www.monitor.bg:443/bg/a/view/prez-2017-g-bratu-sh-kite-ostavili-po-644-na-na-sh-eto-more-vseki-treti-rusnak-planira-ljatna-otpuska-v-chujbina", "text": "Една трета от руснаците, участвали в анкета, цитирана от сайта на местната асоциация на туроператорите (АТОР), са потвърдили плановете си да почиват през лятото в чужбина. Най-често имат намерение да пътуват през сезона зад граница живеещите в Москва и Санкт Петербург. Една трета от руснаците, участвали в анкета, цитирана от сайта на местната асоциация на туроператорите (АТОР), са потвърдили плановете си да почиват през лятото в чужбина. Най-често имат намерение да пътуват през сезона зад граница живеещите в Москва и Санкт Петербург. Средната сума, която биха отделили братушките за летен тур зад граница, заедно с билетите за транспорт е 61 130 рубли (807 евро). През миналото лято руснаците, почивали на море у нас, най-често са ползвали пакети за двама души, на средна цена от 45 500 рубли, което се равнява на 644 евро (по курса от средата на август), сочат данни на АТОР. За сезон 2017 братушките за такъв пакет са плащали най-много в Гърция - 99 192 рубли (1430 евро). За Турция подобна почивка им е струвала средно 79 862 рубли (1130 евро), в Тайланд - 72 000 рубли (1118 евро), в ОАЕ 79 847 рубли (1129 евро).", "date": "2018.05.07", "title": "Всеки трети руснак планира лятна отпуска в чужбина"}
{"url": "https://www.monitor.bg:443/bg/a/view/pecheli-fish-za-1150-leva-shofior-provucha-kraj-trinoga-s-previshenie-ot-107-km-ch-137-narushiteli-samo-za-chas-po-pytja-ruse-varna-do-selo-razvigorovo", "text": "Глоба с фиш на стойност 1150 лева ще получи в близките дни шофьор на \"Ауди\" с табела от Ямбол, който префуча край тринога на КАТ - Шумен с превишение от 107 километра в час. При ограничение 60 мъжът е профучал с рекордите 167 км/ч и за момента е с рекорд за годината в областта. За постижението ще получи фиш за 1150 лева,  съобщи говорителят на ОДМВР в Шумен Ася Йорданова. Постижението на ямболското \"Ауди\" е било засечено в петък до бензиностанцията край Смядово по пътя Бургас - Шумен.  137 нарушения на скоростните режими са установени за малко повече от час близо до село Развигорово на 5 май. Голяма част от водачите са се движили с превишение между 30 и 40 км/час над максимално позволената. Освен това при извършени проверки са съставени 6 акта за установени нарушения, съставени са и 9 глоби с фиш. Санкциите са били заради липсваща застраховка „Гражданска отговорност“, неползване на детско столче в автомобила и за водачи, които не ползват обезопасителни колани. Отделно са глобени и пътници без колани. Установен бил и технически неизправен автомобил, който се движил със спукано предно стъкло, допълни говорителят на ОДМВР.   Ася Йорданова коментира, че на територията на ОДМВР - Шумен се провежда  специализирана полицейска операция за обезпечаване на обществения ред и сигурност на населението и на участниците в движението, чиято цел била ограничаване на произшествията в региона. От КАТ обещават строг контрол на скоростта по пътищата от третокласните и общинските пътища, там ще дебнат и за коли без регистрация и за шофьори с неплатени глоби. Не трябва да рискуват до довечера и шофьорите на камиони. \"Пътните полицаи ще упражняват стриктен контрол по спазването на заповедта на Агенция „Пътна инфраструктура“ за въвеждане на временна организация на движението по участъците от Републиканската пътна мрежа на МПС с технически допустима маса над 12 тона, включително състав с ремаркета и полуремаркета, земеделска и селскостопанска техника за времето от 14.00 до 20.00 ч. на 7 май.\" - каза говорителят на полицията в Шумен", "date": "2018.05.07", "title": "Шофьор профуча край тринога с превишение от 107 км/ч"}
{"url": "https://www.monitor.bg:443/bg/a/view/izpusnal-desen-zavoj-i-se-zabil-chelno-v-kola-otstreshta-44-godishen-zagina-do-jasenkovo-rejat-dvete-vrati-na-kolata-za-da-izvadjat-jertvata", "text": "Мъж на 44-години загина при челен сблъсък между два автомобила по шосето между селата Борци и Ясенково в Шуменска област. Двама души са били откарани в болницата в Шумен, но са освободени, след като се оказало, че нямат наранявания, съобщи говорителят на ОДМВР в Шумен Ася Йорданова. Катастрофата е станала към 18:35 на Гергьовден по пътя между двете села недалеч от общинския център Венец. Шофьор на \"Форд Мондео\" пътувал към Ясенково, където живеел. На десен завой изгубил контрол над автомобила си, излязъл в лявото платно и се забил в \"Опел Вектра\" с шуменска регистрация. При удара мъжът от \"Форда\", който пътувал сам, е загинал на място. Наложило се екип на пожарната от Шумен да реже двете врати на форда, за да може да го извади от автомобила му. По първоначална информация загиналият се е движел с голяма скорост. Извършен е оглед, а причините за катастрофата се изясняват, коментира Ася Йорданова. В \"Опела\" са пътували баща и син на 48 и 30 години от съседното село Борци. И двамата били откарани след инцидента в болницата в Шумен. През нощта пътният участник е бил опесъчен, почистен и обезопасен за преминаващите в района на катастрофата автомобили.", "date": "2018.05.07", "title": "44-годишен загина до Ясенково"}
{"url": "https://www.monitor.bg:443/bg/a/view/nahluva-hlad-preduprejdenija-za-intenzivni-valeji-i-grymotevichni-buri", "text": "През страната ще премине студен атмосферен фронт и въздушната маса ще е неустойчива.  Ще се развива купеста и купесто-дъждовна облачност, мощна в часовете след обяд и преди полунощ.   На много места ще има краткотрайни и интензивни валежи, придружени с гръмотевични бури. Очакват се и градушки. Най-голяма вероятност за значителни по количество валежи има на места, главно в западната половина от страната. Ще духа слаб, в източните райони до умерен вятър от север-североизток. Минималните температури ще са между 12 и 17 градуса, а максималните стойности ще достигнат между 21 и 26 градуса. Атмосферното налягане е и ще се задържи по-ниско от средното за май.   Жълт код е обявен за районите в Западна и Южна България. Предупреждението е в сила за 13 области - това са Видин, Враца, Монтана, София област, София-град, Перник, Кюстендил, Благоевград, Пазарджик, Пловдив, Смолян, Кърджали и Хасково. В тези райони се очакват краткотрайни валежи, придружени с гръмотевични бури. По-интензивни ще са явленията в планинските райони на областта, прогнозират синоптиците. Количествата на валежа на места може да достигне до около 20-25 л/кв.м. Над Черноморието ще се развива купеста и купесто-дъждовна облачност и на места ще има краткотрайни превалявания и гръмотевична дейност. Ще духа до умерен североизточен вятър. Максималните температури на въздуха ще са 21-23 градуса. Температурата на морската вода е 16-18 градуса. Вълнението на морето ще бъде 2-4 бала. Временно затихване на явленията в повечето райони ще има след полунощ и в ранните сутрешни часове. Вятърът ще се задържи предимно от североизток, слаб до умерен, във вторник за кратко ще бъде от северозапад. Температурите ще се нормализират и преобладаващите максимални ще бъдат между 21 и 26 градуса. Минималните стойности в повечето райони в понеделник ще са между 12 и 17 градуса, във вторник - с 2-3 градуса по-ниски.", "date": "2018.05.07", "title": "Нахлува хлад! Предупреждения за интензивни валежи и гръмотевични бури"}
{"url": "https://www.monitor.bg:443/bg/a/view/ochakva-se-tejyk-trafik-spirat-kamionite-po-naj-natovarenite-pytishta", "text": "Днес от 14.00 до 20.00 ч. се спират тежкотоварните камиони над 12 тона по най-натоварените пътища, съобщава пресцентърът на Агенция \"Пътна инфраструктура\". Целта на мерките е повишаване на безопасността при пътуване и увеличаване на пропускателната способност на инфраструктурата в края на трите почивни дни. Необходимо е шофьорите да карат внимателно и със съобразена скорост, спазвайки въведените ограничения, пътната сигнализация и указанията на \"Пътна полиция\", която следи и предприема необходимите действия за организацията на трафика, напомнят от пътното ведомство.   Движението на МПС над 12 тона ще е ограничено по автомагистралите и пътищата в направленията Велико Търново - Шумен; Русе - Велико Търново; ГКПП \"Калотина\" - София; Варна - Бургас; Околовръстен път на София и др.   Забраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари, се уточнява в информацията.  За улеснение на трафика през Владая от 10.00 ч. до 20.00 ч. ще има две ленти за прибиращите се към София. Алтернативен маршрут на първокласния път през Владая е магистрала \"Люлин\".", "date": "2018.05.07", "title": "Очаква се тежък трафик, спират камионите по най-натоварените пътища"}
