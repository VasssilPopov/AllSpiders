{"url": "http://www.monitor.bg/a/view/38381-%D0%94%D0%B6%D0%B8%D0%BF%D0%B8%D1%82%D0%B0%D1%82%D0%B0-%D0%B7%D0%B0%D0%B2%D1%8A%D1%80%D1%82%D1%8F%D1%85%D0%B0-%D0%B1%D0%B8%D0%B7%D0%BD%D0%B5%D1%81-%D1%81-%D0%B8%D0%B7%D0%B2%D0%B8%D0%BD%D0%B8%D1%82%D0%B5%D0%BB%D0%BD%D0%B8-%D0%B1%D0%B5%D0%BB%D0%B5%D0%B6%D0%BA%D0%B8/", "text": "В Стара Загора искат единен ценоразпис\n                    Лични лекари вече взимат такса „извинителна бележка“, която учениците представят, когато отсъстват по болест. Причината е, че от тази учебна година документът, служещ за извинения на отсъствия, е по-стриктен и изисква повече писане, защото на него трябва да фигурират номерът на амбулаторния лист, уникалният индентификационен номер на лекаря и други данни. Промените бяха въведени с цел пресичане на порочната практика за представяне на фалшиви бележки, когато учениците кръшкат от час. Новата такса е за издаване на административен документ и не противоречи на закона, тя не е задължителна, но джипитата имат право да я изискват, обясни пред „Монитор“ председателят на Нaциoнaлнoтo cдpyжeниe нa oбщoпpaктикyвaщитe лeкapи в Бългapия доц. Любомир Киров. Социална политика на гърба на изпълнителите на медицинска помощ е крайно време да престане да се прави, категоричен е той. Доц. Киров допълни, че издаването на бележки е допълнителна дейност за джипитата, която не се заплаща от здравната каса.Иначе таван на таксата няма. Така на практика всеки медик може да реши каква да бъде цената за услугата по свое усмотрение. Ние като организация няма да определим ценоразпис. Това е лично решение на всеки колега, защото всеки един от тях не само работи, но и е собственик на своето предприятие за здраве. Това според нас ще е една допълнителна мярка срещу злоупотребата с медицински бележки и намаляване на натиска от страна на някои родители върху колегите, отбеляза още доц. Киров. Тарифите за издаване на медицинска бележка варират между 1лв. и 5 лв., показва проверка на „Монитор“.Лекарите в Стара Загора пък искат да бъде приета единна такса за издаване на извинителна бележка, която може да бъде между 1 лв. и 3 лв. Сумата ще бъде изяснена на предстоящо общо събрание, което е насрочено за 24 октомври, съобщи председателят на регионалната лекарска колегия в града на липите д-р Георги Бакоев. \n\n\n                    ", "date": "2017.10.15", "title": "Джипитата завъртяха бизнес с извинителни бележки"}
{"url": "http://www.monitor.bg/a/view/88247-%D0%A8%D0%B8%D0%B2%D0%B0%D1%87%D0%BA%D0%B8-%D0%B8%D0%B7%D0%BB%D1%8F%D0%B7%D0%BE%D1%85%D0%B0-%D0%BD%D0%B0-%D0%B1%D1%83%D0%BD%D1%82-%D0%B2-%D0%93%D0%BE%D1%86%D0%B5-%D0%94%D0%B5%D0%BB%D1%87%D0%B5%D0%B2/", "text": "\n                    След 2010 година над 1000 работнички от фабрика „Пирин-Текс“ отново се вдигат на бунт срещу собственика Бертран Ролман. Шиваките от известната в цяла Европа фирма на модни мъжки костюми с марката „Ролман“ повече не издържат на мизерните възнаграждения, почти 12-часовия работен ден и робските условия на труд: „Буквално работим в ада! През зимата мръзнем, а през лятото припадаме от жегите и задухата в халетата, разказаха пред журналисти избрани от колектива техни представители.\n\nЗадушаваме се от прахоляците и власинките, които задръстват дробовете ни, а от гладачните машини вдишваме влажни изпарения, които ни изпотяват. За тези нечовешки условия на труд получаваме 480 лева брутна заплата, а извънредния труд, с който ни задължават се заплаща около 1 лев на час, според заработката. В месеца работим и четири съботни дни. Затова в петък 200 шивачки прекратихме демонстративно работа и поискахме среща с изпълнителния директор г-н Ролман.\n\nКостадин Драгинов, шеф на синдиката „Подкрепа“ във фирмата допълни: „1100 членове наброява нашият синдикат, от 9 месеца се опитваме да преговаряме за подобряваме условията на труд, намаляване на работния ден и повишаване на възнагражденията с директорите на „Пирин-Текс“ Ролман и Шпендел. Искаме много малко - основната заплата да стане 530 лева и да се повишава при преизпълнение на нормата. Досега сме провели общо 9 срещи с г-н Бертрам Ролман, който има друго виждане и нещата продължават да са по старому. Искането ни е две от работните съботи в месеца да отпаднат, както и да се намали работното време, което много често варира до 12 часа. Ето защо след като не ни се позволява да отидем на арбитраж, закона ни позволява да обявин стачка, в която съм сигурен ,че ще се включат всичките близо 2000 работнички“, каза синдикалистът. Очаква се в следващите дни директорите на фабриката да излязат с официално становище по трудовия спор.\n\nПреди повече от 20 години Бертран Ролман основа фирмата „Пирин-Текс“ в Гоце Делчев, в която през годините числеността на работниците достигаше до 4000. С автобуси всеки ден шивачките се извозват от околните на Гоце Делчев общини Сатовча, Гърмен и Хаджидимово. Сега работния състав във фирмата е под 2000.\n                    ", "date": "2017.10.15", "title": "Шивачки излязоха на бунт в Гоце Делчев"}
{"url": "http://www.monitor.bg/a/view/4425-%D0%A6%D0%B2%D0%B5%D1%82%D0%B0%D0%BD%D0%BE%D0%B2-%D0%A1%D0%BA%D0%B0%D0%BD%D0%B4%D0%B0%D0%BB%D1%8A%D1%82-%D0%B5-%D0%B5%D0%B4%D0%B8%D0%BD%D1%81%D1%82%D0%B2%D0%B5%D0%BD%D0%B0%D1%82%D0%B0-%D0%BF%D0%BE%D0%BB%D0%B8%D1%82%D0%B8%D0%BA%D0%B0-%D0%BA%D0%BE%D1%8F%D1%82%D0%BE-%D0%91%D0%A1%D0%9F-%D1%83%D0%BC%D0%B5%D1%8F%D1%82/", "text": "\n                    Скандалите, ганерирани от опозицията, имат за цел да държат страната в криза и нестабилност, за да неутрализират постигнатото от властта. Това заяви председателят на Парламентарната група на ГЕРБ Цветан Цветанов пред БНР. Това е единственият тип политика, който БСП владее, увери Цветанов. По думите му БСП не успява да създаде свои политики и не произвежда работещи политики в полза на страната. Именно затова тя ще се стреми на всяка цена да дискредитира всичко, направено от ГЕРБ, при това не по същество, а с атаки в гръб и безсмислени обвинения, каза още Цветанов.\n\nПовод за коментара му бе изминалото заседание на КСНС, което се провали заради липсата на кворум. Цветанов обясни, че никой не е напускал КСНС „просто ей така“, а имало обективни причини. „Това беше лоша интерпретация, за да се подхранва един перманентен скандал с управляващото мнозинство“, посочи той по повод твърденията, че заседанието е провалено нарочно от ГЕРБ. По думите му при определяне на датата на КСНС винаги се съгласува с министър-председателя и участниците.\n\nЦветанов коментира и бъдещият бюджет за 2018-та , като поясни, че се предвижда в него дефицитът ще бъде под 1 %. „ 2,5 млрд. повече ще бъдат изхарчените пари, но те не са за сметка на дефицита, който да расте, а за сметка на икономическия растеж“, заяви Цветанов. „От тях 700 млн. лева са само за Фонд „Работна заплата“. Това означава, че ще има увеличение не само в сферата на образованието, а и поетапно в други сектори“, уточни Цветанов и допълни, че догодина БВП ще бъде 100 млрд. лева. Т\n\nПо повод протеста на пожарникарите Цветанов увери, че е разговарял с главен комисар Николай Николов и зам.-министър Красимир Ципов. Предстои гледането на второ четене на промените в Закона за МВР и ще се търси правна възможност да се съхранят, дори и с по-малък състав, звената, които се предлагат за закриване.\n\n \n                    ", "date": "2017.10.15", "title": "Цветанов: Скандалът е единствената политика, която БСП умеят "}
{"url": "http://www.monitor.bg/a/view/35714-%D0%A1%D0%BE%D1%84%D0%B8%D1%8F-%D0%B8-%D0%9B%D0%BE%D0%BD%D0%B4%D0%BE%D0%BD-%D0%BE%D0%B1%D0%B5%D0%B4%D0%B8%D0%BD%D1%8F%D0%B2%D0%B0%D1%82-%D1%83%D1%81%D0%B8%D0%BB%D0%B8%D1%8F-%D0%B7%D0%B0-%D0%B8%D0%BD%D1%82%D0%B5%D0%B3%D1%80%D0%B0%D1%86%D0%B8%D1%8F-%D0%B7%D0%B0-%D0%97%D0%B0%D0%BF%D0%B0%D0%B4%D0%BD%D0%B8%D1%82%D0%B5-%D0%91%D0%B0%D0%BB%D0%BA%D0%B0%D0%BD%D0%B8/", "text": "\n                    България и Великобритания препотвърдиха стратегическия характер на двустранните си отношения включително в сферата на отбраната и сигурността и ще работят заедно за европейска перспектива, стабилност и просперитет на Западните Балкани. За това се договориха външните министри на двете страни Екатерина Захариева и Борис Джонсън, съобщават от пресцентъра на МВнР. \n\nЗахариева е на двудневно работно посещение в Обединеното кралство. България организира среща на върха за Западните Балкани през май догодина, а няколко месеца по-късно Лондон ще домакинства среща на страните на Берлинския процес. Борис Джонсън дори духовито даде име на съвместните усилия на двете столици относно Западните Балкани - процесът “От София до Лондон”.\n“Важно е не само за България, но и за Европа нашите партньори и приятели от Западните Балкани да са стабилни - заяви Захариева пред Джонсън. Тя обясни пред Джонсън, че е шпсетила пет от шестте държави, а следващата седмица ще е в Косово. \"Всички са мотивирани. Моето послание към тях бе да използват момента, че пет държави, подкрепящи разширяването, ще председателстват една след друга Съвета. В същото време обаче трябва да си напишат и домашното.”, призова тя. Захариева отбеляза още, че председателят на ЕК Жан-Клод Юнкер и върховният представител Федерика Могерини вече недвусмислено подкрепиха разширяването.\nДжонсън пък е удебен, че БГ председателството на ЕС ще бъде много успешно.  \"Това, което правите в Западните Балкани, е много важно за нас и ви подкрепяме. Трябва да има евроатлантическа перспектива за тези страни. Нека да координираме действията си”, заяви той. Захариева от своя страна изтъкна, че за всяка една държава трябва да има план за присъединяване По думите й колкото по-дълго продължава интеграционният процес, толкова повече рискове има да се увеличи демотивацият. сред тези държави.\n\n \n                    ", "date": "2017.10.15", "title": "София и Лондон обединяват усилия за интеграция за Западните Балкани"}
{"url": "http://www.monitor.bg/a/view/63904-%D0%9F%D0%B0%D1%82%D1%80%D0%B8%D0%B0%D1%80%D1%85%D1%8A%D1%82-%D0%BE%D1%81%D0%B2%D0%B5%D1%82%D0%B8-%D1%86%D1%8A%D1%80%D0%BA%D0%B2%D0%B0-%D0%B2-%D1%81%D1%82%D0%BE%D0%BB%D0%B8%D1%87%D0%BD%D0%B8%D1%8F-%D0%BA%D0%B2%D0%B0%D1%80%D1%82%D0%B0%D0%BB-%D0%9B%D0%BE%D0%B7%D0%B5%D0%BD%D0%B5%D1%86/", "text": "\n                    Патриарх Неофит, който днес празнува своя 72-и рожден ден, освети нов храм в столичния квартал „Лозенец“. Църквата ще носи името \"Въздвижение на Светия Кръст Господен\". Патриарх Неофит оглави първата Света литургия, която бе отслужена в новоизградения храм след неговото освещаване. В службата участваха и митрополити от Светия синод на БПЦ, епископи и свещеници.\nСтроежът на църквата започва през 1998 г. от т. нар. Алтернативен синод, но после е замразен. След трудности по узаконяването му, Софийската митрополия, със съдействието на Столичната община, едва през 2015 г. поема изграждането му.\nКметът на София Йорданка Фандъкова заяви, че предстои да бъде върнат в храма кръста, който софиянци поставят на това място през май 1878 г., няколко месеца след Освобождението на града.\n                    ", "date": "2017.10.15", "title": "Патриархът освети църква в столичния квартал \"Лозенец\""}
{"url": "http://www.monitor.bg/a/view/56908-%D0%91%D0%BB%D0%B0%D0%B3%D0%BE%D0%B5%D0%B2%D0%B3%D1%80%D0%B0%D0%B4-%D0%BE%D1%82%D0%BD%D0%BE%D0%B2%D0%BE-%D1%81-%D1%82%D0%BE%D1%82%D0%BE%D0%BC%D0%B8%D0%BB%D0%B8%D0%BE%D0%BD%D0%B5%D1%80/", "text": "\n                    Благоевград отново беше белязан с нов тотомилионер. Падна джакпотът, този път от Националната лотария в играта „Лото 6 от 47“. Късметлията пуснал фиша си в благоевградска „Лафка“ и отбелязал числата 2, 3, 7, 11, 28, и 33 ще получи 2 000 000 лева + къща, спортна кола и 10-дневна екскурзия за двама до Дубай. В областният град на Югозапада всички гадаят кой ли е сега щастливецът. Пусналите фиш в същата игра пият успокоително в очакване да се научи избранника на късмета.\n\nПрипомняме, че рекорда продължават да държи Николай Динков – Нинджата от Благоевград, зет на харизматичния кмет на Симитли Поли Апостолов, който през 2015 г.в тото 2 от 6/49 улучи шестица, т.е. рекордните 7 095 423 лева. Нинджата и щерката на кмета – Полина инвестират милионите бавно и умно – влагат ги в образование на двете си деца, в екскурзии до различни кътчета на света, както и в свой сериозен бизнес.\n\nДругият щастливец е от петричкото село Първомай. Това е овчарят милионенр бай Здравко Траянов, който през 2016 г. удари джакпота пак от тираж 6/49 и прибра 1 600 000 лева. Напусналите го преди време жена и дъщеря веднага се сетиха за него и зпочнаха да го обгрижват с вниманието си. Така бай Здравко, който сам си призна, че без жена не може да осъмне в леглото си успя да бъде „преджобен“ само от една проститутка, която той си я бил поръчал по телефона. До топлите минерални извори на Рупите тя му отмъкна от джобовете на панталоните му само няколко стотин лева. Черпейки за печалбата в селската кръчма бай Здравко филосовски възкликнал: „Парата е курва. Днеска е в моя джоб, утре е в твоя...“\n\nТретият знаков милионер в Благоевградско е 57-годишният безработен Румен Пеовски от отстоящото само на 5 км от Благоевград село Покровник. През месец май тази година година с фиш от 1,20 лева, в тиража 6/42 Пеовски уцелил шестицата и 1 663 872 лева. Жена му веднага се прибрала от Испания, където работила от години, мигновенно го потърсили и синовете му. Късметлията от Покровник, трайно привързан към чашката дарил 10 000 лева на селската черква, купил апартаменти на двамата си сина. С другите пари се отдал на гуляе, но това не му се отразило добре, както и на съседите му. След няколко скандала, които предизвикал в махалата си в началото на месец август тотомилионера беше въдворен за 3 несеца в психиатрията на благоевградската болница.\n                    ", "date": "2017.10.15", "title": "Благоевград отново с тотомилионер"}
{"url": "http://www.monitor.bg/a/view/11392-%D0%A1%D1%82%D0%BE%D1%8F%D0%BD-%D0%9C%D0%B0%D0%B2%D1%80%D0%BE%D0%B4%D0%B8%D0%B5%D0%B2-%D0%A9%D0%B5-%D0%B8%D0%BC%D0%B0-%D0%BE%D1%89%D0%B5-%D0%B4%D0%B5%D0%BB%D0%B0-%D1%81%D1%80%D0%B5%D1%89%D1%83-%D0%B3%D1%80%D1%83%D0%BF%D0%B0%D1%82%D0%B0-%D0%BD%D0%B0-%D0%9F%D1%80%D0%BE%D0%BA%D0%BE%D0%BF%D0%B8%D0%B5%D0%B2-%D0%BA%D0%B0%D1%82%D0%BE-%D1%82%D0%BE%D0%B2%D0%B0-%D0%B7%D0%B0-evn/", "text": "Атаките срещу ББР, че е следващата КТБ, са все фалшиви внушения, смята той\n                    Атаките срещу ББР, че е следващата КТБ са все фалшиви внушения. Това коментира в предаването Беновска пита по Канал 3 новия шеф на ББР Стоян Мавродиев. Поводът бяха призивите на партията на проваления правосъден министър Христо Иванов Да,България“ и неговите съратници от ДЕОС, Зелените и „Нова република“ на Радан Кънев Маврудиев да не бъде назначавана за изпълнителен директор на банката. Той изтъкна, че ББР няма как да фалира, защото тя е държавна и в нея няма депозити на граждани. Именно и в този смисъл няма риск от фалит от типа КТБ. По думите му състоянието на ББР на отговаря на внушенията за нестабилност.\n\nМавродиев даде да се разбере, че ще има още дела срещу групата на олигарха Иво Прокопиев като това за EVN. „Председателят на КФН се превръща в лошо куче, защото подава сигнали до прокуратурата. Завел съм много дела за клевета. Лицето за което говорите е вече подсъдим с внесено дело в българския съд. Имаме още сигнали към същата група лица. Според нас има данни за пране на прани и данъчни престъпления. Те са в прокуратурата. Има досъдебни производства. Когато прокуратурата си свърши работата вярвам, че ще има още дела като това за EVN. Затова е омразата!“, коментира изпълнитеният директор на ББР за атаките срещу него от страна на медиите на Иво Прокопиев. Той изтъкна, че атаките са дошли от една „маргинална партия“, визирайки именно „.Да,България“.\n\nМавродиев изтъкна, че ББР има завидни резултати и в момента банката е с най-висок кредитен рейтинг от всички 28 български банки у нас. Има и най-високо резултат на стрес тестовете. Мавродиев даде да се разбере, че ББР ще финансира и малки и средни предприятия. По думите му скоро ще заработи и фондът за дялови инвестиции към ББР, с който банката ще участва чрез дялове в съответните компании и така ще ги финансира. До месец ще заработи и фонда за социалани инвестиции, с който ще се финансират именно малки стартъп компании, които тепърва стартират.\n                    ", "date": "2017.10.15", "title": "Стоян Мавродиев: Ще има още дела срещу групата на Прокопиев като това за EVN"}
{"url": "http://www.monitor.bg/a/view/71501-%D0%9E%D0%98%D0%9A-%D0%B4%D0%B0-%D0%BF%D1%80%D0%B5%D0%BA%D1%80%D0%B0%D1%82%D0%B8-%D0%BF%D1%80%D0%B0%D0%B2%D0%BE%D0%BC%D0%BE%D1%89%D0%B8%D1%8F%D1%82%D0%B0-%D0%BD%D0%B0-%D0%BA%D0%BC%D0%B5%D1%82-%D0%BF%D0%BE%D0%B4%D1%81%D1%8A%D0%B4%D0%B8%D0%BC-%D0%B7%D0%B0-%D1%81%D0%B2%D0%BE%D0%B4%D0%BD%D0%B8%D1%87%D0%B5%D1%81%D1%82%D0%B2%D0%BE/", "text": "\n                    Общинската избирателна комисия в Септември с пълно мнозинство прекрати предсрочно правомощията на кмета на село Семчиново Пламен Темелков, който е задържан по обвинение за участие в група за трафик на жени с цел сексуална експлоатация в чужбина. Селският управник беше един от 9-мата арестувани в България и по-късно екстрадиран в Марбея, Испания, където ще бъде съден. Темелков, който седна в кметския стол на Семчиново от Единна народна партия, бе задържан през лятото в Бургас, докато бил на почивка там със семейството си и оттогава е в ареста, първо в пазарджишката полиция, а след екстрадацията бе транспортиран със самолет до Испания от нашите власти. Тъй като не ходеше на работа в кметството, той беше в неплатен отпуск и поради това Общинската избирателна комисия в Септември не му беше прекратила правомощията на представител на местното самоуправление. На предишното заседание през септември комисията отказа с 6 гласа срещу 3 да го освободи от кметските му задължения и сигурно Темелков щеше да си пуска неплатен отпуск от ареста до 6 месеца, но жители на Семчиново изпратиха сигнал до Централната избирателна комисия и оттам дадоха методически указания на ОИК в Септември във връзка с прилагането на Изборния кодекс и свързаните с него нормативни актове. Съгласно тях пълномощията на кмета на село Семчиново Пламен Темелков следва да бъдат прекратени предсрочно, тъй като той от 29 юни т.г. до настоящия момент /повече от три месеца/ не изпълнява функциите си на кмет на селото. От 23 юни 2017 г. до момента Темелков е използвал платен и неплатен годишен отпуск. Едновременно с това оттогава до настоящия момент той реално изтърпява мярка за неотклонение „задържане под стража”.\n\n \n                    ", "date": "2017.10.15", "title": "ОИК да прекрати правомощията на кмет, подсъдим за сводничество"}
{"url": "http://www.monitor.bg/a/view/67589-%D0%A0%D1%83%D1%81%D0%B8%D1%8F-%D0%BF%D0%BB%D0%B0%D0%BD%D0%B8%D1%80%D0%B0-%D1%82%D1%80%D0%BE%D0%B5%D0%BD-%D1%81%D0%BA%D0%BE%D0%BA-%D0%BD%D0%B0-%D0%BC%D0%B8%D1%82%D0%B0%D1%82%D0%B0-%D0%B7%D0%B0-%D0%B2%D0%BD%D0%BE%D1%81-%D0%BD%D0%B0-%D0%B2%D0%B8%D0%BD%D0%BE/", "text": "\n                    Митото за внос на вино и полуфабрикати за производството му в Русия след 5 години ще бъде тройно по-високо. Това заяви руският министър на селското стопанство Александър Ткачов по време на конгрес на местните винари, съобщава „Прайм”. В момента импортната такса е 12,5% от митническата стойност на стоката.\n\nВ началото на месеца руснаците прогнозираха, че вносът на вино в страната ще продължава да се увеличава и това ще доведе до спад на местното производство с около една десета. Причината е в нарастването на търсенето на качествени вина от средния ценови сегмент. Консумацията на вино в Русия е около 3,5 л на глава от населението на година, като 90% от изпитите количества се падат на жените. Руснаците обикновено могат да произведат 37-38 млн. декалитра вино, като част от продукцията се прави с използването на полуфабрикати доставяни от чужбина. Нерядко просто се бутилира вносно вино.\n\nКакто „Монитор” вече писа, голяма част от българското вино се изнася за Русия наливно в цистерни. Големи количества от общия ни експорт отива в трети държави и след това се продава на руския пазар под чужда марка. Най-често това става през Сърбия или някоя от бившите съветски републики, където то се бутилира и с нулево мито по-лесно се пласира в Русия. В момента директният ни износ за Москва се затруднява от междуособиците в Украйна. Тировете с виното трябва да обикалят през Полша и Беларус или през прибалтийски страни, което много удължава пътуването им. Другият проблем е, сривът на рублата. Сега курсът и доста по-нисък, отколкото преди няколко години и това затруднява импорта за там.\n                    ", "date": "2017.10.15", "title": "Русия планира троен скок на митата за внос на вино"}
{"url": "http://www.monitor.bg/a/view/67612-15-%D1%82%D0%BE%D0%BD%D0%B0-%D0%BC%D0%B0%D1%81%D0%BB%D0%B8%D0%BD%D0%B8-%D0%B1%D0%B5%D0%B7-%D0%B4%D0%BE%D0%BA%D1%83%D0%BC%D0%B5%D0%BD%D1%82%D0%B8-%D0%B8%D0%B7%D0%B7%D0%B5%D1%82%D0%B8-%D0%BE%D1%82-%D1%81%D0%BA%D0%BB%D0%B0%D0%B4-%D0%B2-%D0%9F%D0%B0%D0%B7%D0%B0%D1%80%D0%B4%D0%B6%D0%B8%D0%BA/", "text": "\n                    1500 килограма маслини без документи за произход и сертификати за качество са били иззети от склад на частна фирма в Пазарджик. Това информираха от Областната дирекция на МВР в града. Деликатесната стока била в няколко пластмасови бидона, които се намирали в помещението и когато служителите от сектор“ „Противодействие на икономическата престъпност” при ОД МВР – Пазарджик поискали от собственика  документи за произход, качество и внос, той не могъл да покаже такива. Маслините  най-вероятно са били внесени нелегално у нас. Акцията на полицията била подпомогната от инспектори от Областната дирекция по безопасност и контрол на храните в града, които проверили складове и магазини в района на промишлената зона в областния град. Инспекторите по контрол на храните са поставили под възбрана хранителните продукти до момента на тяхното транспортиране за унищожаване. На собственика на склада са съставени актове за установените нарушения.\n                    ", "date": "2017.10.15", "title": "1,5 тона маслини без документи иззети от склад в Пазарджик"}
{"url": "http://www.monitor.bg/a/view/26633-%D0%94%D1%8F%D0%B4%D0%BE-%D1%81%D0%B3%D0%B0%D0%B7%D0%B8-%D0%B6%D0%B5%D0%BD%D0%B0-%D1%81%D0%B8-%D0%BF%D1%80%D0%B8-%D0%BC%D0%B0%D0%BD%D0%B5%D0%B2%D1%80%D0%B8-%D0%BA%D1%80%D0%B0%D0%B9-%D0%B1%D0%BB%D0%BE%D0%BA%D0%B0/", "text": "Блъснал я назад с баничарката, а после се ударил напред в детска люлка\n                    \n\n\n                    ", "date": "2017.10.15", "title": "Дядо сгази жена си при маневри край блока"}
{"url": "http://www.monitor.bg/a/view/85197-%D0%9F%D0%BE%D1%80%D0%BD%D0%BE%D0%B8%D0%B7%D0%B4%D0%B0%D1%82%D0%B5%D0%BB-%D0%B4%D0%B0%D0%B2%D0%B0-10-%D0%BC%D0%B8%D0%BB%D0%B8%D0%BE%D0%BD%D0%B0-%D0%B4%D0%BE%D0%BB%D0%B0%D1%80%D0%B0-%D0%B7%D0%B0-%D0%BA%D0%BE%D0%BC%D0%BF%D1%80%D0%BE%D0%BC%D0%B0%D1%82-%D0%BF%D1%80%D0%BE%D1%82%D0%B8%D0%B2-%D0%A2%D1%80%D1%8A%D0%BC%D0%BF/", "text": "\n                    Издателят на американското порносписание \"Хъслър\" Лари Флинт предложи \"до 10 млн. долара\" за всеки, който предостави информация, водеща до импийчмънт и отстраняване от поста на президента Доналд Тръмп, в обява на цяла страница в неделното издание на \"Вашингтон пост\", предаде АП.\n\nПо време на президентската кампания миналата година Флинт предлагаше 1 милион долара за онзи, който предостави видео или аудиозапис, \"хванал\" Тръмп в противозаконно или сексуално непристойно поведение.\n\nВ новата реклама Флинт търси \"димящо дуло\" - неопровержимо инкриминиращо доказателство, годно да бъде публикувано и да свали Тръмп от поста.\n\nФлинт изброява многобройни причини, поради които според него Тръмп трябва да бъде отстранен - компрометиране на вътрешната и международната политика, произнасяне на стотици нагли лъжи, груб непотизъм и назначаване на неквалифицирани личности на високи постове.\n\nВ края на обявата има безплатен номер и имейла адрес. По думите на Флинт процесът на импийчмънт е \"мръсна, скандална работа, но алтернативата - още три години дестабилизираща дисфункция - е по-лоша\".\n\n\"Смятам, че е мой патриотичен дълг и дълг на всички американци да се отървем от Тръмп, преди да стане твърде късно\", пише авторът на обявата.\n                    ", "date": "2017.10.15", "title": "Порноиздател дава 10 милиона долара за компромат против Тръмп"}
{"url": "http://www.monitor.bg/a/view/84951-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-15-%D0%BE%D0%BA%D1%82%D0%BE%D0%BC%D0%B2%D1%80%D0%B8-%D0%BD%D0%B5%D0%B4%D0%B5%D0%BB%D1%8F/", "text": "\n                    \n\nПътувайте към места, където има въпроси за решаване. Добре е да доведете до финала една работа или отношения и в следващите месеци да се премине на нова навивка на отношенията. В този ден нищо ново и съществено не бива да се предприема преди да сте разчистили терена за новото, което идва. Постарайте се да изчистите, каквото има да се изчисти на всички нива. Кажете дипломатично и думите, които премълчавате. Символът на този ден е чешма на кръстопът, до която са седнали двама пред раздяла.\n\n\n\n\n\n\n\n\n\n\n\n \n\n\n\nДенят носи трудности в общуването и делата повече за родените след 10 май. Останете пасивни, не бързайте да взимате отговорни решения поне до обед. Основното изискване е да се пазите от случайни контакти и да се движите в ограничен кръг на доверени приятели и близки. Проведете прочистващи тялото и душата процедури. Идете на сауна и масаж. Намерете време в тишина и на спокойствие да обмислите проблемите. До вечерта поне един ще се разреши. И в утрешния ден без много шум и споделяне ще постигнете нещо важно.\n\n\n\n\n\n\n\n\n\n\n\n \n\n\n\nНачалото на деня е многообещаващо. Ще свършите добра работа, ще подредите нещо, което все отлагате и ще се разберете с партньори и близки по важни въпроси. Разчистете терена на връзките си, защото от обед навлизате в двудневен труден период, в който ще ви трябва подкрепата на доверени хора. За понеделник не планирайте делови срещи и събрания. Може да ви замесят в неприятни игри. Днес е важно да мислите повече за нещата, които трябва да се уредят и приключат, а не за старт на нови инициативи.\n\n\n\n\n\n\n\n\n\n\n\n \n\n\n\nДен на пасивност. Не позволявайте на чужди хора да ви измъкнат от уюта на дома и от черупката, в която сте се затворили. Останете поне за час, два на спокойствие и в тишина и обмислете нещата от живота си. До вечерта е добре да вземете важно решение, по линия на което ще действате в понеделник, без да коментирате много. Слушайте вътрешния си глас, той няма да ви подведе. Ден за изчистване на тялото и душата от насъбраната шлака. Преди да постигнете душевен и физически покой не предприемайте нищо ново.\n\n\n\n\n\n\n\n\n\n\n\n \n\n\n\nАко се колебаете между две срещи и посещения, идете там където има работа за вършене, въпроси и дела за уреждане и приключване. Ден, в който достигате финала в отношения и делови връзки поне в една област на живота си. След като приключите и решите проблема ще почувствате лично успокоение и ще се отървете поне от една наложена отговорност. Ден за лично и душевно пречистване. Посетете свято място следобед и си направете равносметка. Утрешният ден ще започне със спорове, не се включвайте в тях.\n\n\n\n\n\n\n\n\n\n\n\n \n\n\n\nКакто е казано „утрото е по-мъдро от вечерта”. Така и днес ще се събудите с някакво прозрение кое как да се свърши и приключи и ще го направите. С напредването на деня отношенията се обтягат. Луната навлиза в Дева и застава в опозиция на Нептун от Риби. Не позволявайте да ви запленяват с нови идеи. Едно неочаквано хрумване или предложен вариант за работа може да се окаже губещо а вас. До края на деня не започвайте нищо ново. В утрешния ден не споделяйте плановете си, а направете някои проучвания преди старта.\n\n\n\n\n\n\n\n\n\n\n\n \n\n\n\nДнес бавно и полека извървявате път до важна за вас цел. С голяма вероятност може да постигнете мир и покой във връзките си, да разрешите неразрешим до момента казус в отношенията, работата и действията си. Сега е момента да направите разчистване на връзките си, да отхвърлите излишното, да покажете чувства и отношение към това, което остава в живота ви. Денят носи опасност от фатално привличане. Не е добре за нови запознанства и старт на нов предмет на дейност. 17-18 са дни за нови начинания.\n\n\n\n\n\n\n\n\n\n\n\n \n\n\n\nДен на тежък избор за родените след 10 ноември, но за другите нещата ще се подредят добре, с пътувания и постигане на важна за тях цел. Помогнете на близък да се справи с проблемите си, така и вашите ще се разрешат. Втората половина на деня е много по успешна и действена. До обед сте задръстени с неотложни задачи, а и пътуване може да се отложи. Планирайте за утре разговори на четири очи, а не общо събрание. Където се съберат много хора работа няма да се свърши. Този ден слага точка на определени отношения.\n\n\n\n\n\n\n\n\n\n\n\n \n\n\n\nСтанете рано и до обед свършете каквото има да се върши и не търпи отлагане. Ако протакате нещата, ще навлезете в период на невъзможност да изпълните задълженията си. Някой ще ви натяква за бавната и недовършена работа. Намерете време за релакс в този следобед. Отложете срещи касаещи нови запознанства или уреждане на нова работа. В понеделник много неща може да объркате с прибързани действия, но каквото от сега планирате за 18-и ще ви донесе ползи и късмет. Днес може да си вкарате Троянски кон в живота.\n\n\n\n\n\n\n\n\n\n\n\n \n\n\n\nПравете всичко без бързане, с ясното съзнание, че работата трябва да се свърши и приключи така както сте дали обещание на себе си или на друг. Ако може не проявявайте никаква активност. Не създавайте нови връзки. Затворете компютъра, изключете телефона поне за час два и проведете прочистващи тялото и душата процедури. Ден за релакс, усамотяване и потапяне в тишина. Следобед ще се почувствате много по-добре, ще навлезете в стабилизираш период и в следващите дни ще уредите нещо важно и печелившо за вас.\n\n\n\n\n\n\n\n\n\n\n\n \n\n\n\nРодените в третата декада да не бързат. До обед Луната ви гледа в опозиция от знака на Лъва. Ще бъдете под чуждо разпореждане и малко време ще ви остане за личните ви нужди, за страстите и желанията на тялото и душата. Следобед намерете време да останете насаме със себе си и да си дадете равносметка на постигнатото. Днес може да вземете окончателно решение по даден проблем или окончателно да го разрешите. Постигате важна цел и до два дни ще намерите нещо ново, което да преследвате с целия си водолейски плам.\n\n\n\n\n\n\n\n\n\n\n\n \n\n\n\nДо обед свършете каквото има за вършене и не търпи отлагане. Денят е важен за приключване, а не за започване на нова връзка, нова дейност или ново начинание, с което смятате да ангажирате и цялото си семейство. Следобед навлизате в неблагоприятен период. В понеделник ви чакат доста недоразумения и конфликти на работното място. В днешния ден е добре да ограничите максимално връзките си, особено с непознати. В живота ви може да се втурне чуждо тяло, което да разруши личния ви и професионален комфорт.\n\n\n\n\n\n\n\n\n\n\n\n \n\n\n\nЛичната ви година е осмица. Последните месеци са ви дали изключителен шанс, дано сте го използвали. В момента юридическата ви позиция е силна. Може да сте намерили нова работата и да започвате нов предмет на дейност. През 2018 г. ще трябва да се откажете от един вариант на работа или живот, така че в момента е добре да имате и да си създадете няколко такива варианта.\n\nРодените днес са мъдреци, които успешно ще влизат в душите на околните и ще ги манипулират. Няма да може да ги лъжете, а и не трябва защото може да ги научите да правят същото. Това са стари духове, вероятно с последно прераждане, в което ще получат и доста заслужени награди. Ще живеят дълго.\n\nЗаченатите днес ще са играчка в ръцете на случайността. Ще живеят под девиза „целта оправдава средствата” . Ще имат пророчески дарби.\n                    ", "date": "2017.10.15", "title": "Хороскоп за 15 октомври - неделя"}
{"url": "http://www.monitor.bg/a/view/14395-%D0%94%D0%B6%D0%B5%D1%81%D0%B8%D0%BA%D0%B0-%D0%90%D0%BB%D0%B1%D0%B0-%D0%BD%D0%B5-%D0%B8%D1%81%D0%BA%D0%B0-%D0%BF%D0%BE%D0%B2%D0%B5%D1%87%D0%B5-%D0%B4%D0%B5%D1%86%D0%B0/", "text": "\n                    Холивудската красавица Джесика Алба е категорична, че след като роди третата си рожба не иска повече деца. Актрисата се притеснява от факта, че няма да успее да разпределя равномерно времето си между работата и семейството. Въпреки загрижеността си обаче тя не иска да се превръща в майка орлица. „Искам да влизат в калта и да играят. Важно е децата да бъдат изложени на природни фактори. Ако ги затвориш в балон, имунната им система ще отслабне“, разказа пред сп. E! News тя.Алба съобщи, че отново е бременна чрез кратък видеоклип в Инстаграм през юли. На кадрите тя и двете й дъщерички – 9-годишната Онър и 5-годишната Хейвън, държат по един балон съответно с цифрите 1, 2 и 3. „Ще бият мен и Каш по брой. Бебе на борда. Отново.“, гласят думите й към клипа. Гордата майка неведнъж споделя, че се старае да поддържа близост с отрочетата си и редовно ги взима със себе си на работа. През почивните дни обича да релаксира гледайки филми с тях или с дълги семейни разходки.   \n\n\n                    ", "date": "2017.10.15", "title": "Джесика Алба не иска повече деца"}
{"url": "http://www.monitor.bg/a/view/32453-%D0%A1%D0%BF%D1%80%D1%8F%D1%85%D0%B0-%D0%B8-%D0%BF%D1%80%D0%B8%D1%85%D0%BE%D0%B4%D0%B8%D1%82%D0%B5-%D0%BD%D0%B0-%D1%84%D0%B0%D0%BB%D0%B8%D1%80%D0%B0%D0%BB%D0%B8%D1%8F-%D0%91%D0%B5%D0%BA%D0%B5%D1%80/", "text": "Eurosport блокира хонорарите за коментарите на тенис легендата\n                    Живата легенда на германския тенис Борис Бекер няма никакви шансове да се измъкне от лапите на лондонската колекторска фирма Smith & Williamson, която се е заела със събирането на задълженията му към бивши бизнес партньори и кредитори. Припомняме, че трикратният победител на „Уимбълдън” обяви фалит, като задълженията му надхвърлят над 60 млн. евро.За да върне колкото може пари на клиентите си, кантората е настояла да бъдат блокирани и всички източници на приходи на Бекер. Така например телевизионният канал Eurosport, където той се изявяваше като анализатор на големите тенис турнири в Мелбърн, Париж и Ню Йорк, вече е принуден да не му изплаща дължимите хонорари, а да ги превежда директно по сметките на Smith & Williamson.От телевизионния канал са отказали коментар по случая, докато от британската финансова кантора са били по-словоохотливи. „Правим всичко възможно, за да можем в обозримо бъдеще да удовлетворим претенциите на клиентите си - казва Саймън Съдън от Smith & Williamson. – Какви са методите ни за събиране на задълженията обаче, нямаме намерение да разкриваме на никого.”Според издействаното от англичаните съдебно решение сега който има да дава пари на Борис Бекер, трябва да го прави единствено и само чрез Smith & Williamson. В противен случай рискува да плаща два пъти. Първо на Бекер, а след това – пак на фирмата, пише германският вестник Frankfurter Allgemeine.Общо към 14 частни лица и организации има задължения 49-годишният бивш треньор на Новак Джокович. Най-голяма сума Бекер трябва да погаси към бизнесмена Ханс-Дитер Клевен - 37 милиона евро. На частната банка Arbuthnot Latham & Co германецът дължи 10 милиона евро. Наскоро ексмениджърът на Борис Йон Циряк му предложи помощ при погасяването на дълга.Малка утеха е, че Борис Бекер все още е любимец на светското общество. Онази вечер той беше специален гост на снобарско парти в мюнхенския хотел Roomers, организирано от неговия собственик и голям почитател на Борис – мултимилионера Мики Розен. Както може да се очаква, истинският блясък обаче дойде от атрактивната половинка на бившето тенис величие – Лили. Засега поне тя му остава вярна.\n\n\n                    ", "date": "2017.10.15", "title": "Спряха и приходите на фалиралия Бекер"}
{"url": "http://www.monitor.bg/a/view/44789-%D0%97%D0%B2%D0%B5%D0%B7%D0%B4%D0%B8-%D0%BD%D0%B0-%D0%B1%D0%B8%D0%B0%D1%82%D0%BB%D0%BE%D0%BD%D0%B0-%D0%B8-%D1%81%D0%BA%D0%B8%D1%82%D0%B5-%D1%80%D0%BE%D0%B4%D0%B8%D1%82%D0%B5%D0%BB%D0%B8-%D0%BD%D0%B0-%D0%B4%D1%8A%D1%89%D0%B5%D1%80%D1%8F/", "text": "\n                    Германската звезда на биатлона Мириам Гьоснер стана майка. 27-годишната спортистка дари с бебе приятеля си – аса на алпийските ски Феликс Нойройтер.„Това е най-голямото щастие на Земята”, написа в социалните мрежи щастливият татко и допълни: „Добре дошла на този свят на малката Матилда. Изпълнени сме с любов!”В последните дни Феликс всеки ден пътувал по над 100 км в едната посока от дома си в Гармиш Партенкирхен, където се е родило бебето, до глетчера Питцал в Австрия, за да е по-близо до приятелката си, когато дойде времето тя да роди.Феновете на спортните величия пък си спомнят как по време на световното първенство в Санкт Мориц през февруари Феликс окачи бронзовия си медал на врата на Мириам, а на нея й прилоша в резултат на бременността. Тогава той отложи партито за третото си място и веднага отпътува с любимата у дома.Сега двамата строят къща в Гармиш Партенкирхен, която трябва да бъде готова преди официалното откриване на сезона. Първият старт е след две седмици в австрийския курорт Зьолден.\n\n\n                    ", "date": "2017.10.15", "title": "Звезди на биатлона и ските - родители на дъщеря"}
{"url": "http://www.monitor.bg/a/view/51544-%D0%90%D1%82%D0%BB%D0%B5%D1%82%D0%B8%D0%BA%D0%BE-%D0%BF%D1%80%D0%B5%D0%BA%D1%8A%D1%81%D0%BD%D0%B0-%D1%81%D0%B5%D1%80%D0%B8%D1%8F%D1%82%D0%B0-%D0%BD%D0%B0-%D0%91%D0%B0%D1%80%D1%81%D0%B0/", "text": "Треньорите Симеоне и Валверде доволни от равенството 1:1\n                    „Атлетико” (Мадрид) прекъсна победния ход на “Барселона” в осмия кръг на испанското първенство, като на своя стадион „Ванда Метрополитано” направи 1:1 с каталунския гранд. Саул откри резултата в 21-ата минута за домакините, а Луис Суарес изравни в 82-рата. Героят на Аржентина Лионел Меси се завърна с две греди.Така играчите на Диего Симеоне нарушиха стопроцентовия ход на каталунците в шампионата. Сега авансът на „Барса” е пет точки пред шампиона „Реал” (Мадрид), който пък измъкна победа с 2:1 срещу „Хетафе”.Любопитното е, че и двамата треньори останаха доволни от равенството и похвалиха играчите си. Ернесто Валверде, под чието ръководство „Барса” още няма загуба, похвали своите за показаното след почивката, когато стигнаха и до изравняването. „Можем да извлечем само позитиви от този мач, защото искахме да победим, каза той. - Стана голям спектакъл. Особено през второто полувреме имахме много шансове, но също така се оголовахме повече в защита.”“Начинът, по който Суарес отпразнува попадението си? Майко мила… Много малко играчи разполагат с такъв състезателен дух, какъвто има той. Все пак да не забравяме, че нападателите живеят за тези моменти, допълни наставникът. - Очаквам да си върне увереността. Освен това той върши изключително важна работа за отбора като цяло. Лионел Меси беше уморен, по-скоро от напрежението около мачовете на Аржентина, отколкото от пътуванията. Виждаше се, че когато топката е в него, ще се случи нещо хубаво.”Колоритният треньор на „Атлетико” Диего Симеоне пък определи равенството като голям мач. “За мен това беше голям мач, каза той. - Два отбора, които са различни като характеристика. Изиграхме много добро първо полувреме, защитавахме се добре, но в същото време техният вратар бе на ниво. През второто полувреме те атакуваха по-идейно, търсейки равенството, с много повече футболисти, а ние пак бяхме стабилни в защита, но така и не излязохме достатъчно добре на контраатака.”Шампионът „Реал” измъкна трите точки при гостуването си на „Хетафе”, завършило с 2:1. Карим Бензема беше извел европейския крал с гол в 39-ата минута, но попадение на Хорхе Молина (56) възстанови равенството. В 85-ата Кристиано Роналдо донесе трите точки с първия си гол в първенството.\n\n\n                    ", "date": "2017.10.15", "title": "„Атлетико” прекъсна серията на „Барса”"}
{"url": "http://www.monitor.bg/a/view/57828-%D0%A5%D0%B0%D0%B9%D0%BD%D0%BA%D0%B5%D1%81-%D0%BD%D0%B5%D0%B4%D0%BE%D0%B2%D0%BE%D0%BB%D0%B5%D0%BD-%D1%81%D0%BB%D0%B5%D0%B4-%D0%BF%D0%BE%D0%B1%D0%B5%D0%B4%D0%B0-%D1%81-50/", "text": "\n                    Новият наставник на „Байерн” (Мюнхен) Юп Хайнкес демонстрира, че няма да търпи посредственост в отбора си. Баварците разгромиха „Фрайбург” с 5:0, но 72-годишният специалист пак видя слабости.Юлиан Шустер си вкара автогол още в 8-ата минута, а малко преди почивката Кингсли Коман удвои ефектно с глава. В 63-ата Тиаго Алкантара окончателно сломи гостите с трето попадение, в 75-ата Роберт Левандовски направи 4:0, а в последната атака в добавеното време Йошуа Кимих оформи крайното 5:0. Така шампионите регистрираха пета победа в първенството и се доближиха на две точки до лидера „Борусия” (Дортмунд) преди срещата на вестфалци срещу РБ (Лайпциг).“Позволихме им да създадат три чисти положения. Не може така! Трябва да действаме на сигурно, да контролираме топката и да не я губим”, заяви Хайнкес след успеха на “Алианц Арена”. - Трябва да надградим над тази победата, защото не всичко при нас е перфектно - продължи треньорът. - Предстои ни много работа, защото най-трудното и важно тепърва ни очаква.”\n\n\n                    ", "date": "2017.10.15", "title": " Хайнкес недоволен след победа с 5:0"}
{"url": "http://www.monitor.bg/a/view/51917-%D0%9D%D0%B0%D1%88-%D1%82%D0%B0%D0%BB%D0%B0%D0%BD%D1%82-%D0%BF%D0%B0%D0%BA-%D0%B2%D0%BA%D0%B0%D1%80%D0%B0-%D0%B7%D0%B0-%D0%A8%D0%B5%D1%84%D0%B8%D0%BB%D0%B4-%D0%A3%D0%B5%D0%BD%D0%B7%D0%B4%D0%B8/", "text": "\n                    Българският юношески национал Преслав Боруков се разписа за юношите до 18 г. на „Шефилд Уензди“, които завършиха 1:1 при гостуването си на „Хъл Сити“. Боруков, както и другият българин в тима Стефан Гаврилов (и двамата родени през 2000-ата година), играха като титуляри и се представиха на много добро ниво.Обичайно Боруков играе за втория състав на \"кукумявките\", но за мача от 9-ия кръг на Северната група в тази възраст беше върнат при старшата възраст. И той оправда доверието, след като се разписа отново, прекъсвайки серията от три поредни поражения на тази формация. Стефан Гаврилов пък беше един от хората с най-много пробяган метраж в тима.„Шефилд Уензди“ заема 9-о място в групата си, а „Хъл Сити“ е на 4-о. В този тим играе и с година по-малкият Ияд Хамуд, който обаче в момента е в България с националния отбор до 17 г. за европейските квалификации.\n\n\n                    ", "date": "2017.10.15", "title": "Наш талант пак вкара за „Шефилд Уензди“"}
{"url": "http://www.monitor.bg/a/view/66902-%D0%9A%D0%B5%D0%BD%D0%B8%D0%B9%D1%86%D0%B8-%D0%B4%D0%BE%D0%BC%D0%B8%D0%BD%D0%B8%D1%80%D0%B0%D1%85%D0%B0-%D0%B2-%D0%BC%D0%B0%D1%80%D0%B0%D1%82%D0%BE%D0%BD%D0%B0-%D0%BD%D0%B0-%D0%A1%D0%BE%D1%84%D0%B8%D1%8F/", "text": "Българите най-бързи на 10,55 км, 4410 стартираха - 744 бяха чужденци\n                    Кенийци спечелиха първите места при мъжете и жените в 34-ото издание на маратона на София, преминал под патронажа на Wizz Air. И тази година надпреварата беше част от инициативата \"София - европейска столица на спорта 2018 г.\".Бармано Кипроно беше най-бърз при мъжете на класическата дистанция 42,195 км с нов рекорд на трасето - 2.14:49 ч., с което си заслужи допълнителен бонус от 1000 лева, с които събра обща премия от 9000 лв от рекордния награден фонд 60 000 лева. Той беше в лидерската група, но усили темпото към 35-ия км, а преследвачът му Виталис Квемой от Уганда не издържа на атаката и остана назад, като дори преди финала беше изпреварен и от Ахмет Насеф. Стотина метра преди да финишира шампионът се подхлъзна и падна при завоя на Орлов мост, но това не му попречи да подобри с близо минута рекорда. Зад него се наредиха Ахмет Насеф (Мар) с 2.17:27 и Виталис Квембой (Уг) с 2.19:41 ч.При жените сънародничката на Кипроно - Рут Матебо, стана първа с 2.40:30 ч.. Тя изпревари други две кенийки - Коеч Чероно, финиширала за 2.40:33 ч. и Леена Екайджо - 2.42:36. Освен награда за победител от 8000 лв. Матебо взе и големия бонус от 20 000 лв. от веригата \"Бягането - начин на живот\". Тя заслужи чека, защото беше трета в Стара Загора и втора във Варна. Рекордът на трасето при жените обаче оцеля. Единственият атлет при мъжете с шанс за големия джакпот – мароканецът Абделади Тиар, колабира към 35-ия км и се отказа от надпреварата.Призьорите при мъжете и при жените получиха и ваучери от Wizz Air, а шампионите освен с премиите от по 8000 лв. си тръгнаха и с подарък по един бутиков велосипед от BMW. Партньорът на организаторите дари на всеки стартирал в основните дисциплини ваучер на стойност 20 евро, който до 1 година може да бъде използван за купуване на самолетен билет.В бягането на 10,55 км при мъжете българите бяха най-убедителни. Първи стана Митко Ценов с 33:24 мин., пред Стоян Владов - 33:54 и Иво Балабанов - 34:01. При жените спечели Олиевра Йевтич (Сър) с 37:37, следвана от софиянката Диляна Минкина с 34:44 и пловдивчанката Таня Димитрова - 40:07.Рекорден беше и броят на участниците - общо 4410 на всичките дистанции, като 744 от тях бяха чужденци.\n\n\n                    ", "date": "2017.10.15", "title": "Кенийци доминираха в маратона на София"}
{"url": "http://www.monitor.bg/a/view/24688-%D0%98%D0%B1%D1%80%D1%8F%D0%BC%D0%B0-%D0%BE%D1%82%D0%BB%D0%B0%D0%B3%D0%B0-%D0%BB%D0%BE%D0%B2%D0%B5%D0%BD-%D0%B8%D0%B7%D0%BB%D0%B5%D1%82-%D1%80%D0%B5%D0%BF%D0%B5%D1%82%D0%B8%D1%80%D0%B0-%D1%81-%D0%A0%D1%83%D1%82-%D0%9A%D0%BE%D0%BB%D0%B5%D0%B2%D0%B0/", "text": "\n                    Световноизвестният кларнетист Иво Папазов отложи на два пъти ловните си излети този сезон заради ангажимент към певицата Рут Колева, с която ще излезе за пръв път на концерт в зала „България“ на 16 ноември.„Откакто ми изпрати записите си не съм похващал пушката, проектът е много интересен, но все още има доста неща за изпипване по него. Иначе на сцената ще бъдем заедно с акордеониста Нешко Нешков. Рут ще пее, а ние ще импровизираме върху нейните мелодии. Надявам се да прозвучи нещо наистина различно от това, което почитателите ни са чували до момента!, пестеливо коментира виртуозът, който на 5 октомври за празника на Стара Загора събра на центъра на града над 3 000 фенове на народната музика с оркестъра си „Тракия“. За пръв път редом със солистката Мария Карафезева на сцената се появи и родопчанката Антония Димитрова, която смая слушателите си с невероятния си глас.Иначе пестеливият на похвали Ибряма този път не се стърпя и заяви, че Тони е истинска находка.„За съжаление не предвиждаме скоро да пуснем на пазара нов диск, макар да имаме готови записи. В разговор с Джо Бойд стана дума, че поне той не вижда подходяща лейбъл компания, която да го издаде. Какво пък, здраве да има – все един ден и това ще се случи!“, коментира в неделя от село Богомилово, където е домът му Иво.По думите му, ако времето е подходящо другата седмица със сигурност щял да се разходи с колегите от дружинката в старозагорското село Хрищени, за да пробва новата си придобивка – ловен автомат „Бенели“. Това е третият му автомат, а в оръжейната си колекция има „Берета“ и роден „Арсенал“.Двойно повече са кучетата, с които излиза при възможност маестрото: два дратхара, два дакела и още толкова придошли откъм съседите мелеза.Скоро ще се навършат 30 години откак Ибряма е организиран авджия, първото му попадение на мушката през далечната 1990-а се оказал пъдпъдък. Тогава нарамил турска двуцевка, учител му бил богомиловецът Исмаил Чороза. От него научил две неща: никога да не тръгва за пусия пийнал и никога да не натиска спусъка ако не е убеден, че онова, което е на мушката е дивеч, а не човек.За себе си Ибряма смята , че е късметлия – до сега край ушите му не са профучавали бренекета, макар да е излизал стотици път на лов за глигани. Скромно брои до десет, когато става въпрос за трофеите, запазил е в колекцията си глигите на 260-килограмов самец, който му изскочил в полето край мъглижкото село Ветрен. Наложило му се да стреля 7-8 пъти докато звярът се проснал на сантиметри от дулото.Признава , че тогава за пръв път в живота си изпитал истински страх и дори мислел да го удари на бяг към близките скали.Пак в този район е бил и големият конфуз с уж простреляно от него прасе, което обаче успяло да се довлече чак до пусията на ловци от друга дружинка, които категорични отказали да му дадат поне главата.С усмивка споделя легендарната случка с изгубения облог с учителя си Исмаил, който гръмнал глиган с уж изхабена и неставаща за нищо туловка.Тогава Ибляма изсвирил пред развеселената дружинка поне 20 пъти любимия на Александър Стамболийски „Земеделски марш“. Уговорката била да не сваля устни от мундщука на кларинета си докато не изгори тракторната гума в огъня.Свирнята приключила чак когато старият ловец задрямал край жаравата.„Уви, Исмаил се спомина преди няколко години, рядко се намират хора като него…“, с тъга в гласа си сподели Папазов,който преди години получи на наградата на публиката на BBC и беше наречен от журналист в английския вестник „ Индипендънт \"свръхестествен гений на кларинета\".\n\n\n                    ", "date": "2017.10.15", "title": "Ибряма отлага ловен излет, репетира с Рут Колева"}
{"url": "http://www.monitor.bg/a/view/55004-%D0%9F%D0%BE%D1%81%D0%BE%D0%BA%D0%B8-%D1%82%D1%80%D1%8A%D0%B3%D0%BD%D0%B0-%D0%BD%D0%B0-43-%D0%B5%D0%BA%D1%80%D0%B0%D0%BD%D0%B0-%D0%B2%D1%8A%D0%B2-%D0%A4%D1%80%D0%B0%D0%BD%D1%86%D0%B8%D1%8F/", "text": "\n                    Филмът „Посоки“ на българския режисьор Стефан Командарев завладя френските киносалони със заглавие „Такси София“. Лентата се разпространява на 43 екрана от 11 октомври и вече обра овациите на медиите. „Красиво предизвикателство - визуално и съдържателно. Точен разрез на България“ и „Мощен филм, езикът на киното е използван с виртуозност“, са само част от хвалбите, а изданието Chacuncherchesonfilm определи продукцията като филм на седмицата. „Сериозен успех е киноразпространението на български филм във Франция в толкова много кина. Пресата също е отлична“, споделя режисьорът.Междувременно лентата, в която с участие се разписват актьорите Асен Блатечки, Васил Василев - Зуека, Юлиан Вергов и други, спечели поредното си отличие. „Посоки“ грабна Специалната награда на журито на фестивала в Хайфа, Израел в надпреварата за най-добър филм от Средиземноморието и Балканите. Стефан Командарев и екипът му вече работят по следващ проект, който носи работното заглавие „Патрулки“. Сюжетът проследява три двойки патрулиращи полицаи за една нощ в София. „Проектът вече е селекциониран на два много престижни европейски форума за копродукции и има голям интерес към него“, издаде още режисьорът.\n\n\n                    ", "date": "2017.10.15", "title": "„Посоки“ тръгна на 43 екрана във Франция"}
{"url": "http://www.monitor.bg/a/view/84581-%D0%91%D0%93-%D1%82%D1%83%D1%80%D0%BD%D0%B5%D1%82%D0%BE-%D0%BD%D0%B0-%D0%9B%D0%B8%D0%BB%D0%B8-%D0%B5-%D1%80%D0%B0%D0%B7%D0%BF%D1%80%D0%BE%D0%B4%D0%B0%D0%B4%D0%B5%D0%BD%D0%BE-%D1%84%D0%B5%D0%BD%D0%BE%D0%B2%D0%B5%D1%82%D0%B5-%D0%BB%D0%B5%D1%82%D1%8F%D1%82-%D0%B7%D0%B0-%D0%91%D0%B5%D1%80%D0%BB%D0%B8%D0%BD/", "text": "\n                     \n\nБългарските спирки от турнето на Лили Иванова са напълно разпродадени и единствения шанс феновете да видят любимката си на този етап вече е зад граница. Както „Монитор“ пръв писа, само за лайфа в Добрич преди няколко дни все още се намираха символичните 40 билета, а двете поредни дати в НДК – на 25 и 26 октомври, отдавна са с изчерпан капацитет на залата. Така желаещите да се докоснат до магията на крехкото момиче с мощен глас постепенно се преориентират към инвестиция в концертен туризъм в Берлин, където Лили ще пее на 3 ноември. Мястото на срещата е Tempodrom, втората по големина зала в германската столица, която през годините е приютявала артисти от ранга на Крис Норман и Боб Дилън. Броят седящи места е 3 114, а Иванова е първия роден изпълнител, който ще забие ток там.\n\nНа 6 ноември изпълнителката на „Без правила“ ще лети за Мадрид за среща с българската общност в театър Lope de Vega. Билетите и за двете събития се котират на цени от 44 евро до 98 за ВИП позиции пред сцената, което, за сравнение, не отстъпва на пропуските за четирите поредни шоута на Ед Шийрън на „Уембли“ през лятото на 2018 г.\n\n \n                    ", "date": "2017.10.15", "title": "БГ турнето на Лили е разпродадено, феновете летят за Берлин "}
{"url": "http://www.monitor.bg/a/view/50280-%D0%94%D0%B8%D0%BB%D1%8F%D0%BD%D0%B0-%D0%9F%D0%BE%D0%BF%D0%BE%D0%B2%D0%B0-%D0%B2%D0%B7%D0%B5-%D1%81%D1%8A%D0%BD%D1%8F-%D0%BD%D0%B0-%D0%91%D0%BE%D0%B1%D0%B8-%D0%92%D0%B0%D0%BA%D0%BB%D0%B8%D0%BD%D0%BE%D0%B2/", "text": "\n                    Актрисата Диляна Попова взе съня на повелителя на златния скункс Боби Ваклинов. Синеокият секссимвол украси видеото към новата песен на репортера „Сомнамбул“, дело на Росен Василев и Любо Цанков. 36-годишната красавица се появява в клипа като черно-бяло видение и обра овациите в YouTube. „Бобка, само една грешка. С това излъчване на Диляна няма как да не забравиш изобщо за текста“, „Диляна Попова е самата красота“ и „Най-правилния избор за модел!“, са само част от коментарите. „Истинско удоволствие е да се работи с Диляна Попова, която пътува цяла нощ от снимките на последния си филм, за да участва в моя клип.“, разказва репортерът. Ваклинов издава още, че текстът към парчето приляга точно на звездата от „Стъклен дом“. „Тя е безсъние – за нея няма сънотворни – тероризъм, за който няма отговорни. Текстът на „Сомнамбул” сякаш съм го писал за нея, толкова е неотразима“, намигна чаровното попълнение на „Господари на ефира“.\n\n\n                    ", "date": "2017.10.15", "title": " Диляна Попова взе съня на Боби Ваклинов"}
{"url": "http://www.monitor.bg/a/view/12795-%D0%9A%D0%B8%D1%80%D1%87%D0%BE-%D0%9C%D0%B0%D1%80%D0%B8%D1%87%D0%BA%D0%BE%D0%B2-%D1%81%D0%B5-%D0%BF%D0%BE%D0%B4%D0%BC%D0%BB%D0%B0%D0%B4%D0%B8-%D1%81-%D0%B4%D0%BE%D0%B1%D0%B0%D0%B2%D0%B5%D0%BD%D0%B0-%D1%80%D0%B5%D0%B0%D0%BB%D0%BD%D0%BE%D1%81%D1%82/", "text": "Феновете чакат час за автографи, групата лансира свое радио за емигранти \n                     Към сърцатите изпълнения на златни хитове на ФСБ, „Щурците“, Б.Т.Р и Дони и Момчил „Фондацията“ включи в шоуто си и добавена реалност. Услугата е истински визуален гъдел за феновете и бе тествана за пръв път на концерта в Бостън, с който музикантите стартираха третото си турне в САЩ. „Идеята бе всеки в публиката да свали една безплатна апликация на телефона си. На огромен екран зад групата имаше маркер и по даден от тях знак хората– така виждаха снимки на Кирил Маричков и компания като съвсем млади.“, сподели за „Монитор“ организатора на обиколката Орлин Мирчев.   Специални гости на гига бяха Валди Тотев и Жоро Марков, които ще изпълнят няколко шлагера на „Щурците“ и при срещите с родната диаспора във Вашингтон и Чикаго. Освен с носталгичното, почти филмово преживяване с добавената реалност, Дони, Маричков, Кирил Николов и Иван Лечев зарадваха 500 души и с новината, че лансират свое радио. Плейлистът на thefоndationradio.com събира най-доброто от българския поп, рок и естрада, без говор и реклами. „Местната организаторка Вили каза, че още преди 17 г на първия концерт на „Щурците“ в Бостън се е зародила идеята за първия бг портал за сънародниците ни в чужбина. Групата отдели над час за снимки и автографи бекстейдж,обясни Мирчев и добави, че в по-голямата част от вечерта по време на изпълненията хората са образували знак сърце с дланите си като знак на уважение към любимците си. Обиколката на „Фондацията“ продължава в Атланта (20-ти октомври), Тампа (21-ви) и Маями (22-ри). \n\n\n                    ", "date": "2017.10.15", "title": "Кирчо Маричков се подмлади с добавена реалност"}
{"url": "http://www.monitor.bg/a/view/48003-%D0%98%D1%81%D1%82%D0%B0%D0%BD%D0%B1%D1%83%D0%BB-%D1%87%D0%B5%D1%80%D0%B2%D0%B5%D0%BD-%D0%B2%D0%B7%D0%B5-%D0%BD%D0%B0%D0%B3%D1%80%D0%B0%D0%B4%D0%B0%D1%82%D0%B0-%D0%BD%D0%B0-%D0%A1%D0%B8%D0%BD%D0%B5%D0%BB%D0%B8%D0%B1%D1%80%D0%B8/", "text": "\n                    Лентата „Истанбул червен“ на Ферзан Йозптек спечели наградата за най-добра адаптация по книга в рамките на „Синелибри“. Филмът стана първенец в дебютната конкурсна програма на кино-литературния фестивал. Международното жури в състав внучката на легендарния Чарли Чаплин - Кийра Чаплин, Бруно Куле, Дориана Леондеф и Илиян Джевелеков избра продукцията сред 8 екранизации от тази и миналата година. Награждаването се състоя вчера на празнична церемония в Зала 1 на НДК. Сюжетът проследява темата за пътуването към себе си и копнежа за промяна, пречупени през спомена за едно идилично минало.Специално за „Синелибри“ в България днес пристигна и всепризнатият израелски писател Давид Гросман. В тазгодишното издание на фестивала неговото творчество ще бъде основен акцент. У нас той ще представи лично най-новия си роман „Един кон влиза в бар“, за който получи престижната международна награда „Ман Букър“, както и екранизацията на книгата си „Ще бягаш ли с мен?“. Кино-литературният фестивал продължава с прожекции на филмите от програмата до 22 октомври. \n\n\n                    ", "date": "2017.10.15", "title": " „Истанбул червен“ взе наградата на „Синелибри“"}
{"url": "http://www.monitor.bg/a/view/2716-%D0%91%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%BC%D0%B5-%D0%BF%D1%80%D0%B8%D0%B5%D1%85%D0%B0-%D1%81-%D0%BE%D1%82%D0%B2%D0%BE%D1%80%D0%B5%D0%BD%D0%B8-%D0%BE%D0%B1%D1%8F%D1%82%D0%B8%D1%8F/", "text": "„Забравена“ е история за силата на човешкия дух и оцеляването, казва актрисата \n                     - Емили Бърн е била похитена преди шест години и към днешна дата всички вярват, че е мъртва. Била е изключителен агент от ФБР, щастливо омъжена. Имала е момченце, на което е помагала да направи първите си крачки. Това, което се случва в началото на нашата история е, че всъщност тя е жива и че човекът когото всички вярват, че я е убил, насочва съпругът ѝ къде да я намери. Тя се появява отново в един свят, който е продължил да съществува и без нея – съпругът ѝ се е оженил повторно, синът ѝ нарича друга жена „мамо“, баща ѝ се е разболял, брат ѝ се бори с алкохолна зависимост. Но каквито и проблеми да имат, всеки един от тях е намерил комфортно място за себе си, в което тя не се вписва. Точно когато всичките ѝ близки са приели липсата й и са продължили напред, точно тогава тя се появява от нищото и трябва отново да намери мястото си в собствения си свят, който се е трансформирал така, че да може да функционира и без нея.- Първоначално прочетох първите 4 епизода и това, което намерих за най-интересно беше, че това е история за оцеляване, а аз проявявам нездраво любопитство към истории, които засягат тази тема. Прочела съм много книги за хора, които успяват да преминат през невероятни изпитания, като например Втората световна война, Холокост и други силно травматични и унищожителни събития, но въпреки това са оцелели и са продължили напред. Така че, четейки сценария, аз бях привлечена най-вече от това, че ще имам възможността да вляза в ролята на съвременна жена, която съчетава в себе си качествата на брилянтен професионалист, майка и съпруга, но също е герой и истински боец. Най-важното за мен беше да изследвам и да разбера кое е това, което те кара да преодолееш непреодолимото? Как става така, че не само оцеляваш при изключително екстремни обстоятелства, но излизаш по-силен и по-мъдър от ситуацията?- Основната е водата. Тя е един красив символ, с помощта на който могат да се обрисуват важни неща за историята и за моята героиня в частност. Водата е тази, която я води в дълбините на нейното подсъзнание, за да ѝ помогне да достигне до паметта си и да си спомни коя е. За да оцелее. Водата е силно свързващ символ също с емоциите и прераждането, защото Емили Бърн прилича на феникс - към средата на сериала тя „изгаря“, за да се прероди по наистина удивителен начин, както много оцелели преди и след нея...Сериалът обръща голямо внимание на динамиката в семейните взаимоотношения. Той разглежда връзката между брат и сестра, баща и дъщеря, майка и син, бивши съпрузи, настоящи съпрузи. Всички тези взаимоотношения попадат в конфликт помежду си в един или друг момент. Мисля, че няма човек на света, за който темата за семейството и взаимоотношенията в него да са чужди. Също, тук е застъпен въпросът за семейните ценности, за лоялността и отново за оцеляването, за това да откриеш и мобилизираш вътрешните си сили в името на тези, които обичаш, въпреки необикновените обстоятелства, които за някои може да се окажат унищожителни. Намирам за много интересно колко силни сме хората всъщност и колко много можем да преживеем, да преодолеем и в края на краищата да намерим лек за най-дълбоките си рани.  - Беше красиво, беше по средата на зимата и студа създаде дискомфорт на колегите, дошли от по-топли места. Това, което най-много ме впечатли, беше работата на екипа от българска страна. Невероятни професионалисти с богат опит - всъщност, това са хората, които стоят зад някои от най-популярните екшъни в последните 10 -15 години. Вълнуващо е да видиш тази съвършено смазана машина, в която всички се познават помежду си, което пък те оставя с усещането, че влизаш в едно сплотено семейство, посрещащо те с отворени обятия. Много ми хареса!Още в началото на снимките разполагахме със сценария на всички десет епизода, което в никакъв случай не означава, че не сме задълбавали в действието и не сме работили върху него допълнително, но имахме лукса да сме наясно откъде тръгваме и накъде отиваме, което ни позволи да изградим максимално достоверно образите си. Традиционно, в телевизията историята няма начало, среда и край. Обикновено се снима епизод за епизод, но в този случай снимахме както се снима игрален филм.- Има една сцена, в която Емили бяга и скача в езеро, за да се спаси, и успява да излезе на другия му бряг. Беше много студено и продуцентите, и екипа бяха притеснени, въпреки предварително взетите мерки – имах неопрен под дрехите и тревогата си седеше заради студа. Всичко мина добре, сцената се получи идеално, а това, което видях в нея и което ме накара да я заобичам е, че тази сцена всъщност е една красива визуализация на това, което представлява героинята ми всъщност. В тази сцена тя скача с главата напред в нещо безкрайно непознато и враждебно, а после излиза от това много дълбоко и много опасно място. От тази сцена разбираш, че тя никога няма да се откаже, че ще продължи независимо от всичко, с което ще се сблъска, за да се добере отново до светлината на повърхността и да напълни отново дробовете си със свеж въздух! - Интересната семейна динамика. Да, всички семейни взаимоотношения са сложни, но тези тук са малко по-сложи по разбираеми причини, което е интересно от гледна точка на актьорската игра. Също много харесвам идеята да можеш и да знаеш как да оцеляваш, да преминаваш през необикновени обстоятелства, да преодоляваш трудности. Другото, което много ми харесва е, че в тази история в главната роля е жена, която също е и майка. Мисля, че няма чак толкова много истории, в които майката е също и супер герой, и то един много дързък, достоверен, човешки начин.\n\n\n                    ", "date": "2017.10.15", "title": "Стана Катич: Българите ме приеха с отворени обятия "}
{"url": "http://www.monitor.bg/a/view/49316-%D0%92%D0%B5%D1%80%D0%B3%D0%BE%D0%B2-%D0%B8%D0%B3%D1%80%D0%B0%D0%B5-%D1%85%D0%BE%D0%BA%D0%B5%D0%B9-%D0%B8-%D0%B2-%D0%9E%D1%82%D0%BA%D1%80%D0%B0%D0%B4%D0%BD%D0%B0%D1%82-%D0%B6%D0%B8%D0%B2%D0%BE%D1%82/", "text": "\n                    Освен страстта си към моторите Юлиан Вергов интегрира в биографията на героя си в „Откраднат живот“ доцент Банков и искрата към хокея. Екипът на Dream Team вече засне сцена на една от закритите ледени пързалки в София, като вместо статисти със стик в ръка се развихриха приятелите на актьора от отбора, с който се подвизават на първенствата за аматьори. Тепърва в медицинската драма на Нова тв ще видим Вергов и в доста екшън сцени.\n\n„Аз тренирах като малък. За съжаление покрай снимките на сериала и театралните премиери съм разредил тренировките, но скоро ще се върна на леда и ще започна да се забавлявам.“, сподели в актуалното си интервю за „Монитор“ възпитаникът на Цветана Манева. Любимата му локация за тренировки е езерото Панчарево при – 18 градуса, където с другари на възраст от 20 до 64 са овладели тънкостите на скоростно преобличане. \n                    ", "date": "2017.10.15", "title": "Вергов играе хокей и в „Откраднат живот“"}
{"url": "http://www.monitor.bg/a/view/60195-%D0%A7%D0%BB%D0%B5%D0%BD-155-%D0%BE%D1%82-%D0%B8%D1%81%D0%BF%D0%B0%D0%BD%D1%81%D0%BA%D0%B0%D1%82%D0%B0-%D0%BA%D0%BE%D0%BD%D1%81%D1%82%D0%B8%D1%82%D1%83%D1%86%D0%B8%D1%8F-%D0%BD%D0%B0%D0%B4%D0%B2%D0%B8%D1%81%D0%BD%D0%B0-%D0%BD%D0%B0%D0%B4-%D0%9A%D0%B0%D1%82%D0%B0%D0%BB%D1%83%D0%BD%D0%B8%D1%8F/", "text": "\n                    Правителството на Испания ще поеме контрола над Каталуния, ако регионалният лидер Карлес Пучдемон отговори твърде неясно на въпроса на Мадрид дали е обявил независимост от Испания, заяви испанският вътрешен министър Хуан Игнасио Соидо, цитиран от Ройтерс.\n\nВъв вторник вечерта Пучдемон обяви независимост, но в следващите секунди отложи влизането й в сила и призова за преговори с Мадрид за бъдещето на Каталуния.\n\nИспанският премиер Мариано Рахой му даде срок до понеделник да изясни позицията си и до вторник да промени решението си, ако настоява за отделяне. Той заплаши, че ще преустанови автономията на Каталуния, ако Пучдемон избере независимостта.\n\n\"Отговорът трябва да е недвусмислен. Той трябва да каже \"да\" или \"не\", заяви Соидо за радио Копе. \"Ако отговори двусмислено, това означава, че не иска диалог и тогава испанското правителство ще трябва да предприеме действия\", предупреди вътрешният министър.\n\nПучдемон, който води консултации с каталунски партии за отговора си, е изправен пред дилема. Ако каже, че е обявил независимост, испанското правителство ще се намеси.\n\nАко каже, че не я е обявил, крайнолявата каталунска партия \"Кандидатура за народно единство\" (CUP) вероятно ще оттегли подкрепата си за неговото правителство на малцинството, отбелязва Ройтерс.\n\nЕдин от вариантите за Мадрид може да бъде прилагането на член 155 от конституцията, който позволява на централната власт да поеме пълен или частичен контрол над някой от 17-те региона, в случай че той не изпълнява законовите си задължения.\n\nВ същото време каталунският вицепремиер Ориол Жункерас предупреди, че отправеното към Мадрид предложение за диалог може да се отнася само за независимостта на Каталуния, предаде Франс прес. Това изявление на Жункерас затваря още малко вратата за постигане на разбирателство между двата лагера, отбелязва агенцията.\n\n Сепаратисткият лидер Карлес Пучдемон трябва до понеделник да отговори на Мадрид, който в сряда му даде пет дни, за да изясни позицията си по своя проект за отделяне на Каталуния от Испания. Неговият заместник не разкри намеренията му, но ясно показа, че за Пучдемон независимостта остава единственият възможен вариант.\n\nПредложението за диалог, отправено към испанското правителство, трябва да се отнася до създаването на републиката и нашия ангажимент към независимостта, подчерта Жункерас в реч, произнесена в централата на ръководената от него партия Републиканска левица на Каталуния.\n\n \"Трябва да е ясно, че най-добрият начин да се стигне до независимост е да разговаряме с всички, или поне с международната общност. Но в същото време имаме безусловен и абсолютен ангажимент да изпълним мандата, даден ни на 1 октомври\", добави бившият евродепутат.\n\nКаталунските сепаратисти се опират на резултатите от произведения на 1 октомври референдум за самоопределение, който беше забранен от испанското правосъдие. Те твърдят, че са спечели референдума с 90 процента от гласовете и 43 процента избирателна активност, припомня АФП.\n\nЖункерас призова сепаратистите към единство. През последните дни най-твърдото крило на сепаратистите оказва натиск върху Пучдемон да скъса безусловно с Мадрид, отбелязва АФП.\n\n\"Подобно единство е от жизнена важност, за да изминем успешно пътя до република\", подчерта регионалният вицепремиер, цитиран от Асошиейтед прес. Много поддръжници на твърдата линия бяха разочаровани от решението на Пучдемон да отложи с няколко седмици обявяването на независимост, с надеждата да започне преговори с Мадрид.\n\nНай-добрият път напред е сепаратистите да покажат на света кой предлага диалог и кой го отхвърля, подчерта Жункерас.\n\n След референдума от 1 октомври срещу каталунския вицепремиер бяха заведени дела за \"неподчинение\", \"неизпълнение на задълженията\" и \"разхищение на обществени средства\", припомня АФП.\n                    ", "date": "2017.10.15", "title": "Член 155 от испанската конституция надвисна над Каталуния"}
{"url": "http://www.monitor.bg/a/view/85587-%D0%9C%D0%B0%D0%BA%D0%B5%D0%B4%D0%BE%D0%BD%D1%81%D0%BA%D0%B8%D1%82%D0%B5-%D0%BF%D0%B0%D1%80%D1%82%D0%B8%D0%B8-%D1%81%D0%B8-%D0%BC%D0%B5%D1%80%D1%8F%D1%82-%D0%B8%D0%B7%D0%B1%D0%B8%D1%80%D0%B0%D1%82%D0%B5%D0%BB%D0%B8%D1%82%D0%B5-%D0%BD%D0%B0-%D0%BC%D0%B5%D1%81%D1%82%D0%BD%D0%BE-%D0%BD%D0%B8%D0%B2%D0%BE/", "text": "\n                    В Македония се произвеждат местни избори, които ще са тест за новото ляво правителство пет месеца, след като дойде на власт в обстановка на остра политическа криза след десетилетие на консервативно управление, предаде АП.\n\n Първият кръг на изборите е днес, като над 1,8 регистрирани избиратели ще изберат кметове и общински съветници в столицата Скопие и други 80 общини.\n\n Вторият кръг е насрочен за 29 октомври.\n\n Проучванията на общественото мнение сочат, че управляващите социалдемократи имат малка преднина, особено в Скопие, където техният кандидат за кмет води с 2,6 процентни пункта пред кандидата на консерваторите.\n\nКонсервативната ВМРО-ДПМНЕ, главната опозиционна партия, се стреми да защити своята доминация на местно ниво. На предишните местни избори през 2013 г. те спечелиха в 56 от 81 общини, когато социалдемократите спечелиха общо четири.\n\nПо време на няколкоседмичната предизборна кампания основната битка се водеше между двете най-големи македонски партии - ВМРО-ДПМНЕ на Никола Груевски и СДСМ на Зоран Заев. По време на всички предизборни срещи и митинги Груевски определяше Заев \"като човек, който не милее за националните интереси и като политик, който предава знамето, името, идентичността и езика на страната\". Според Груевски след идването на власт на Зоран Заев в Република Македония е настъпил \"пълен мрак\" - заплатите са започнали да намаляват, спряло е увеличението на заплатите, чуждите инвестиции рязко са намалели, а икономиката е започнала рязко да спада и да се срива\". Груевски и най-приближените му съпартийци и контролираните от него медии използваха и Договора за приятелство, който бе подписан на 1-ви август от Зоран Заев и Бойко Борисов, за истерична антибългарска кампания. Тук трябва да се отбележи, че в техните предизборни клипове се използваха и изказвания на български политици. Таза кампания ще бъде запомнена и с това, че ВМРО-ДПМНЕ за пореден път отказа да участва в телевизионни дебати. Зоран Заев от своя страна многократно повтаряше, че \"на 15-ти октомври Македония ще нанесе окончателния удар на Груевизма\". \"На 15-ти октомври може да пада сняг, може да вали, а може и да не вали, но едно е сигурно - в неделя пада Груевски\", каза Зоран Заев по време на един от последните си предизборни митинги в родната си Струмица.\n\nГласуването започна в седем сутринта и ще приключи в 19:00 ч.\n\nВ изборите ще участват кандидати за кметове и общински съветници от 19 партии и коалиции и 64 независими кандидати.\n\nШестите местни избори в Македония са насрочени на 15 октомври и ще се произведат в 3480 избирателни секции в 80 общини и град Скопие. Вторият кръг от изборите ще бъде на 29 октомври. Изборната кампания за втория кръг ще приключи на 27 октомври в 24 часа.\n                    ", "date": "2017.10.15", "title": "Македонските партии си мерят избирателите на местно ниво"}
{"url": "http://www.monitor.bg/a/view/58570-%D0%A3%D1%80%D0%B0%D0%B3%D0%B0%D0%BD-%D0%BE%D1%82%D0%BD%D0%B0%D1%81%D1%8F-%D0%98%D1%80%D0%BB%D0%B0%D0%BD%D0%B4%D0%B8%D1%8F-%D0%B8-%D0%92%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D1%81-200-%D0%BA%D0%BC%D1%87/", "text": "\n                    В Ирландия и в части от Великобритания е обявено червено ниво на опасност във връзка с приближаването на атлантическия ураган „Офелия”.\n\nКакто се посочва в сайта на метеорологичната служба, режимът на извънредна ситуация ще влезе в сила от понеделник до вторник. Според най-новите прогнози на метеоролозите скоростта на вятъра може да достигне до 200 км/ч. „Има опасност от разрушаване на сгради и инфраструктура, а в крайбрежните райони – от наводнения”, предупреждава метеорологичната служба.\n\nДостигайки категория 3 в събота, ураганът „Офелия” стана най-силния, наблюдаван досега в източната част на Атлантическия океан. Той също така е шестият голям ураган, който се формира в района през този сезон, нещо, което не се е случвало от 2004 г. насам.\n\nПрез следващите 24 до 48 часа ураганът „Офелия” ще премине от буря с топъл център до мощна такава със студен център - пост-тропическа система с ниско налягане.\n\nПо този начин площта, засегната от ураганните ветрове ще се увеличи, но тяхната сила ще започне да отслабва. Все пак е възможно да има зони на изключително силни ветрове.\n                    ", "date": "2017.10.15", "title": "Ураган отнася Ирландия и Великобритания с 200 км/ч"}
{"url": "http://www.monitor.bg/a/view/52419-%D0%9F%D1%83%D1%82%D0%B8%D0%BD-%D0%BD%D0%B0%D1%81%D0%B0%D0%BC%D0%B5-%D1%81-%D0%B3%D0%BB%D0%B0%D0%BC%D1%83%D1%80%D0%BD%D0%B0-%D0%BE%D0%BF%D0%BE%D0%B7%D0%B8%D1%86%D0%B8%D0%BE%D0%BD%D0%B5%D1%80%D0%BA%D0%B0/", "text": "\n                    Известната руска телевизионна водеща и светска лъвица Ксения Собчак, която неотдавна престана да отрича възможността да вземе участие в изборите за президент на Русия догодина, се е срещнала с президента Владимир Путин, като според Би Би Си, срещата е била на четири очи.За аудиенцията при Путин е станало известно от майката на Собчак Людмила Нарусова, която е член на Съвета на Федерацията (тя твърди, че Путин ще участва във филмов проект на дъщеря й), и от два анонимни източника на Би Би Си. Собчак снима филм за своя баща – бившия кмет на Санкт Петербург Анатолий Собчак, по време на чието управление Путин започва политическата си кариера. Именно покрай снимките на този филм Ксения се е срещала с руския президент. „След като операторите и останалият персонал се оттегли, Путин и Собчак останаха да си говорят насаме“, твърди източникът на Би Би Си.Прессекретарят на президента Дмитрий Песков е реагирал еднозначно на въпросите относно срещата: „Без коментар“.Според представител на най-известния в момента руски опозиционер Алескей Навални – Георгий Албуров „има два начина да се започна кандидапрезидентска кампания в Русия: да се иде при Путин или да се започне обикаляне по регионите (каквото не особено успешно прави Навални). Уви, Ксения Анатолиевна се е спряла на първия“.Руските медии вече от повече от месец пишат за това, че бившата водеща на шоуто „Дом-2“ (руският еквивалент на „Биг Брадър“) може да вземе участие в предстоящите през пролетта на 2018 г. избори за държавен глава на Русия. Миналата седмица в интервю за сп. Glamour Ксения Собчак, която през годините имаше залитания към опозицията, за първи път не отрече тази възможност, като заяви: „Всичко ми е интересно“. Преди това „признание“ Ксения категорично отричаше подобна възможност, като се определяше като независим човек, който отдавна и внимателно следи политическия ладшафт на Русия и му е поставила еднозначна диагноза: „скучно и отвратително“.През септември Собчак си размени достатъчно остри упреци с Навални, който също се надява да бъде допуснат до изборите за президент. Той призоваваше Ксения да не участва в „достатъчно омерзителните“ кремълски игри, а журналистката твърдеше, че Навални се опитва да монополизира действията на опозицията.Някои медии дори бяха изброили кандидатите, на които Собчак била предложила да станат членове на нейния „щаб“. Сред тях са генералният директор на опозиционния телевизионен канал „Дожд“ Наталия Сиднеева, създателя на фондация „СПИД.Центр“ Антон Красовски и на журналиста и автор на книгата „Цялото кремълско войнство“ Михаил Зигар, който също така е и бивш главен редактор на „Дожд“. Същото предложение били получили е шефката на основаната от помилвания от Путин бивш олигарх Михаил Ходорковски организация „Открита Русия“ Мария Баронова, политтехнологът Станислав Белковски и бившият журналист от радио „Свобода“ Роман Супер.\n\n\n                    ", "date": "2017.10.15", "title": "Путин насаме с гламурна опозиционерка"}
{"url": "http://www.monitor.bg/a/view/81469-%D0%90%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B0%D1%82%D0%B0-%D0%BA%D0%B8%D0%BD%D0%BE%D0%B0%D0%BA%D0%B0%D0%B4%D0%B5%D0%BC%D0%B8%D1%8F-%D0%B8%D0%B7%D0%BA%D0%BB%D1%8E%D1%87%D0%B8-%D0%A5%D0%B0%D1%80%D0%B2%D0%B8-%D0%A3%D0%B0%D0%B9%D0%BD%D1%81%D1%82%D0%B8%D0%B9%D0%BD/", "text": "\n                    Американската академия за киноизкуство, която присъжда наградите \"Оскар\", изключи от редиците си обвинения в сексуални посегателства продуцент Харви Уайнстийн, предаде Ройтерс.\n\nАкадемията съобщи, че решението за \"незабавното му изключване\" е взето на извънредно заседание на управителния съвет с \"мнозинство, далеч надвишаващо две трети\".\n\nИзключването на 65-годишния Уайнстийн от най-престижната организация в бранша последва публикации в \"Ню Йорк таймс\" и \"Ню Йоркър\" за обвиненията на цяла поредица жени, които той подлагал на сексуален тормоз при инциденти, датиращи още от 80-те. В събота пета жена - британската актриса Лизет Антъни обвини продуцента, че я е изнасилил.\n\nХарви Уайнстийн беше уволнен от собствената си компания заради скандала. Съпругата му Джорджина Чапмън, която е главна дизейнерка на \"Маркеса\", го напусна.\n\nКиноакадемията на САЩ подчерта, че отправя по-широко послание: \"Ние не просто се дистанцираме от човек, който повече не заслужава уважението на колегите си, но и изпращаме сигнал, че ерата на умишленото игнориране и срамното съучастничество в хищническото сексуално поведение и тормоз на работното място, в нашата киноиндустрия е приключила.\n\nВ същото време Франция започна процедура да отнеме Ордена на почетния легион на\n\nУайнстийн. Той стана кавалер на Ордена на Почетния легион през 2012 г. като един от продуцентите на филма \"Артистът\" (2011) на френския режисьор Мишел Азанависиюс. Отличието му беше връчено от тогавашния френски президент Никола Саркози.\n\nОрденът на Почетния легион се присъжда за изключителни военни и граждански заслуги от 1802 г., когато е учреден от Наполеон.\n\nХарви Уайнстийн е носител и на Ордена на Британската империя за принос в британската филмова индустрия от 2004 г.\n                    ", "date": "2017.10.15", "title": "Американската киноакадемия изключи Харви Уайнстийн"}
{"url": "http://www.monitor.bg/a/view/55817-%D0%A7%D0%B0%D1%88%D0%B0-%D0%BA%D0%B0%D1%80%D0%B0-%D1%85%D0%BE%D1%80%D0%B0%D1%82%D0%B0-%D0%B4%D0%B0-%D0%BF%D0%B8%D1%8F%D1%82/", "text": "\n                    Всеизвестно е колко важна е водата за доброто здраве. Въпреки многобройните й ползи, живителната течност не е по вкуса на всеки. Ако не Ви е по сърце да пиете вода, но не искате да лишавате организма си от нея, то решението на проблема за Вас е Правилната Чаша, която \"мами\" мозъка за вкусовите качества на течността. Специалната чаша Right Cup не притежава специфичен вкус, но е ароматизирана и се предлага в предразполагащи цветове, които напомнят за различни плодове - цитрусови, горски, ябълки, грозде, праскови. Комбинацията \"вкарва\" мозъка в заблуда, че пие сок, а не вода, което прави консумацията й далече по-приятна.\n\nЧашата е подходяща както за деца, които по-трудно могат да бъдат накарани да пият вода в големи количества, така и за възрастни, пристрастени към вредни за здравето ароматизирани напитки с добавена захар. Цената на специалната чаша в интернет е 29,95 долара.\n                    ", "date": "2017.10.15", "title": "Чаша кара хората да пият"}
{"url": "http://www.monitor.bg/a/view/39459-%D0%9F%D1%83%D1%81%D0%BD%D0%B0%D1%85%D0%B0-%D0%BD%D0%B0%D0%B9%D0%B1%D0%B5%D0%B7%D0%BF%D0%BE%D0%BB%D0%B5%D0%B7%D0%BD%D0%BE%D1%82%D0%BE-%D0%BB%D0%B5%D1%82%D0%B8%D1%89%D0%B5-%D0%B2-%D1%81%D0%B2%D0%B5%D1%82%D0%B0/", "text": "\n                    Едно от най-отдалечените места на света вече не е толкова изолирано, след като бе изпълнен първият граждански полет до Света Елена - южноатлантическия остров, до който до неотдавна достъп осигуряваше единствено кораб, но сега вече има и летище, което заради баснословната си цена бе кръстено от медиите „най-безполезното в света“. Света Елена се надява да привлече повече туристи към неравния си пейзаж и морски живот с новото изживяване да посетиш едно необикновено място (намира се на 1800 километра западно от Африканския бряг и е известен с това, че там Наполеон Бонапарт прекарва последните си години в изгнание). Новата седмична авиоуслуга слага край на единствения досега редовен начин да се стигне до острова. Кралското пощенско корабче \"Света Елена\", на което му е нужна близо седмица, за да стигне там от Кейптаун, ще спре да плава през февруари.\n\n\"Най-безполезното летище в света\", както някои го наричат, струваше около 400 милиона долара и трябваше да допринесе за икономическата независимост на острова с население 4534 души. Месец преди откриването му през 2016 година обаче изпитателни полети установиха опасни въздушни течения и приемането на граждански полети бе отложено. На летището кацаха само частни и медицински самолети, припомня Блумбърг. Заради ограничените транспортни възможности едва няколко хиляди туристи годишно пристигаха досега на острова.\n                    ", "date": "2017.10.15", "title": "Пуснаха \"най-безполезното летище в света\""}
{"url": "http://www.monitor.bg/a/view/60535-%D0%A8%D0%B2%D0%B5%D0%B9%D1%86%D0%B0%D1%80%D0%B8%D1%8F-%D0%B3%D0%BE%D1%82%D0%B2%D0%B8-%D1%80%D0%B5%D1%84%D0%B5%D1%80%D0%B5%D0%BD%D0%B4%D1%83%D0%BC-%D0%B7%D0%B0-%D0%B7%D0%B0%D0%B1%D1%80%D0%B0%D0%BD%D0%B0-%D0%BD%D0%B0-%D0%B1%D1%83%D1%80%D0%BA%D0%B8%D1%82%D0%B5/", "text": "\n                    Правителството на Швейцария обяви, че в страната ще има референдум дали да бъде наложена забрана за части от облеклото, които покриват лицето, като маска или мюсюлманските бурки и никаби, предаде АП. Допитването е по инициатива на над 100 хиляди души, подписали се за подлагане на всенародно гласуване на решението.\n\nШвейцарската система за пряка демокрация позволява важни политически въпроси да се решават от гражданите с пряко гласуване. Федералният съвет (правителството) трябва да определи датата на референдума, който едва ли ще бъде през тази година.\n\nАко вотът бъде положителен, Швейцария ще се присъедини към Франция, Австрия и още няколко европейски страни, в които е забранена появата на публични маста с аксесоари, закриващи лицето. Италианскоезичният швейцарски кантон Тичино въведе такава забрана още миналата година, припомня АП.\n                    ", "date": "2017.10.15", "title": "Швейцария готви референдум за забрана на бурките"}
{"url": "http://www.monitor.bg/a/view/4931-%D0%9D%D0%B5%D1%83%D0%B4%D0%BE%D0%B1%D0%BD%D0%B0-%D0%BA%D0%BB%D0%B0%D1%81%D0%B8%D0%BA%D0%B0-%D0%A3%D1%87%D0%B8%D0%BB%D0%B8%D1%89%D0%B0-%D0%B2-%D0%A1%D0%90%D0%A9-%D1%83%D0%B1%D0%B8%D1%85%D0%B0-%D0%BF%D1%80%D0%B8%D1%81%D0%BC%D0%B5%D1%85%D1%83%D0%BB%D0%BD%D0%B8%D0%BA/", "text": "\n                    Романът \"Да убиеш присмехулник\" изключен от учебната програма в американски училища, съобщи Фокс нюз. Световноизвестният роман на американската писателка Харпър Ли е изключен от учебната програма за осми клас от средните училища в град Билокси (щата Мисисипи), заради присъствието на \"наудобни\" думи в произведението. Решението е взето на заседание на борда на Асоциацията на учебните заведения на града на 12 октомври. \"Ние получихме оплаквания за книгата. В съдържанието има нещо, което кара хората да се чувстват неудобно. Можем да преподаваме и с помощта на други произведения\", казва вицепрезидентът на борда на директорите Кени Холоуей. Той поясни, че романът \"Да убиеш присмехулник\" все още е на разположение в училищните библиотеки. \"Той остава в нашите библиотеки, но в осми клас ще се чете друга книга\". Според местния вестник \"Сън Хералд\", причината за изключването на книгата от учебната програма е това, че в него се среща думичката \"негър\", която се споменава 48 пъти. В съвременна Америка определянето на афроамериканците с това понятие е унизително. Романът \"Да убиеш присмехулник\" е публикуван през 1960 г. Книгата е една от класиките в американската литература и едно от най-добрите произведения на XX век. Печели награда Пулицър в 1961 година, а в следващата година по книгата е направен едноименен филм.\n                    ", "date": "2017.10.15", "title": "Неудобна класика: Училища в САЩ убиха присмехулник"}
{"url": "http://www.monitor.bg/a/view/54752-%D0%9C%D0%B0%D0%B9%D0%BA%D0%B0%D1%82%D0%B0-%D1%83%D0%B4%D1%83%D1%88%D0%B8%D0%BB%D0%B0-%D0%B1%D0%B5%D0%B1%D0%B5%D1%82%D0%BE-%D1%81%D0%B8-%D0%B1%D0%B8%D0%BB%D0%B0-%D0%B2-%D0%B4%D0%B5%D0%BF%D1%80%D0%B5%D1%81%D0%B8%D1%8F/", "text": "\n                    35-годишната Венелина Петкова, умъртвила бебето си при криминално раждане в последно време е била в депресия. Това споделят познати на жената. Майката, която вече се сдоби и с обвинение, била тиха, кротка и много лъчезарна жена, но в последно време като че ли се наблюдавала промяна в поведението и характера и. Тя станала по-мълчалива и по-затворена в себе си, като че ли непрекъснато нещо я човъркало и не и давало мира отвътре.\n\nЖители на Горна Оряховица пък поискаха доживотна присъда без право на замяна, ако се докаже, че тяхната съгражданка наистина е удушила новороденото си бебе. В социалните мрежи вече върви подписка, в която инициаторите настояват ако бъдат събрани достатъчно доказателства за вината на 35-годишната учителка, тя да бъде съдена не по чл. 120 от Наказатения кодекс, където се предвижда затвор до три години, а по общия текст за предумишлено убийство, за което се предвижда доживотен затвор. „Не е логично една майка да получи такова смешно наказание, при положение, че е посегнала и е убила най-милото си, своята току що родена рожба. И всякакви приказки за родилни депресии и други психични промени в съзнанието на една родилка са пълни глупости. Значи ако бащата убие бебето си ще получи доживотна присъда, а на майката ще и се размине. Това не е честно и не е справедливо”, възмущават се жителите на железничарския град. Те обмислят да изготвят и предложение до народното събрание с искане скандалният член 120 от Наказателния кодекс завинаги да отпадне. Освен това според съгражданите на разследваната майка, ако бъде призната за виновна, трябва да и бъдат отнети завинаги учителските права и да не може никога през живота си да работи повече с деца.\n                    ", "date": "2017.10.15", "title": "Майката удушила бебето  си била в депресия"}
{"url": "http://www.monitor.bg/a/view/56456-%D0%9F%D0%BE%D0%B4%D0%B0%D0%BD%D0%B8%D0%BA-%D0%BD%D0%B0-%D0%BA%D1%80%D0%B0%D0%BB%D0%B8%D1%86%D0%B0-%D0%95%D0%BB%D0%B8%D0%B7%D0%B0%D0%B1%D0%B5%D1%82-%D1%81%D0%B5-%D1%80%D0%B0%D0%B7%D0%BC%D0%B8%D0%BD%D0%B0-%D1%81%D1%8A%D1%81-%D0%B7%D0%B0%D1%82%D0%B2%D0%BE%D1%80%D0%B0/", "text": "\n                     \n\nПостоянно пребиваващ в България 54-годишиен поданик на британската кралица Елизабет Втора се размина с ефективен престоя зад решетките по дело за незаконно отглеждане на нива с канабис.\n\nПлантацията, в която полицаите на 28 април т.г. преброили  2 779 стръка от наркотичното растение се намирала в имот край село Горска поляна, където от години Конрад С. притежавал имот.Първоначално мъжът отричал да има нещо общо с насажденията, в последствие променил показанията си и твърдял, че използва листата , за да лекува стари болежки, но на финала склонил да подпише споразумение. То му осигурило 3-годишно отлагане на наложената 22-месечна присъда, съдът проявил и снизхождение като постановил парична глоба от едва 2 500 лв.\n\nРоденият в Северна Ирландия британец и друг път е имал вземане даване с властите, припомнят запознати. През 2013 година срещу него е имало европейска заповед за задържане , тогава той е бил изпратен в родината си по дело за шофиране в пияно състояние.Според наличните у нас документи той обаче се оказал реабилитиран.\nСпоразумението има сила на влязла в сила присъда и не подлежи на обжалване или протест,уточняват от районния съд в Елхово, където е гледано делото.\n\n \n                    ", "date": "2017.10.15", "title": "Поданик на кралица Елизабет се размина със затвора  "}
{"url": "http://www.monitor.bg/a/view/88209-300-%D0%BB%D0%B5%D0%B2%D0%B0-%D0%B3%D0%BB%D0%BE%D0%B1%D0%B0-%D0%B7%D0%B0-%D0%B3%D1%8A%D0%B4%D1%83%D0%BB%D0%B0%D1%80-%D0%BD%D1%8F%D0%BC%D0%B0%D0%BB-%D0%BF%D1%80%D0%B0%D0%B2%D0%BE-%D0%BD%D0%B0-%D0%B4%D1%83%D0%BE-%D1%81-%D0%B1%D0%BB%D0%B8%D0%B7%D0%BD%D0%B0%D0%BA%D0%B0-%D1%81%D0%B8/", "text": "\n                    С 300 лева бе глобен уличен музикант, който свирел на гъдулка в центъра на Пловдив. Мъжът изпълнявал народни песни по Главната, заедно със своя брат близнак. И двамата имали разрешения от общината за това, но нямали документ, с който да им бъдат позволени изпълнения в дует. Така на 2 май т.г. около 17 часа на ул. „Райко Даскалов” 16 близнаците музиканти били проверени от общински служител и след като не представили документа за групово изпълнение, бил глобени с 300 лева. Гъдуларят обжалвал санкцията в съда, където станало ясно, че действително е в нарушение. Съгласно общинската наредба за обществения ред с цел осигуряване спокойствието на живеещите и работещите в центъра на Пловдив, има забрана за използване на електронни усилвателни устройства от уличните музиканти, както и събирането им за групови артистични изпълнения без разрешение от кмета на общината. Глобите при такива нарушения за физически лица са от 300 до 3000 лева, а за фирми – от 3 000 до 30 000 лева. Въпреки това обаче съдът преценил, че наказващият орган не е разтълкувал правилно текстовете от закона и не е отграничил маловажните случаи на административни нарушения от обикновените такива. Според съда нарушението на близнаците е първо по ред, а степента му не съответства на тежестта на наложената санкция. Музикантите не са нарушили нощната тишина, защото са свирели в 17 часа. Освен това и двамата имали валидни разрешения за улични музиканти, а самото им изпълнение е дуо, което според магистратите, трудно може да бъде определено, като група артисти. Затова районният съд в Пловдив отменил глобата от 300 лева, наложена на гъдуларя близнак като твърде тежка за извършеното нарушение. Решението не е окончателно и може да бъде обжалвано. \n                    ", "date": "2017.10.15", "title": "300 лева глоба за гъдулар, нямал право на дуо с близнака си "}
{"url": "http://www.monitor.bg/a/view/42310-%D0%93%D0%BB%D0%BE%D0%B1%D0%B8%D1%85%D0%B0-%D0%BD%D0%B5%D0%BF%D1%8A%D0%BB%D0%BD%D0%BE%D0%BB%D0%B5%D1%82%D0%B5%D0%BD-%D1%81-200-%D0%BB%D0%B5%D0%B2%D0%B0-%D0%B7%D0%B0-%D0%BF%D1%80%D0%B5%D0%B2%D0%B8%D1%88%D0%B5%D0%BD%D0%B0-%D1%81-44-%D0%BA%D0%BC%D1%87%D0%B0%D1%81-%D1%81%D0%BA%D0%BE%D1%80%D0%BE%D1%81%D1%82/", "text": "\n                    С 200 лева глоба от КАТ се сдоби непълнолетен ученик от пловдивско, засечен да шофира с превишена скорост от 44 км/час. Младежът нямал право на книжка, но пък и от Пътна полиция нямали право да го глобяват, именно защото нямал навършени 18 г.\n\nНарушението било извършено на 3 ноември 2014г. в 14,40 часа на пътя убиец между Пловдив и Асеновград. В района на КЦМ скоростта от 90 км/час на междуградските пътища е ограничена до 60 км/час. Неправоспособният шофьор нарушил ограничението и бил заснет от стационарната камера, която се намира близо до отбивката за летище „Пловдив”. Така непълнолетният получил честитка от КАТ за 200 лева глоба, която моментално обжалвал в Районния съд в Пловдив. Магистратите отменили санкцията, тъй като според ЗАНН непълнолетният шофьор не можел да бъде глобяван. Паричната санкция трябвало да бъде заменена с „обществено порицание”. Пловдивското МВР на свой ред обжалвало съдебното решение на първа инстанция в административния съд, откъдето потвърдили отмяната на глобата, което решение е окончателно. \n                    ", "date": "2017.10.15", "title": "Глобиха непълнолетен с 200 лева за превишена с 44 км/час скорост"}
{"url": "http://www.monitor.bg/a/view/79879-%D0%97%D0%B0%D0%BC%D0%B5%D0%BD%D1%8F%D1%82-%D1%81%D1%82%D0%B0%D1%80%D0%B0%D1%82%D0%B0-%D0%BA%D1%80%D1%8A%D0%B3%D0%BB%D0%B0-%D0%BC%D0%BE%D0%BD%D0%B5%D1%82%D0%B0-%D0%BE%D1%82-1-%D1%81-%D0%B4%D0%B2%D0%B0%D0%BD%D0%B0%D0%B4%D0%B5%D1%81%D0%B5%D1%82%D0%BE%D1%8A%D0%B3%D1%8A%D0%BB%D0%BD%D0%B0/", "text": "\n                    Старите кръгли монети от 1 британска лира от днес се изтеглят от обращение и няма да се приемат като платежно средство на Острова. Те ще бъдат заменени от нови дванадесетоъгълни от жълт и бял метал, съобщиха от хазната на Обединеното кралство.\n\nКръглата монета от 1 фунт се използваше повече от 30 години. Тя бе пусната през 1983 г. Според експерти една трета от старите метални пари в обращение са били фалшиви. Новата монета се счита за по-добре защитена срещу подправяне. Британският монетен фонд (The Royal Mint) я нарече „най-сигурната монета в света”, защото в нея има скрит детайл за защита.\n\nНовият метален паунд обаче създава доста неудобства на жителите на Острова. Много от автоматите за паркиране при използването му блокират. Същото се получава и с количките за пазаруване в големите супермаркети.\n                    ", "date": "2017.10.15", "title": "Заменят старата кръгла монета от £1 с дванадесетоъгълна"}
{"url": "http://www.monitor.bg/a/view/36306-%D0%9C%D0%BE%D1%80%D0%BA%D0%BE%D0%B2%D0%B8%D1%82%D0%B5-%D0%BF%D0%BE%D0%B5%D0%B2%D1%82%D0%B8%D0%BD%D1%8F%D1%85%D0%B0-%D1%81-12-%D1%87%D1%83%D1%88%D0%BA%D0%B8%D1%82%D0%B5-%D1%81-10/", "text": "Гроздето поскъпна на едро до 1,57 лв. килото\n                    Морковите поевтиняха с 12,5% през миналата седмица и по борсите в страната се продаваха средно по 0,63 лева за килограм, сочат данни на Държавната комисия по стоковите борси и тържищата (ДКСБТ). Зелените чушки пък поевтиняха с 10,6 на сто до 0,93 лв./кг.\n\n \n\nЗелето остана на сравнително стабилна цена\n\n \n\nи се търгуваше по 0,55 лв./кг на едро. От другите зеленчуци за зимнината патладжаните поскъпнаха с 2,4 на сто и се продаваха по борсите по 0,87 лева за килограм. Цената на червените чушки падна с 3.8%, до 1,28 лева за килограм.\n\nОранжерийните домати поскъпнаха през изминалата седмица с почти 9 на сто и се търгуваха по борсите по 1,62 лева за кило. Най-голямо поскъпване при зеленчуците бе отчетено за оранжерийните краставици, чиито цени на едро скочиха на борсите с цели 27,4 на сто до 1,57 лева средно за килограм.\n\n \n\nКартофите се търгуваха по 0,52 лева за кило\n\n \n\nна едро.\n\nЦената на лимоните на тържищата падна с 1,9 на сто и през последните 5 работни дни цитрусите се продаваха на едро по 2,58 лева на кило. Ябълките се търгуваха по 1,35 лв./кг, а гроздето поскъпна с 6,8 на сто до 1,57 лева средно за килограм.\n\nОт млечните продукти кравето сирене поскъпна с 1% и се продаваше средно по 6,21 лв./кг, а кашкавалът тип \"Витоша\" отчете незначителен ръст на борсовата цена с 0,2 на сто до 10,51 лв./кг.\n\nОлиото през миналата седмица поскъпна с 0,3% и се купуваше на едро по 2,05 лева за литър. Каймата увеличи цената си с 0,7 на сто и до 4,70 лева за килограм. Пилешкото замразено месо се продаваше по 3,81 лв./кг на едро. Захарта пък поевтиня с 3 стотинки и се търгуваше на едро по 1,48 лв./кг. Цената на брашното тип \"500\" падна с 2,5 на сто до 0,79 лева за килограм. Зрелият фасул се купуваше средно по 3,43 лв./кг. Яйцата се продаваха по 0,22 лева за брой на едро.\n\nИндексът на тържищните цени, който отразява цените на хранителните стоки на едро, се повиши през миналата седмица седмица с 1,47%.\n                    ", "date": "2017.10.15", "title": "Морковите поевтиняха с 12%, чушките - с 10%"}
{"url": "http://www.monitor.bg/a/view/34551-%D0%98%D0%B7%D0%B7%D0%B5%D1%85%D0%B0-%D0%BE%D1%82-%D1%81%D0%BA%D0%BB%D0%B0%D0%B4-15-%D1%82-%D0%BC%D0%B0%D1%81%D0%BB%D0%B8%D0%BD%D0%B8-%D0%B1%D0%B5%D0%B7-%D0%B4%D0%BE%D0%BA%D1%83%D0%BC%D0%B5%D0%BD%D1%82%D0%B8/", "text": "\n                    1500 килограма маслини без документи за произход и сертификати за качество са били иззети от склад на частна фирма в Пазарджик. Това информираха от Областната дирекция на МВР в града. Деликатесната стока била в няколко пластмасови бидона, които се намирали в помещението и когато служителите от сектор „Противодействие на икономическата престъпност” при ОД МВР – Пазарджик, поискали от собственика документи за произход, качество и внос, той не могъл да покаже такива. Маслините най-вероятно са били внесени нелегално у нас.\n\nАкцията на полицията била подпомогната от инспектори от Областната дирекция по безопасност и контрол на храните в града, които проверили складове и магазини в района на промишлената зона в областния град. Инспекторите по контрол на храните са поставили под възбрана хранителните продукти до момента на тяхното транспортиране за унищожаване. На собственика на склада са съставени актове за установените нарушения.\n\n \n                    ", "date": "2017.10.15", "title": "Иззеха от склад 1,5 т маслини без документи"}
{"url": "http://www.monitor.bg/a/view/40180-%D0%98-%D1%81%D0%B8%D0%BD%D1%8A%D1%82-%D0%BD%D0%B0-%D1%88%D0%B5%D1%84%D0%B0-%D0%BD%D0%B0-%D0%9A%D0%90%D0%A2-%D0%B2-%D0%A0%D1%83%D1%81%D0%B5-%D1%81%D1%80%D0%B5%D0%B4-%D0%B7%D0%B0%D0%B4%D1%8A%D1%80%D0%B6%D0%B0%D0%BD%D0%B8%D1%82%D0%B5-%D0%BF%D1%80%D0%B8-%D1%81%D0%BF%D0%B5%D1%86%D0%B0%D0%BA%D1%86%D0%B8%D1%8F%D1%82%D0%B0/", "text": "\n                    И синът на началника на КАТ в Русе е сред задържаните при вчерашната спецакция на ГДБОП под ръководството на Специализираната прокуратура, потвърди по телефона пред русенски журналисти говорителят на главния прокурор Румяна Арнаудова. По-рано позовавайки се на свои източници „24 часа” съобщи, че сред арестуваните е Мануел Манов – син на шефа на русенския КАТ.Прокурор Арнаудова обясни, че на осем души – седем мъже и една жена, са подвигнати обвинения. Единият от мъжете – братът на червения депутат Георги Стоилов – Илия, е обвинен, че е организирал престъпна група за рекет и разпространение на наркотици, действала от началото на 2015 г. Останалите мъже са обвинени в съучастничество. На жената и още четири лица са повдигнати обвинения за отвличане и изнудване.Отвличането е станало на 30 март 2015 г., уточни Арнаудова. Отвлеченият е бил служител на фирмата на организатора на групата. Бил е заподозрян в кражба и със сила и заплахи е бил принуден да поеме имуществено задължение – да подпише запис на заповед на стойност 100 000 лева.Прокурор Арнаудова допълни, че при вчерашната акция са извършени 15 претърсвания в нощен клуб, забожна къща, жилища, офиси и автомобили. Открити са метални палки, пистолети, патрони, електрошокова палка, както и 2000 евро, придобити от дейността на организираната престъпна група. Разпитани са 15 лица, двама от които са с тайна самоличност.Специализираната прокуратура ще поиска днес осемте души да бъдат задържани за постоянно в ареста, уточни прокурор Арнаудова.\n\n\n                    ", "date": "2017.10.15", "title": "И синът на шефа на КАТ в Русе  сред задържаните при спецакцията (ОБНОВЕНА)"}
{"url": "http://www.monitor.bg/a/view/58166-%D0%97%D0%B0%D0%B4%D1%8A%D1%80%D0%B6%D0%B0%D1%85%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%BA%D0%BE%D1%80%D0%B0%D0%B1-%D1%81-%D0%BE%D0%BF%D0%B0%D1%81%D0%BD%D0%B8-%D0%BE%D1%82%D0%BF%D0%B0%D0%B4%D1%8A%D1%86%D0%B8-%D0%B2-%D0%98%D1%82%D0%B0%D0%BB%D0%B8%D1%8F/", "text": "\n                    Българският кораб „Seven star”, натоварен със скрап, е бил задържан при пристигането си в Салерно, Италия. Следващата спирка на плавателния съд трябвало да бъде Ористано, Сардиния, където товарът трябвало да бъде свален. Плавателният съд, който е построен през 1982 година, е с български флаг и негов мениджър-собственик, според световната база данни Equasis и Руския корабен регистър, е компанията Low Sea Shipping Management Co. с централа във Варна. Това съобщи специализираното морско издание „Маритайм бюлетин“, кто се позовава на информация от Степан Коцерга от Украйна, втори офицер, работещ на товарни кораби. Според него, товарът от опасни метални отпадъци ще бъде разтоварен и поставен под запор. Италианските власти от доста време са подозрителни към подобни товари от скрап, пристигащи в Сардиния. Не е ясно какво се случва там с промишлените отпадъци, включващи смачкани автомобили, електроника, пластмаса, маслени филтри на двигатели, домакински електроуреди и други, след като в Сардиния няма преработвателни и рециклиращи фабрики и съоръжения, отбелязва Коцерга пред изданието. Италианските власти подозират, или незаконно им разтоварване някъде на осторова, или в крайбрежните му води, или пък по-нататъшно транспортиране на отпадъците към други държави. Твърди се още, че Сардиния се е превърнала в регионален център за отпадъци. Отпадъчните товари по правило не изискват документи, сертифициращи този брак, в съответствие с международната регулация, пояснява още изданието.\n                    ", "date": "2017.10.15", "title": "Задържаха български кораб с опасни отпадъци в Италия "}
{"url": "http://www.monitor.bg/a/view/57684-%D0%9A%D0%BE%D1%81%D1%82%D0%BE%D0%B2-%D0%B8%D0%B7%D0%BF%D0%BB%D1%83%D0%B2%D0%B0-%D0%BE%D1%82-%D0%B4%D1%83%D0%BF%D0%BA%D0%B0%D1%82%D0%B0-%D1%81%D0%B8-%D0%B8-%D0%B7%D0%B0%D1%89%D0%B8%D1%82%D0%B8-%D0%BE%D1%82%D1%80%D0%BE%D1%87%D0%B5%D1%82%D0%BE-%D1%81%D0%B8-%D0%A6%D0%B2%D0%B5%D1%82%D0%B0%D0%BD-%D0%92%D0%B0%D1%81%D0%B8%D0%BB%D0%B5%D0%B2/", "text": " Бащата на олигархията мълчи за парите си в КТБ и хонорарите на дъщеря му   \n                    Костов даде доста сериозно монтирано интервю в Нова тв пред охранената с грантове от чужди фондации Лора Крумова, в което най-необезпокоявано разпространи гигантските си манипулативни тези, обслужващи създадения от него олигархичен кръг и в същото време по типичния си нагъл стил се опита да изкара себе си бял като вакло агънце.КонспирацииОт позицията си на лаборант,че лошите руснаци така манипулират нещата в България, че управляващите вършат нередности, заради които в Европейския съюз не ни искат. Геополитическият поглед над ситуацията достигна такава стратегическа, драгалевска височина, че Иван Костов едва ли не обвини руснаците, че правят негативни кампании срещу него самия. Внушено бе, че България не я приемали в Шенген, защото се пишели критични статии срещу Костов.Все пак, колкото и да го усукваше по килифаревски, Костов докара анализа си до болната за него тема – а именно опитите на Цветан Василев чрез неговите ортаци да проведе вторичен грабеж на активите, купени с КТБ, като доизточи въпросните фирми докрай. В случая в отбранителната индустрия, където очевидно Емилиян Гебрев се държи като личния оръжейник на мустакатия банкер, Костов категорично защити интересите му и представи проверките от компетентните институции и исканията да се прекратят констатираните нарушения в заводите му, като опит на някакви лоши хора да му вземат бизнеса. Източването на „Дунарит“ чрез преводи към Белград от задгранични сметки на завода, коетои с подкрепата на Гебрев, разбира се, не намери място в анализа на Драгалевския лаборант.Връх на наглостта обаче бе изказването на Фетуллах Костов, че не бил взел и един пирон от приватизацията и че семейството му не се било облажило от скандалните сделки с държавни активи, които се направиха по време на неговия управленски мандат. За скандалните схеми с РМД-та, чрез които близки сътрапезници на Костов като Славчо Христов и Георги Кирчев се сдобиха с държавни активи за стотици милиони лева вече достатъчно е писано. Струва си само да напомним, че и двете дъщери на Костов имат апартаменти в курорта Златни пясъци, с който татко им иначе няма нищо общо. Засиленият интерес на Командира към делата на Цветан Василев пък е обясним, тъй като самият той и семейството му кътаха там над 700 бона депозити на преференциални условия, които успяха да си приберат след поставянето на банката под особен надзор по доста съмнителен начин. Партията на Костов ДСБ държешеФирма на Мина Костова пък получаваше петцифрени хонорари от една от фирмите бушони, чрез които Василев източи КТБ. По този начин бившият премиер, който иначе няма нищо общо с приватизацията и с КТБ, е уредил дъщеря си на хранилка при банкера беглец, а в момента защитава интересите на хората му в оръжейния бизнес. Всички тези въпроси не бяха зададени на Костов и той премълча срамните си връзки с олигарсите, израснали под неговото крило, сред които освен Цветан Василев са Иво Прокопиев, Огнян Донев, Гриша Ганчев и Сашо Дончев.\n\n\n                    ", "date": "2017.10.15", "title": "Командира брани в  ефир Българския Мадоф (ОБНОВЕНА)"}
{"url": "http://www.monitor.bg/a/view/11972-%D0%A1%D0%BF%D0%B0%D1%81%D0%B8%D1%85%D0%B0-%D0%B4%D0%B5%D1%81%D0%B5%D1%82%D0%BA%D0%B8-%D0%BF%D0%BE%D0%B9%D0%BD%D0%B8-%D0%BF%D1%82%D0%B8%D1%87%D0%BA%D0%B8-%D0%BE%D1%82-%D0%BD%D0%B5%D0%B7%D0%B0%D0%BA%D0%BE%D0%BD%D0%B5%D0%BD-%D1%85%D0%B0%D0%B9%D0%B2%D0%B0%D0%BD-%D0%BF%D0%B0%D0%B7%D0%B0%D1%80-%D0%B2-%D0%9F%D0%BB%D0%BE%D0%B2%D0%B4%D0%B8%D0%B2/", "text": "\n                    Десетки пойни птички бяха пуснати на свобода при акции на полицията на незаконния хайван пазар, който от години функционира пред КАТ – Пловдив. Проверките били две и са съвместни между полиция, общинска охрана, РИОСВ и кметството на район „Северен”. При първата акция били съставени 6 акта на търговци, а при втората – 4. Всеки един от актовете бил на стойност по 300 лева, съобщиха от общинския инспекторат в Пловдив. На хайван пазара се стичат десетки търговци от цялата област и освен пойни птички, те продават зайци, кокошки, петли, породисти кучета и котки. Шефът на общинския инспекторат в Пловдив Ангел Славов цитира заповед на областната дирекция по безопасност на храните, която забранява търговията с живи животни на нерегламентирани за целта места. Именно такъв е хайван пазарът край ромските мезонети в Шекер махалата в Пловдив. Пловдивчани, които искат да си купят заек или кокошка, които да поднесат в дар на църква за курбан, ходят там от години. Търговията с пойните птички също е тотално забранена, но търговците хитруват. Въпреки глобите и постоянните проверки, търговците не спират да ловят пойни птички и да ги продават. „Ние ги пускаме, те отново ги хващат и ги продават”, се жалват проверяващите. Проверяващите пускат на свобода канарчетата и кардаринките, защото дори да ги конфискуват, община Пловдив няма как да осигури подходящи условия за отглеждането им. \n                    ", "date": "2017.10.15", "title": "Спасиха десетки пойни птички от незаконен хайван пазар в Пловдив"}
{"url": "http://www.monitor.bg/a/view/32202-%D0%A5%D1%80%D0%B8%D1%81%D1%82%D0%BE-%D0%98%D0%B2%D0%B0%D0%BD%D0%BE%D0%B2-%D0%B0%D0%B4%D0%B2%D0%BE%D0%BA%D0%B0%D1%82-%D0%BD%D0%B0-%D0%B1%D0%B0%D0%BD%D0%BA%D0%B5%D1%80%D0%B0-%D0%B1%D0%B5%D0%B3%D0%BB%D0%B5%D1%86/", "text": "\n                    Проваленият политик Христо Иванов също се включи в плеядата клакьори на Цветан Василев. В интервю за bTV часове след Драгалевския си ментор Иванов също изплю камъчето и се осветли като адвокат на банкера беглец. Нароченият за правосъден експерт съвсем спокойно обясни, че на Цветан Василев е трябвало да му се предложи сделка, да му се намали предвиденото наказание, за да имал стимул да свидетелства срещу съучастниците си. Така се правело в другите държави. Пишман реформаторът на Темида явно не е запознат с американския еквивалент на Цветан Василев - Бърни Мадоф, който след като бе разкрит, че е построил финансова пирамида, бе осъден на 150 години затвор без никакви сделки. Христо Иванов и присъдружните му марионетни политици обаче явно нямат изгода справедливостта да възтържествува, тъй като още от стенограмите АРГО стана ясно, че разчитат на Цветан Василев за сиво финансиране на кампаниите си.\n                    ", "date": "2017.10.15", "title": "Христо Иванов адвокат на банкера беглец"}
{"url": "http://www.monitor.bg/a/view/49249-%D0%90%D0%B3%D0%B5%D0%BD%D1%82-%D0%A1%D0%B0%D1%88%D0%BE-%D0%BF%D1%80%D0%B8%D0%BA%D1%80%D0%B8%D0%B2%D0%B0-%D0%91%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F-%D0%9C%D0%B0%D0%B4%D0%BE%D1%84-%D0%B7%D0%B0-%D0%B0%D1%84%D0%B5%D1%80%D0%B0%D1%82%D0%B0-%D1%81-%D0%A2%D0%927/", "text": "Цветан Василев наля 300 млн. лв. в телевизията, после се опита да я пробута на руснаци\n                    Един от най-верните наемници на Българския Бърни Мадоф – доносникът Илиян Василев, включи на бързи обороти медийния вентилатор за хвърляне на прах в очите на публиката с активното съдействие на фабриката за фалшиви новини на олигархията. На мушката им отново е депутатът от ДПС и наш издател Делян Пеевски, както и медиите, които разкриват престъпленията на задкулисните играчи олигарси – Цветан Василев, Иво Прокопиев, Огнян Донев, Гриша Ганчев и Сашо Дончев.Целта на операцията пък е ясна – чрез развързването на кесията с лъжите да се прикрият далаверите на укриващия се зад граница фараон Цветан Василев. Последният отчаяно се опитва да се сдобие с медиен ореол, зад който да прикрие източването на близо 4,7 млрд. лв. от КТБ, и затова е готов да плаща много. Парите пък, естествено, идват от обраните вложители на фалирания трезор. Подобно на случая, в който Българския Мадофи сега той е извадил чувалите с крадени милиони, за да разкешва за лъскането на имиджа му. На яслата пък са се уредили двете ченгета с досиета Илиян Василев (агент Сашо) и Огнян Стефанов (агент Академик), както и изданията от медийната машина за клевети на братята олигарси на мустакатия аферист.А от активността им може да се съди, че явно се плаща на бройка, защото буквално през час известният с псевдонима си от службата си в мракобесната комунистическа ДС агент Сашо започна да бълва в социалните мрежи статуси срещу Пеевски. Медийният пенкилер пуска статуси по целия конспект от опорни точки на задкулисието, като буквално съшива с бели конци лъжите си в опит да излъска имиджа на мустакатия си ментор.\nКлеветите му стигнаха дотам, че в отчаян статус, препечатан мигновено от „Фрогнюз“ на агент Академик,въпреки че медията е една от перлите в престъпната империя на Българския Мадоф, който наля в нея 300 млн. лв., откраднати от КТБ. След избухването на аферата „КТБ” и бягството на Цветан Василев зад граница финансовите инжекции към телевизията са спрени и тя изпада в агония, а самият банкер беглец прави няколко опита да я открадне за себе си. При първата схема телевизията беше част от т.нар. сделка за едно евро, при която шест от най-важните активи, купени с пари на КТБ, беше прехвърлена на белгиеца с руски паспорт Пиер Луврие. Както в първия, така и във втория случай схемата вече е с участието и на друг скандален „герой“ - руския олигарх Константин Малофеев, а целта – Василев иска да ужили за втори път държавата и вложителите във фалираната от него банка, като открадне едни от малкото реални активи, щедро кредитирани от трезора.която финансира през годините TV7 с близо 300 млн. лева. Ако опитите на пишман финансиста бяха успели, държавата, която в момента е основен кредитор на КТБ, в лицето на Фонда за гарантиране на влоговете, никога няма да може да осребри парите, дадени на трезора, за да се разплати с вложителите, имащи гарантирани депозити. Причината е, че няма да останат активи, които да разпродаде.Всичко това обаче удобно се премълчава от ченгето Василев, който го играе пиар на забегналия Български Мадоф. И дължи отговори на много въпроси от обществено значение. Като този: „Илияне, кажи къде са парите, които Българския Мадоф наля в телевизията?“ \n\nВсеки месец банкерът Цветан Василев, забегнал в съседна Сърбия, набива по 500 000 лева в сметките на телевизия BIT, съобщава сайтът bnews.bg, цитиран от Блиц. BIT е новото лице на фабриката за фалшиви новини и именно чрез нея мустакатият аферист лъска имидж почти всекидневно. Според медията 10% от тази крупна сума отивали директно в джоба на тв водещата Люба Кулезич, позовавайки се на доверени източници от самата телевизия. Паричните потоци пък идвали от заграбените от Българския Мадоф предприятия – военния завод „Дунарит“ и компанията „Петрол“.Парите потичали към BIT по две направления. Едното било през банковите сметки в Румъния на русенския оръжеен завод, а другото (на “Петрол”) - през известен под прякора Джуджето бизнесмен с инициали Г. Г., който всеки месец се отчитал на банкера Цветан Василев, твърдят от сайта.Договорката е била направена преди месеци и именно след инжектирането на свежите пари в BIT били привлечени голяма част от бившите журналисти от ТВ 7. Сред тях са Валерия Касиян, която според слуховете е имала любовна афера с Цветан Василев, както и Диана Радева, Юлия Манолова и самата Люба Кулезич.Всички са отишли на по-ниски заплати, а само Кулезич е запазила сумата от 50 000 лева, която е вземала и в ТВ 7.\n                    ", "date": "2017.10.15", "title": "Агент Сашо прикрива Българския Мадоф за аферата с ТВ7"}
