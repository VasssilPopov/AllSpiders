{"url": "https://www.monitor.bg/bg/a/view/plashat-s-globi-ot-po-500-leva-podsydimite-za-grabeja-ot-sestrata-na-car-kiro-105476", "text": "Освен с присъди подсъдимите за грандиозния грабеж на златни бижута за над половин милион лева от сестрата на Цар Киро Марийка Илиева, може да се сдобият и с глоби. Йордан Станчев, Марин Петров, Александър Данев и Александър Кочев не можеха да сдържат емоциите си в съдебна зала и репликираха свидетели. Наложи се съдия Силвия Цанкова да предупреди четиримата, че след всяка тяхна реплика в залата, ще последва глоба от по 500 лева. Това стана ясно по време на последното заседание на окръжния съд в Пловдив по делото за грабежа на царкировата сестра Марийка Илиева на 71г. Тя бе нападната в дома си в пловдивското село Йоаким Груево в нощта на 27 срещу 28 май м.г. Към 23,30 часа трима от подсъдимите прескочили оградата и нахлули в къщата, където първо пребили 46-годишния й племенник, вързали го със свински опашки и въже, сложили му и тиксо на устата. Удряли бабата с юмруци и с електрошокова палка, вързали краката и ръцете й с тиксо, като през това време ровели из шкафовете и гардеробите в къщата. Жената им казала само, че има 300 лева в чантичка си, но те продължили да тарашат. Намерили няколко кутии от шоколадови бонбони и бисквити със златни накити, скрити в помещение под стълбищата. В кутиите имало много златни медальони с нанизани златни монети, кехлибарени топчета, златни синджири с висулки, с религиозни и други изображения, мъжки златни синджири, златна корона с голям червен камък по средата и малки камъни около него, златни гривни, златни монети, златни обици, златни гердани, 40 златни английски лири и други украшения - всичко на обща стойност 457 352 лева. Докато тримата вършеели из къщата, Йордан ги чакал отвън в автомобил. Той предварително бил събрал информация за навиците на хората в къщата, тъй като бил далечен роднина на баба Марийка.   Жертвата не е успяла да види лицата на обирджиите и защото, след като я пребили, й вързали очите и ръцете. Само единият от подсъдимите в хода на досъдебното производство е направил самопризнания в присъствието на адвокат. Затова, дори по време на делото по същество, да се отметне от признанията си, те може да бъдат прочетени в съдебна зала, коментираха юристи. След грабежа отишли в гориста местност край село Йоаким Груево. Там заровили в земята ръкавиците, маските и тиксото. По пътя изхвърлили телефонните апарати и електрошоковата палка. Разпределили златните накити на четири равни купчини, като всеки от тях взел по една, след което се разделили. Били арестувани през юли м.г., а в дома на единия от тях бил открит пръстен, който принадлежал на баба Марийка. На последното съдебно заседание бе разпитан собственикът на заложна къща, в която били продадени част от ограбените бижута. „Преди година и три месеца ме потърсиха от полицията във Варна. Питаха ми дали съм купувал голямо количество злато. Отидохме до ОД на МВР - Варна. Там ми дадоха около 10-ина снимки на различни лица. На една от тях разпознах лице, което ми е продавало злато. Представляваше накити и бижута, монети, количества не помня. Сега, във времето не мога да разпозная някой от подсъдимите. Сумите за всяка от сделките бяха 6-7-8 хиляди лева. Човекът, който ми го продаде, каза, че му трябват пари за покупка на автомобил. Монетите бяха френски наполеони и английски лири, имаше бижута. Златото беше с много висок карат - 21,65”, заяви по време на разпита в съда бизнесменът. По време на делото жертвата баба Марийка бе постоянно в съдебната зала и внимателно слушаше всички разпити. Искът й срещу подсъдимите е да й възстановят нанесените материални щети в размер на 457 352 лева. Сестрата на цар Киро поиска и 20 хиляди лева за претърпените болки, страдания и стрес по време на грабежа. Предвиденото от закона наказание за престъплението, в което са обвинени, е лишаване от свобода от 15 до 20 години, доживотен затвор или доживотен затвор без замяна.", "date": "2018.07.15", "title": "Плашат с глоби от по 500 лева подсъдимите за грабежа от сестрата на Цар Киро"}
{"url": "https://www.monitor.bg/bg/a/view/fabrikata-v-bezteglovnost-aktivira-i-pirinski-105521", "text": "Фабриката за фалшиви новини изпадна в безтегловност, незнаейки какви нови фейкове да бълва срещу депутата и наш издател Делян Пеевски. Затова активира сравнително вехто лице да повтаря опорките й. Става въпрос за евродепутата Георги Пирински, който от няколко дни се изявява активно както от парламентарната трибуна, така и по медии, а в неделя директно ръсеше фалшиви новини от ефира на БНР. В изказването му, уж посветено на председателството, Пирински вмъкна и познатите опорни точки за Пеевски, които обслужват интересите на редица подсъдими и обвиняеми олигарси, начело с Иво Прокопиев и кредитния фараон, който се укрива в Белград, Цветан Василев. Пирински пак заповтаря как колегите му в Брюксел били смутени от българското издание „Европост“ на Ирена Кръстева, което било „изпълнено с най-черни краски“. Единственото вярно нещо в изказването на евродепутата по радиото беше името на въпросното издание и фактът, че той е седмичник, а не ежедневник, както по-рано Пирински спомена в НС. Всички останали твърдения напомняха на опорките на Фабриката за фалшиви новини, като например добре познатата мантра, че към изданията ни се разпространявали безплатни книги и притурки, които „очернят опонентите на въпросния издател“. Твърдението му обаче е абсурдно, тъй като всеки ред в издаваните книги е базиран само и единствено на реални факти и документи. Свидетелство за това чии интереси защитава Пирински е и фактът, че той присъства на сбирката на славната някога организация Съюз на българските журналисти (СБЖ), която в наши дни е пълна с пенсионери и няма почти никакво представителство в гилдията. Само припомняме, че преди дни въпросната организация разпространи отворено писмо по повод законопроекта за прозрачност в медиите на Делян Пеевски и колегите му от ДПС Йордан Цонев, Велислава Кръстева и Хамид Хамид. Мотивите им пък напълно се покриваха с нападките от страната на капиталци по отношение на законопроекта. Всички те се вдигнаха против промените по простата причина, че с новите текстове техните господари ще излязат на светло, а кранчето за финансирането им ще секне. Пред националното радио Пирински обясни, че е присъствал на въпросната сбирка, където „представители на най-различни издания и медии еднозначно изразяваха изключителната си тревога от начина, по който, да речем, се манипулира и се монополизира разпространението на печатните издания“. И това твърдение на евродепутата обаче е крайно абсурдно, след като Комисията за защита на конкуренцията само преди дни излезе със секторен анализ, който опроверга напълно една от най-големи лъжи на Фабриката за фалшиви новини – че нашите издания имат монопол.", "date": "2018.07.15", "title": "Фабриката в безтегловност, активира и Пирински"}
{"url": "https://www.monitor.bg:443/bg/a/view/11-kokoshki-i-4-petela-veshtestveni-dokazatelstva-po-delo-sreshtu-oficer-105468", "text": "11 кокошки, 4 петела и 18 патки са в списъка на веществените доказателства по делото срещу бившия командир на карловската Стрямска бригада генерал Димитър Шивиков. Той отговаря пред Военния съд в Пловдив по обвинение, че, докато е бил шеф на бригадата, е предоставял на общини от региона безвъзмездна помощ за техни празници. В обвинението става дума за палатки и посуда, като тави и черпаци, за които не бил искан наем, както и за хора, които да помогнат в приготвянето на храната и да обезпечат тържествата. Хората си генералът компенсирал, като им давал почивни дни. Обвиненията срещу него са по общо 13 пункта. Сред тях е и ремонтът на апартамента му от войници, както и удовлетворяване на молбата на кмета на Карлово да прибере в неизползваемите складове на полигона край село Марино поле осветителни тела, получени от общината по европроект. От всичко това, според прокуратурата, са настъпили щети за над 42 000 лв. за Българската армия, а боеспособността й е била отслабена заради военнослужещите, които, вместо на служба, са били на годишнините от Априлското въстание и подобни тържества. Докато трае процесът вече две и половина години, пернатите, които са част от веществените доказателства по делото, се „съхраняват” в Стрямската бригада. На финала на делото, когато по принцип трябва да се предявяват веществените доказателства, защитата би могла да поиска „довеждането” на кокошките, петлите и патките, в съдебната зала. За да не се случи този куриоз, съдията по делото Стойко Спасов бе предвидил съдът и страните в процеса, да отидат да ги видят в Карлово. Магистратът бил изискал справка от поделението, от която става ясно, че „някои от животните са живи, а други – не”. Тъй като по нито един от пунктовете на обвинението не са вписани кокошки и патки и не е ясно защо въпросните птици са описани, като веществени доказателства, защитата не поиска те да й бъдат предявявани. За изчисляването на вредите в началото на процеса беше привлечено вещо лице, което се оказа без диплома, но все пак беше определило наем от 2 лв. на черпак на ден. Следващият експерт обясни, че не може да бъде изчислена пазарна цена, защото черпаците и тавите не са описани точно. „Това са оценими неща, но вие допуснахте да останат без оценка. Но прокуратурата счита, че щети има“, обърна се към съдебния състав обвинителят полк. Димо Бъчваров. Той поиска условно наказание около средния размер по закон, т. е. около 6 години. „Прокуратурата тотално обърква понятията вреди и пропуснати ползи, защото вредите не може да бъдат хипотетични, те трябва да са резултат от претърпяна загуба“, апострофира в пледоарията си един от защитниците на Шивиков – адвокат Светлана Георгиева. Тя подчерта, че щом за войниците не е плащано за участието им в общинските тържества, не може да става дума за щети, а обвинение за пускането им в компенсация няма. „Ако трябва да анализирам обвинителния акт, 3 дни няма да ми стигнат за всички глупости в него. А обвинението, че ген. Шивиков е пратил 2 лели да режат салам и с това е намалил боеспособността на Българската армия, въобще няма да го коментирам“, заяви тя. По време на целия процес срещу него генерал Шивиков заявяваше, че е невинен и жертва на комплот, поради което поиска да бъде оправдан. Присъдата по делото ще бъде прочетена на 19 юли от 15 часа.", "date": "2018.07.15", "title": "11 кокошки и 4 петела – веществени доказателства по дело срещу офицер"}
{"url": "https://www.monitor.bg:443/bg/a/view/39-dni-otdih-za-uchenicite-105515", "text": "39 почивни дни ще имат учениците за следващата учебна 2018-2019 година. Към тях спадат 28 ваканционни дни (есенна, коледна, междусрочна и пролетна ваканция), 8 дни за официални празници (Денят на независимостта, Ден на народните будители, Освобождението на България, Великден, Ден на труда и Денят на храбростта,  2 неучебни дни за държавни зрелостни изпити, както и за Денят на славянската писменост и култура). Това предвижда новият график за учебното време, представен от МОН. Още преди да са започнали, на учениците им предстои почивка, тъй като 15 септември е събота и учебната година ще стартира на 17-и. Следващият почивен ден е 24 септември (понеделник), който е почивен заради 22 септември (събота), и така се получават последователи неучебни дни. Октомври ще мине само в учене, но след това ноември започва с 6 дни почивка.В нея влизат Денят на народните будители, който е официално неучебен, а след него е и първата ваканция – есенната, която е от 2 до 6 ноември включително. След това е така чаканата от учениците коледна ваканцията. И тази година тя ще е в рамките на 11 дни, но ще започне и свърши ден по-рано спрямо миналогодишната. Коледната ваканцията е от 22 декември до 1 януари. Така всички празнуващи Нова година из курортите в страната и чужбина ще трябва да се върнат максимално най-бързо от почивките си. За да не се стига до това, от Синдикат „Образование“ предлагат на министерството коледната ваканция да бъде удължена до края на седмица. „Това ще е в интерес на децата, така много семейства биха организирали повече дни с децата си“, обясниха те. С края на първия срок идва и международната ваканция, която тази година от 2 февруари (събота) до 5 февруари (вторник). Март месец също започва с допълнителен ден почивка заради 3 март. Тази година националният празник се пада неделя, затова и 4-ти ще бъде неучебен. Така се събират отново 3 последователни дни за почивка. Април и май месец са изпълнени с неучебни дни. От 30 март (събота) до 7 април (неделя), или общо 9 дни, е пролетната ваканция на учениците. В края на месеца е и Великден, покрай който има още 4 почивни дни – от 26-и до 29-и. Учениците ще се върнат само за ден на училище – 30 април, тъй като 1 май ( Ден на труда) отново е официално неучебен и неработен ден. След още два дни учене им предстоят 3 дни почивка – 4, 5, 6 май (от събота до понеделник). На 21 и 23 пък са държавните зрелостни изпити, които е обявени за неучебни. Почивните дни май се допълват от 24 май - петък, който обаче е присъствен за учениците. Според проекта от следващата учебна година държавните зрелостни изпити на 12 клас и националното външно оценяване на седми пък ще се провеждат по различно време съответно на 21 и 23 май за големите и 18 и 20 юни за малките. Това обаче не означава, че за учениците от 8-и до 11-и клас ще има допълнителна почивка преди края на учебната година. В новия график е заложено по време на външното оценяване на седми клас всяко училище да решава как ще се организира денят за останалите випуски от 8-и до 11-и клас. „Обсъждахме, че всеки директор ще реши с какво да се занимават учениците – дейности по интереси или за преодоляване на образователния дефицит. Не е решено, сигурно ще има препоръка от МОН“, обясни Юлиян Петров от Синдикат „Образование“. Това означава, че едни ученици ще имат спорни занимания или ще изучават културните забележителности, докато други наваксват материала по математика и български език. Според проекта последният учебен ден на 12-и клас е 15 май, на учениците от 1-ви до 4-ти клас - 31 май, 5-и и 6-и клас ще приключат на 14 юни, а от 7-и до 11-и клас ще завършат на 28 юни. След обсъждане на новия график той ще бъде въведен във действие със заповед на министъра на МОН.", "date": "2018.07.15", "title": "39 дни отдих за учениците "}
{"url": "https://www.monitor.bg:443/bg/a/view/vodata-po-evtina-za-bednite-105517", "text": "Бедните ще получават определени количества вода на по-ниска цена. Това предвижда обсъжданият в момента нов специализиран закон за ВиК сектора, в който ще бъдат разписани и правилата за осигуряване на услугата за социално слабите потребители, научи „Монитор”. Според председателя на Българската асоциация по водите (БАВ) Иван Иванов, отдавна се говори за необходимостта от този нормативен документ. „В него трябва да се заложат всички идеи, целящи да бъдат защитени всички хора, които не могат да плащат по-високата цена. Различни са механизмите за да се направи това. Единият е да се задържат цените на нивото на социалната поносимост, но в такъв случай няма да могат да се събират достатъчно средства за инвестиции. Другият е да се осигуряват социални помощи. Третият е солидарният, като в цената за всички да има процент, който да се отделя именно за инвестиции. Тези суми да се събират в държавен фонд и от там да се разпределят за влагане във ВиК проекти”, обясни Иванов. По думите му време е дебатите по проблема да се възобновят и новият закон да стане един от приоритетите на правителството.", "date": "2018.07.15", "title": "Водата по-евтина за бедните"}
{"url": "https://www.monitor.bg:443/bg/a/view/2-mln-za-neustojka-reshiha-problema-sampaoli-105506", "text": "Ръководството на футболната асоциация на Аржентина се договори със селекционера Хорхе Сампаоли за предсрочното прекратяване на договора му, съобщи Ole. Представители на централата са провели преговори с адвокатите на специалиста и в резултат е било постигнато споразумение за скъсване на контракта срещу неустойка от 2 млн. долара. Все още не се знае кога треньорът ще си тръгне официално, като доскоро се предполагаше, че Сампаоли ще остане на поста, тъй като в противен случай ще трябва да му бъде заплатена компенсация в размер на повече от 8,5 млн. долара. Под ръководството на 58-годишния Сампаоли южноамериканският тим приключи участието си в мондиала на 1/8-финалите след загуба от Франция с 3:4. В груповата фаза Аржентина записа поражение от Хърватия (0:3), равенство с Исландия (1:1) и победа над Нигерия (2:1). Сампаоли оглави „гаучосите“ през юни 2017 г. с петгодишен контракт. Под негово ръководство Меси и компания спечелиха седем мача, загубиха в четири и в още четири завършиха наравно.", "date": "2018.07.15", "title": "2 млн. за неустойка решиха проблема „Сампаоли“   "}
{"url": "https://www.monitor.bg:443/bg/a/view/nole-vdigna-chetvyrta-kupa-na-uimbyldyn-105514", "text": "Сърбинът Новак Джокович спечели за четвърти път в кариерата си титлата на Откритото първенство на Великобритания по тенис. Поставеният под номер 12 Джокович не допусна пробив и победи на финала осмия в схемата Кевин Андерсън от Южна Африка с 6:2, 6:2, 7:6(3). Така 31-годишният сърбин отново заслужи трофея след 2011, 2014 и 2015 година. Ноле допусна едва 13 непредизвикани грешки в двубоя срещу 32 на Андерсън и това беше голямата разлика между двамата. Така Джокович, който се завърна след дълго лечение на контузии, заслужи 13-а титла от Големия шлем в кариерата си, а южноафриканецът остана без трофей и при втория си финал след US Open 2017.", "date": "2018.07.15", "title": "Ноле вдигна четвърта купа на „Уимбълдън“"}
{"url": "https://www.monitor.bg:443/bg/a/view/pensionerki-se-zagubiha-v-planinata-otkriha-gi-nevredimi-105518", "text": "Пенсионерки туристки от Пловдив на 90 и 80 години, вдигнаха под тревога полицаи и спасители, след като се загубиха в планинска местност край асеновградското село Червен. Жените били част от 45-членна група, тръгнала на екскурзия, обикаляйки параклисите и църковните храмове в района. Възрастните почитателки на планинските изкачвания решили да минат по друга пътека и се отделили от останалите туристи от групата. Не след дълго от групата забелязали липсата им и съобщили на телефон 112. Цяла нощ 3 спасителни екипа са издирвали заблудените планинарки, като ги открили невредими едва сутринта в манастир в местността Гонда вода. Междувременно мъж е открит мъртъв в района между село Железница и Плана планина. \"Акцията се проведе през деня. Отидохме, за да помогнем да се пренесе човек до асфалтов път, откъдето да може да го поеме Спешна помощ. Когато отидохме на място, човекът беше починал“, обяви пред Фокус планинският спасител Павел Павлов. Той уточни, че не става дума за инцидент, свързан с планината. \"При смъртен случай тече предварително производство. На място дойдоха следствени органи. Извърши се всичко, което се прави по процедура\", допълни той. Около 14 часа пък е подаден сигнал, че жена с наранен глезен бедства край хижа „Безбог“ в Пирин. Към мястото на инцидента веднага са се отправили 20 спасители. Оказало се, че дамата няма туристическа застраховка, която струва 4 лева за ден, обясниха от ППС. Общо от спасителната служба са провели 4 четири акции за денонощие, като са оказали съдействие и на млад мъж, счупил крака си в района на Златните мостове на Витоша.    ", "date": "2018.07.15", "title": " Пенсионерки се загубиха в планината, откриха ги невредими"}
{"url": "https://www.monitor.bg:443/bg/a/view/mark-markes-otnovo-triumfira-v-germanija-105511", "text": "Пилотът на „Репсол Хонда“ Марк Маркес спечели за девети пореден път Гран при на Германия, като последните шест успеха са в Кралския клас на световния шампионат по мотоциклетизъм на писта. Той финишира с време 41:05,019 минути и на 2,196 секунди пред Валентино Роси („Ямаха“).   Маркес позволи на Хорхе Лоренсо и Данило Петручи да спечелят старта в състезанието, но няколко обиколки по-късно ги настигна и изпревари. След като се измъкна от двете машини на „Дукати“, той поведе с разлика пред преследвачите и стигна лесно до победата на \"Захсенринг\". Роси беше най-бърз от всички останали, но не успя да отговори на темпото на Маркес и остана втори. Трети финишира Маверик Винялес („Ямаха“), а Петручи остана зад него. Лоренсо пък завърши на шесто място и зад Алваро Баутиста („Дукати“). Маркес води в генералното класиране с актив от 165 т., а Роси е втори със 119. Винялес е на трето място със 109.  ", "date": "2018.07.15", "title": "Марк Маркес отново триумфира в Германия"}
{"url": "https://www.monitor.bg:443/bg/a/view/borisov-svika-shtab-za-chumata-105516", "text": "По разпореждане на министър-председателя Бойко Борисов се създава оперативен щаб, който ще координира ситуацията с борбата срещу разпространението на чумата по дребни преживни животни в страната и изпълнението на конкретните мерки, които се взимат в регионите с огнища. Това съобщиха от правителствената информационна служба. Щабът ще следи подкрепата, която се оказва на стопаните, чиито животни са засегнати. Оперативният щаб ще съдейства на компетентните органи за максимална координация на действията и ще работи до овладяване на ситуацията. В състава на щаба влизат министърът на вътрешните работи Валентин Радев, министърът на земеделието, храните и горите Румен Порожанов, изпълнителният директор на БАБХ Дамян Илиев, председателят на ДАНС Димитър Георгиев, директорите на областните дирекции на МВР в Бургас и Ямбол и представители на ГД „Гранична полиция“.", "date": "2018.07.15", "title": "Борисов свика щаб за чумата "}
{"url": "https://www.monitor.bg:443/bg/a/view/levski-vdiga-rivaldinio-za-revansha-s-vaduc-105507", "text": "Лекарският щаб на „Левски“ прави всичко възможно, за да върне в разширения състав нападателят Ривалдиньо. „Сините“ ще се нуждаят от голове в реванша срещу „Вадуц“ от първия предварителен кръг на Лига Европа и Делио Роси иска бразилецът да е една от опциите му. На разположение за мача утре на „Герена“ ще бъде и швейцарският халф Давиде Мариани. Новото попълнение на тима получи крамп в края на двубоя на „Рейнпарк“, но ще бъде на линия за важния двубой. Той ще си партнира с Жорди Гомес и Антони Белмонт в центъра на терена. Пълноценни тренировки със „сините“ води и исландския национал Холмар Ейолфсон, който бе част от състава на своята родина на Мондиал 2018, но той едва ли ще попадне сред избраниците на Роси заради допълнителна почивка, която получи. „Левски“ губи със сигурност един от основните си футболисти Хали Тиам, който получи мускулен проблем на загрявката на първия мач между „сините“ и Вадуц. Извън сметките на италинския специалист остават още Филипе Нашименто и Паулиньо, който е обявил пред треньорския щаб, че иска да вземе участие в реванша. Това обаче едва ли ще му бъде позволено, тъй като бразилецът не е възстановен и Делио Роси не иска да", "date": "2018.07.15", "title": "„Левски“ вдига Ривалдиньо за реванша с „Вадуц“"}
{"url": "https://www.monitor.bg:443/bg/a/view/signal-cherpjat-s-koncert-za-40-tata-si-godishnina-105495", "text": "40 концерта за 40 години на сцена. Под този общ знаменател преминава 2018 г. за една от най-силните и проверени във времето рок банди у нас „Сигнал“. Йордан Караджов, Владимир Захариев, Александър Мариновски и Георги Янакиев са взели нестандартно решение за големия си юбилей. Вместо да заложат, като повечето си колеги, на зала „Арена Армеец“, те са решили да пропътуват цялата страна. А черешката на тортата ще оставят за финал – Целта е ясна - да подарят на всички свои фенове грандиозен спектакъл като благодарност за подкрепата им през всички тези 4 десетилетия. Края на лятото ще ознаменуват на голямата поляна в Южния парк в София с приятели и много рокендрол. Преди това обаче са запретнали ръкави да развъртят китари в Пловдив. Избрали са именно парк Бунарджика, защото това е незабравима за тях сцена, на която са свирили десетки пъти. Преди да акостират с „Лодката ли е любовта“ в София, Сигнал ще преминат и през Варна на 4 септември, Монтана на 25-и и Враца на 26 септември. През лятото на 1978 година на българската музикална сцена изгрява нова рок група. Тримата музиканти Йордан Караджов, Румен Спасов и Христо Ламбрев се отделят от “Златни струни” и основават “Сигнал”. Със създаването си групата работи като студийна формация в националното радио. Първата им песен в ефир е „Любов”, а на следващата година издават и първия си албум „Вечен кръстопът”. Тогава е организиран и първият им концерт в столичната зала „Фестивална”. Появяват се първите им големи хитове „Може би“ и „Спри се“, които ги изпращат на върха на слушателския интерес. Печелят трета награда и на „Златния Орфей”. В 40-годишната си кариера издават 18 албума и изнасят хиляди концерти. 14 техни песни в класацията на БГ радио \"500-те най-велики песни на България за всички времена\". През 1981 г. издават първият двоен рок албум в историята на музиката у нас, от който излизат хитовете „Да те жадувам“ и „Лодка ли е любовта“. Свирили са в СССР, Германия, Полша, Чехословакия, Румъния, Куба и много други, като изпълняват само свои песни и само на български език.", "date": "2018.07.15", "title": "„Сигнал“ черпят с концерт за 40-тата си годишнина"}
{"url": "https://www.monitor.bg:443/bg/a/view/francija-triumfira-sys-svetovnata-titla-105519", "text": "Франция спечели за втори път в историята си световната титла по футбол. На финала на Мондиал 2018, игран на стадион \"Лужники\" в Москва, тимът на Дидие Дешан спечели с 4:2 срещу борбения състав на Хърватия. В 18-ата Марио Манджукич си отбеляза автогол, но в 28-ата сънародникът му Иван Перишич изравни. В 38-ата Антоан Гризман вкара от дузпа, а в 59-ата Пол Погба направи 3:1. В 65-ата Мбапе се разписа за 4:1. Несериозна игра на вратаря Юго Лорис в 69-ата минута предостави възможност на Манджукич да се разпише за крайното 4:2. „Шахматистите“ си тръгнаха от мондиала със среброто и високо вдигнати глави след историческия си поход и класирането на първи финал на световно, а всички хървати се обединиха около лозунга „ние сме шампиони, независимо от всичко“. За да стигне до световната титла, Франция победи в груповата фаза Австралия и Перу и направи равен с Дания. На осминафинала бе преодоляна Аржентина след зрелищно 4:3, а след това паднаха главите и на Уругвай и Белгия. Селекционерът Дидие Дешан пък прибави втора титла в кариерата си - като играч през 1998 г. и сега като треньор. 19-годишният Килиан Мбапе стана вторият най-млад играч след Пеле, разписал се на финал на световно първенство. Французинът спечели и наградата за най-добър млад футболист. Капитанът на Хърватия Лука Модрич взе \"Златната топка\", а \"Златната ръкавица\" за най-добър вратар взе стражът на Белгия Тибо Куртоа. Голмайстор на шампионата с 6 попадения стана англичанинът Хари Кейн. Еуфорията от финалния мач в Русия се усещаше още от сутринта в Москва, а хърватските фенове заляха червения площад. Силите на стадиона бяха почти изравнени, като присъстваха около 8000 привърженици от Балканите и около 10 000 французи. Половин час преди началото на финала на стадион „Лужники” се проведе и официалната церемония по закриването на Мондиал 2018. Изпълнителните на химна на шампионата Ники Джам, Ера Истрефи и Уил Смит пяха на живо в комбинация с впечатляваща хореография, подготвена от домакините. Гвоздеят на програмата обаче бе изпълнението на традиционната руска песен от Аида Гарифулина, а голямата изненада бе включването в песента на бразилската легенда Роналдиньо, който свиреше на ударен инструмент. Освен бившата звезда на „селесао“ редица височайши особи придадоха още блясък на финала. Сред тях бяха куп държавници, футболни легенди и звезди на спорта и музиката. На трибуните бяха президентът на Франция от 2007 до 2012 година Никола Саркози и настоящият Еманюел Макрон, футболните легенди Лоран Блан, Арсен Венгер, Дидие Дрогба, Самюел Ето'о, Филип Лам, Диего Марадона, Давор Шукер, Лилиан Тюрам, Франческо Тоти, Марсел Десаи, Юсейн Болт, Мик Джагър и много други.", "date": "2018.07.15", "title": "Франция триумфира със световната титла"}
{"url": "https://www.monitor.bg:443/bg/a/view/novo-ognishte-na-ptichi-grip-v-dobrichko-105503", "text": "Ново, първично огнище на птичи грип е пламнало в добричкото село Миладиновци, става ясно от заповед на изпълнителния директор на Българската агенция по безопасност на храните д-р Дамян Илиев, издадена на 10 юли. В заповедта се посочва, че е констатирано огнище на болестта инфлуенца (грип) по птиците в животновъден обект за отглеждане на пилета бройлери в село Миладиновци, община Добричка. Заповедта е предшествана от лабораторен резултат за наличие на инфлуенца тип „А“ от Националната референтна лаборатория. Със заповедта се обявява първично огнище на болестта в животновъдния обект и се разпорежда умъртвяването по хуманен начин на всички засегнати и контактни птици. Стопанството е тип “заден двор” и в него се отглеждат бройлери, като заповедта е да се унищожат всички засегнати и контактни птици, които са 50. Разпоредено е труповете на животните да бъдат унищожени под официален надзор и да се извърши механично почистване и многократна дезинфекция на помещенията, транспортните средства, дворовете и улиците около птицевъдния обект, посочват от БАБХ. Определена е 3-километрова предпазна зона,  в която влизат селата Миладиновци и Ловчанци. В 10-километровата наблюдавана зона попадат селата Карапелит, Полковник Иваново, Смолница, Малка Смолница, Самуилово, Златия, Козлодуйци, Медово, Гешаново, Енево, Орлова могила, Долина и Тянево. От началото на годината у нас са потвърдени 12 огнища на птичи грип – две във ферми за кокошки носачки и девет във ферми за патици. Само през тази година това е четвърто огнище на птичи грип в област Добрич. „Монитор” припомня, че през март заради птичи грип бяха ликвидирани 140 хиляди носачки във фермата на фирма АГРИСС – Генерал Тошево. На 23 май, във ферма в село Стефаново бе установена за втори път инфлуенца (тип А) и бяха унищожени 57 000 птици. Първият случай бе през октомври 2017 г., когато в същата ферма бяха унищожени 11 000 птици. На 13 юни бе обявено първично огнище на инфлуенца (тип А) в най-голямата птицеферма в България “Яйца и птици – Зора”, с. Дончево. Бяха умъртвени 32 000 кокошки носачки, а 1,1 милиона яйца бяха изтеглени от търговската мрежа.", "date": "2018.07.15", "title": "Ново огнище на птичи грип в Добричко"}
{"url": "https://www.monitor.bg:443/bg/a/view/sled-svatba-bulka-105510", "text": "Признанието на ръководството на Българската агенция за безопасност на храните (БАБХ), че не са информирали достатъчно бързо стопаните в засегнатите от чума по животните места, едва ли е достатъчно, за да се спре разрастващото се недоволство и страхът, че може да има нови огнища на зараза. Фактът, че в съседна Турция има 700 огнища е бил достатъчен, чиновниците от Агенцията овреме да предупредят не само за опасността, но и за подобаващите компенсации, които биха дали. И до този момент не е ясно каква сума ще получат на глава добитък животновъдите. Тепърва се заговори за допълнителни финансови компенсации от Брюксел. Както е казал народът – след дъжд качулка, след сватба булка! Този път обаче под въпрос е цял един отрасъл: 1 200 000 овце и кози, плюс продукцията от млечни продукти, от която не малка част се изнася. Едва ли еврочиновниците, които се очаква да пристигнат, ще проявят безхаберието на нашенците и със сигурност ще бъдат безкомпромисни. Точно затова се очаква от ангажираните институции по най-бързия начин да успокоят всички, които пряко ще бъдат засегнати. А това може да стане единствено с диалог, подобаващи и бързо изплатени компенсации. Единственото положително нещо досега е солидарността, проявена от колеги животновъди, готови да предоставят нови животни на засегнатите. Но това може и да не е добро решение, защото карантинният период ще едълъг, а и опасността от проникване на нови зарази ще си остане голяма. Излишно е политизиране и спекулациите с чувствата на хората. Не за друго, защото воже драмата да се разрастне. Затова е необходимо съдействие и на други институции. Но най-вече се очаква повече чуваемост между преките участници. Освен това трябва да си дават сметка, че случващото се е бедствие, непознато досега на нашия континент и помощта на Евросъюза не трябва да бъде само на думи. Но за да я получим, на политиците ни се пада отговорността да защитят интересите на своите граждани.", "date": "2018.07.15", "title": "След сватба булка"}
{"url": "https://www.monitor.bg:443/bg/a/view/eden-azar-se-predloji-na-real-kurtoa-iska-s-nego-105501", "text": "След силните мачове по терените на мондиала в Русия звездата на „Челси“ Еден Азар говори за бъдещето си и хвърли в смут всички в клуба. Той сподели, че може би е време да смени климата, след като прекара последните шест сезона на „Стамфорд Бридж\" и се представи на високо ниво. Името му се спряга като първи вариант за лятната селекция на „Реал“ (Мадрид), като самият играч не крие желанието си да отиде в испанския гранд. „След шест великолепни години в „Челси“, може би вече е време да открия нещо ново в кариерата си. Определено, особено след толкова силно световно, ще мога сам да обявя дали искам да остана, или да си тръгна. Но последната дума ще е на „Челси“. Всички знаете каква е предпочитаната от мен дестинация“, заяви Азар.  Неговият близък приятел на вратата Тибо Куртоа пък заяви, че може да го последва. Белгийското дуо донесе не един и два успеха на лондончани. „Ще говоря с агента си, за да видя какви са опциите пред мен. Всички възможности са отворени, като това не изключва и оставане в „Челси“, разбира се. Категоричен съм в едно: където и да играя, Еден Азар трябва да ми е съотборник. Ние ще продължим заедно, каквото и да стане“, заяви Куртоа.", "date": "2018.07.15", "title": "Еден Азар се предложи на „Реал“, Куртоа иска с него "}
{"url": "https://www.monitor.bg:443/bg/a/view/bufon-debutira-za-psj-s-dva-gola-ot-amatiori-105502", "text": "Легендата на италианския футбол Джанлуиджи Буфон изигра първия си мач за новия си отбор „Пари Сен Жермен“, като стартът бе повече от неочакван за опитния страж. Вратарят започна като титуляр контролата с аматьорския „Шамбли“, играна на базата на парижани, а на почивката Джиджи инкасира два гола във вратата си. Първият дойде още в петата минута, когато тимът от трета дивизия получи правото да изпълни дузпа след грешка на вратаря. Малко по-късно пък падна и второ попадение във вратата на Буфон. През втората част двата отбора си размениха по още две попадения за крайното 4:2 в полза на „Шабли“, като отзвукът от мача падна с основен акцент върху изявите на ветерана. Все пак във Франция никой не си позволява да прави каквито и да било изводи за формата на Буфон само на базата на тази по-скоро учебна игра, но всички в страната отбелязват необичайната разсеяност на стража при реакциите му на вратата на новия му отбор.", "date": "2018.07.15", "title": "Буфон дебютира за ПСЖ с два гола от аматьори"}
{"url": "https://www.monitor.bg:443/bg/a/view/jegata-pogubi-turist-v-pomorie-105508", "text": "30-градусова жега уби летовник в Поморие. Трагичният инцидент стана точно по обяд на паркинга пред сградата на общинската администрация. Жертвата е 39-годишен летовник от Словения. Мъжът се връщал със свои приятели от плажа, когато изведнъж се строполил на паркинга. \"Както вървеше, спря на място, олюля се и падна на земята. Наблизо имаше много минувачи и всички се втурнаха да му помагат, но той не даваше никакви признаци на живот\", коментираха свидетели на инцидента. Хората са повикали линейка и спешният екип пристигнал за броени минути. Реаниматорите обаче само констатирали смъртта на туриста. Причината за смъртта не е установена до момента. Лекари предполагат, че чужденецът е получил инфаркт или инсулт. Не е изключено той да е имал и хронично заболяване. \"Въпреки, че температурите не са чак толкова високи, времето е опасно. Особено за хора, които са с хронична хипертония е противопоказно да ходят дълго време под слънцето. Не трябва да се прекалява и с плажа. В обедните часове, когато слънчевото греене е най-силно, туристите край морето задължително трябва да са под чадър или с шапки. Освен това трябва да се приемат поне 2-3 литра течности\", съветват медиците. ", "date": "2018.07.15", "title": "Жегата погуби турист в Поморие "}
{"url": "https://www.monitor.bg:443/bg/a/view/basketbolistkite-zavyrshiha-osmi-v-rumynija-105509", "text": "Националният отбор на България загуби със 72:78 от Украйна и завърши на осмо място на европейското първенство по баскетбол за жени до 20 г. в дивизия \"В\", което се провежда в румънския град Орадя. Баскетболистките на Таня Гатева бяха равностойни на съперника си, макар и да изоставаха с осем точки преди последната четвърт. Силен финален щурм позволи на българския тим да се доближи на едва 3 точки от съперника след кош на Карина Константинова за 70:73, но украинките овладяха ситуацията със серия от 4:0 точки. Най-резултатна за България бе Константинова с 18 точки. Янина Тодорова реализира 15, а с 13 остана Гергана Иванова. И в този мач съставът ни бе лишен от капитанката си Петя Бояджиева, която страда от контузия. За Украйна над всички с 20 точки и 9 борби бе Кристина Карп, Вероника Любинец добави 17, а с 15 приключи Виктория Бабич. Нашите завършват с три победи и две загуби в груповата фаза, а в мачовете за 5/8 място претърпяха две загуби. Във финала в дивизия \"В\" един срещу друг излизат отборите на Беларус и Чехия.", "date": "2018.07.15", "title": "Баскетболистките завършиха осми в Румъния"}
{"url": "https://www.monitor.bg:443/bg/a/view/torino-posreshta-ronaldo-kato-dyrjaven-glava-105489", "text": "Чакането приключи! Кристиано Роналдо ще кацне утре в 10:30 часа в Торино с личния си самолет на местното летище „Казеле“, където ще го очакват като държавен глава. От съображения за сигурност португалецът ще пристигне на ВИП-пистата, а цялата зона ще бъде охранявана така, както когато в Торино пристига президентът на Италия Серджо Матарела. После направо от стълбичката на самолета CR7 ще се качи в брониран автомобил, който ще го откара с полицейски конвой за обичайните медицински прегледи. За съжаление на хилядите „тифози“, които се очаква да се съберат, за да приветстват новия си идол, те няма да имат достъп до звездата. Както при пристигането му, така и при медицинския преглед и посещението на тренировъчна база, Роналдо ще бъде буквално крит от феновете си. Ангажираните за тази цел цивилни и униформени полицаи са над 100, а към тях ще се присъединят и почти толкова частни охранители на работа в „Ювентус“. Единствените с достъп до Роналдо ще бъдат стеклите се от цял свят няколко стотин журналисти. Срещата с тях, на която Кристиано Роналдо ще бъде официално представен, ще се състои в 18:30 часа. Що се отнася до това, къде ще живее нападателят в Торино, то според информация от кухнята на „Ювентус“, агенциите за недвижими имоти в града все още му търсят дом. CR7 иска той да е голям, за да побере свитата му от над 15 човека, да има басейн, голяма поляна, където да рита със сина си Кристиано Джуниър и да е в центъра на града. Междувременно „роналдоманията“ се вихри с пълна сила по Апенините, като според „Ла Стампа“, в „Адидас“ вече изнемогвали да шият „черно-бели“ фланелки с №7, а търсенето им продължавало да расте. Само през последния уикенд в двата магазина на „Ювентус“ в Торино са били продадени 10 000 бройки. Междувременно стана ясно, че Фейсбук планира да пусне ново риалити с португалската звезда, като преговорите са в ранен стадий и става дума за документален проект. Корпорацията на Марк Зукърбърг е готова да плати около 10 млн. долара за 13 епизода с участието на Роналдо.", "date": "2018.07.15", "title": "Торино посреща Роналдо като държавен глава"}
{"url": "https://www.monitor.bg:443/bg/a/view/ni-lo-izbira-toaletite-spored-nastroenieto-si-105500", "text": "Николета Лозанова разкри, че избира облеклото си според настроението си. Преди ден тя пусна в Инстаграм своя снимка с кукленска къса розова рокля и сламена шапка. Под фотоса написа: От доста време насам старлетката е във влюбено настроение и това лични не само по дрехите й, а и по постоянните заигравки с феновете й, които сама прави в социалните мрежи, с това дали се е омъжила или не за вратаря Николай Михайлов. От друга страна, ако настроението й определя облеклото, и с бърз поглед към галерията от фотоси в личните й профили, може да заключим, че най-често Ни Ло е в палаво настроение. Особено в последните дни, когато в Инстаграма й валят снимки по изрязани или напълно липсващи бански, а плеймейтката е грижливо поливана от доброжелатели със скъпарска минерална вода по женствените извивки на завършека на гърба й. И не, това не е рекламна фотосесия за личната линия бански костюми на Лозанова, а явно личното й настроение.", "date": "2018.07.15", "title": "Ни Ло избира тоалетите според настроението си"}
{"url": "https://www.monitor.bg:443/bg/a/view/belgija-posreshtna-geroite-si-kato-shampioni-105505", "text": "Белгийският национален отбор пренаписа футболната си история и спечели битката за третото място на световното първенство срещу Англия, записвайки най-високото си постижение на мондиалите. Успехът с 2:0 обаче бе просто утеха за момчетата на Роберто Мартинес, тъй като те бяха скритият фаворит за световната титла след страхотното си представяне на шампионата. Въпреки това и факта, че кацнаха около 4:00 сутринта местно време в Брюксел, „червените дяволи“ бяха посрещнати от многохилядна публика, която беше блокирала булеварда към летището, за да поздрави героите си. След това през деня те бяха приети от висшите ръководители на държавата на специална аудиенция на обяд и направиха параден тур с открит автобус из центъра на европейската столица, за да покажат пред многохилядното множество първите бронзови медали, спечелени от страната на световно първенство. След края на обиколката, героите на Белгия се впуснаха в празненствата в центъра на Брюксел заедно с феновете. Общината бе отпуснала цели два часа, в които привържениците можеха да се докоснат лично до любимците си.  Англичаните, които си тръгнаха като четвърти в света, пък изравниха второто си най-добро постижение на мондиал. Същото сториха през 1990 година в Италия, а изкачването на световния връх от 1966-ата продължава да е недостижима цел. На Острова обаче запазиха оптимизъм за бъдещето. Нападателят Хари Кейн призна класата на Белгия и отказа да обвини отбора, който по думите му е дал всичко от себе си. „Ние имаме огромно подобрение, израстване като отбор. Имайте предвид, че ние не сме завършен продукт. Още ще се подобряваме и ще ставаме все по-силни. Нямаме намерение и ние, и Англия да чакаме още 20 години за нов полуфинал или за голям мач. Резултатите ще дойдат по-бързо, отколкото очаквате\", заяви голмайсторът на „Тотнъм“. Селекционерът Гарет Саутгейт пък заяви, че е горд с постигнатото. „Съвсем малко не ни достигна, за да попаднем в първата тройка на света. Но не мога да искам повече от играчите\", каза Саутгейт.", "date": "2018.07.15", "title": "Белгия посрещна героите си като шампиони"}
{"url": "https://www.monitor.bg:443/bg/a/view/bagata-debutira-sys-zaguba-v-ufc-105504", "text": "Българският боец Благой Иванов загуби в дебюта си в сериите UFC в смесените боеве. Багата отстъпи на бившия световен шампион Жуниор дос Сантос (Бразилия) със съдийско решение в равностойна битка. Мачът се игра в град Бойси в щата Айдахо. В края на битката и от двамата съперници течеше кръв. Срещата беше равностойна и двамата бойци си разменяха здрави удари на ринга. След първите четири рунда българинът изоставаше по точки с 36:40, след като съперникът му спечели и четирите според съдиите с 10:9. Затова от щаба си Иванов получи указания да търси задължителен нокаут в последния пети рунд. Въпреки активизацията си, Багата не успя да изпълни треньорските указания. Той отстъпи и в петия рунд с 9:10 и загуби мача със съдийско решение с резултат 45:50. След края на мача Дос Сантос не спести похвалите си към Багата, като заяви, че българинът е корав боец, който заслужава мястото си в UFC.", "date": "2018.07.15", "title": "Багата дебютира със загуба в UFC"}
{"url": "https://www.monitor.bg:443/bg/a/view/190-lv-obezshtetenie-za-ubito-jivotno-s-chuma-105491", "text": "С по 190 лв. за всяко евтаназирано животно ще предложа да бъдат обезщетени стопаните от засегнатите от чумата по дребния рогат добитък населени места в Странджа. Това каза по бТВ днес земеделският министър Румен Порожанов във връзка с предприетите мерки за ограничаване на епидемията от чума в 2 общини в Югоизточна България - Болярово и Елхово. В събота бе решено сумата да е 150 лв., припомни той и добави, че решението най-вероятно ще бъде взето на заседанието на правителството в сряда и за това изплащането на обезщетенията ще започне след това.в. Според земеделският министър напрежението сред стопаните по повод умъртвяването на животните е, защото агенцията по храните недостатъчно добре работи с хората. „Трябваше да им се обясни на място“, добави той и съобщи, че в събота жители от засегнатите села са замеряли ветеринарните служители с камъни. Във връзка с отправените критики от министър Порожанов за работата на БАБХ, шефът на агенцията Дамян Илиев е готов да си подаде оставката, щом министърът му я поиска. По думите му, понякога ведомството избягва да огласява веднага мерките, които ще предприеме за ограничаване на епидемията. Причината е, че тогава немалко от фермерите веднага започват да разпродават животните или да ги крият така се увеличават неимоверно рисковете от бързо и неконтролирано разнасяне на заразата на още по-голяма територия. „Дори сега, когато в района вече са ясни огнищата на чумата се правят опити в багажниците на колите да пренасят животни. Само в неделя до обяд са засечени няколко подобни случая“, обясни той на специално свикана пресконференция. Шефът на БАБХ разясни, че евтаназирането на животните не е по изискване на ЕС, а според международни правила, които са приели да спазват 180 страни в целия свят. Досега в шестте села, където са огнищата на заразата в Странджа, са евтаназирани 4000 овце и кози. Още 400 остават да бъдат умъртвени в с. Шарково и сред тях е и козата на баба Дора, чиято снимка обиколи социалните мрежи тези дни. По думите на д-р Георги Чобанов от БАБХ жива верига от протестиращи, които не са местни хора, пречат на ветеринарите да си свършат работата. Според него няма начин да се направи карантинна зона в района и животните там да бъдат оставени живи, защото видът на заболяването не го позволява и по правилата животните трябва да бъдат умъртвявани. Шефът на агенция д-р Дамян Илиев уточни, че в момента стопаните не пречат на евтаназирането на животните, а това се прави групи протестиращи. По думите му обикновено фермерите са недоволни, докато не разберат какъв ще е размерът на обезщетението. Той смята, че строгите мерки дават шанс да бъдат предпазени от други 1,3 млн. глави дребен рогат добитък в цялата страна.", "date": "2018.07.15", "title": "190 лв. обезщетение за убито животно с чума (ОБНОВЕНА)"}
{"url": "https://www.monitor.bg:443/bg/a/view/bylgarija-ima-svetovna-shampionka-v-lekata-atletika-105499", "text": "Александра Начева спечели златния медал в тройния скок от световното първенство по лека атлетика до 20 г. в Тампере (Фин). Само седмица, след като стана втора в Европа за девойки под 18 г., пловдивчанката надскочи по-големите си съпернички, приземявайки се на 14,18 м. Постижението й е неин личен и национален рекорд до 18 г., както най-добро в света за годината за тази възраст. 16-годишната Александра започна състезанието в Тампере с фаул, но във втория си опит избухна с рекордните 14,18 м. При третия тя постигна 13,62 м. След това българката пропусна правото си да скача в четвърти и пети опит, а като се разбра, че няма кой да я победи, не скача и в последния си опит. Вместо това Начева развя българския флаг на стадиона в Тампере. Така Алекс стана втората състезателка на треньора Стойко Цонов, която стига до световна титла за девойки под 20 г. През 2006 г. Тезджан Наимова под ръководството на Цонов триумфира на 100 м и 200 м в Пекин. Наимова беше и последната ни медалистка от такъв форум досега. А България вече има общо 12 златни, пет сребърни и седем бронзови медала в 32-годишната история на световните първенства за тази възраст. Тройният скок е и най-успешната дисциплина за страната ни от такива форуми с две титли и общо 6 медала. Преди Начева шампионка беше Тереза Маринова, която през 1996 г. в Сидни се наложи със световен рекорд за девойки, актуален и до днес от 14,62 м. Подгласнички на Начева в Тампере станаха Мириели Сантош от Бразилия с личен рекорд от 13,81 м и Давислейди Веласко от Куба с 13,78 м. Александра подобри с 18 см личния си рекорд, който бе и върхов резултат в света за сезона, като остави на цели 37 см сребърната медалистка. „Не знам от къде дойде този резултат, някак от само себе си се получи, каза младата ни атлетка след успеха си. - Изключително прекрасно е да спечелиш златен медал! Това е единственото отличие за страната ни от това първенство и съм много щастлива да направя моите сънародници горди. Беше много добър опит в Найроби миналата година и затова знаех какво състезание ме очаква тук“, допълни Начева. Тя вече има три медала от големи първенства в тройния скок. Точно преди седмица стана втора на европейския шампионат до 18 г. в Дьор (Унг) с резултат от 13,88 м. Миналото лято беше втора на световното първенство под 18 г. в Кения, а на европейския форум до 20 г. стана четвърта.  ", "date": "2018.07.15", "title": "България има световна шампионка в леката атлетика (ОБНОВЕНА)"}
{"url": "https://www.monitor.bg:443/bg/a/view/pristanishte-ruse-posreshtna-26-000-kruizni-turisti-105493", "text": "От началото на туристическия сезон до сега пристанище Русе посрещна 26 000 круизни туристи, а корабопосещенията са 183. Това съобщи пред „Монитор“ директорът на „Речен надзор“ към Изпълнителната агенция „Морска администрация“ Иван Жеков. На луксозните плаващи хотели са пътували най-много американски пасажери – 27 процента, следвани от германци – 22 на сто и англичани – 20 процента. По-малобройни са групите на австрийци, канадци, французи и австралийци. Сред круизните туристи, спрели на русенското пристанище, няма нито един българин. Справката в „Речен надзор“ сочи, че на борда на плавателните съдове е имало 25 наши сънародници, които обаче са били от обслужващия персонал. Според Жеков условията за корабоплаване са благоприятни, няма ниски водни стоежи и заявените от туроператорите общо 338 корабопосещения през този сезон най-вероятно ще се изпълнят. Първият за тази година круизен кораб - „Viking Lif“, спря край Русе на 22 март със 180 туристи на борда. Не се забелязва ръст на заявените корабопосещения в сравнение с миналата година. Тогава имаше 339 заявки от туроператори за спиране на круизни кораби на русенското пристанище, припомни директорът.", "date": "2018.07.15", "title": "Пристанище Русе посрещна 26 000 круизни туристи"}
{"url": "https://www.monitor.bg:443/bg/a/view/semejstvo-bekym-zalojiha-na-cherna-gora-105490", "text": "Въпреки неспирните злословения, че Дейвид и Виктория Бекъм са пред раздяла, двамата не спират да ги опровергават споделяйки взаимното си щастие. Една от най-обичаните популярни двойки във Великобритания пристигна в Черна гора, която е тазгодишния им избор за лятна почивка. Те са кацнали на летището в Подгорица, а от там са поели към лъскавия курортен град Свети Стефан. Местните медии обаче спекулират, че Бекъмови са пристигнали с голямата кошница претенции, като уточняват, че още преди да им стъпи крака в страната им е имало списък от 28 изисквания към домакините. Напук на всички слухове за развод, освен че си почиват в набиращата все по-голяма популярност като туристическа дестинация Черна гора, Дейвид и Виктория наскоро отпразнуваха и 19-тата годишнина от брака си, като публично отправиха емоционални речи един към друг.", "date": "2018.07.15", "title": "Семейство Бекъм заложиха на Черна гора"}
{"url": "https://www.monitor.bg:443/bg/a/view/trymp-i-putin-kato-bush-i-gorbi-105492", "text": "Доналд Тръмп и Владимир Путин ще се срещнат утре в президентския дворец във финландската столица Хелзинки, където през 1990 г. разговаряха техните предшественици Джордж Х. У. Буш и Михаил Горбачов, предаде АП.   Тръмп и Путин са се срещали два пъти досега по време на международни форуми, но това ще е първата им самостоятелна среща. В началото на деня Тръмп и американската първа дама Мелания са поканени на закуска от финландския президент Саули Нинистьо и съпругата му в Мантиниеми - друга президентска резиденция в Хелзинки, където държавният глава и семейството му живеят през по-голямата част от времето. Нинистьо ще има двустранна среща и с президента Путин. Наред с двамата държавни глави в президентския дворец, построен през 19-ти век, утре ще имат среща и първите дипломати на Русия и САЩ - Сергей Лавров и Майк Помпейо. Поради географското си положение и неутралитета си Финландия - страна с население от 5,5 милиона души - има дългогодишен опит като домакин на американско-съветски и американско-руски срещи на върха. Последната такава среща се състоя през март 1997 г. между президентите Бил Клинтън и Борис Елцин, които тогава обсъдиха контрола над оръжията и разширяването на НАТО. Президентът Джералд Форд и съветският ръководител Леонид Брежнев се срещнаха във финландската столица през 1975 г., за да подпишат историческото Хелзинкско споразумение, което бележи поврат за мира, сигурността и човешките права. Финландия стана член на Европейския съюз през 1995 г., но подобно на съседна Швеция остава извън НАТО като военно необвързана държава.", "date": "2018.07.15", "title": "Тръмп и Путин като Буш и Горби "}
{"url": "https://www.monitor.bg:443/bg/a/view/krasavica-bez-krak-v-mis-italija-2018-g-105479", "text": "На най-известната на Апенините надпревара по красота „Мис Италия“ тази година за пръв път ще участва хубавица с протеза на левия крак. Тя се казва Киара Бонди, живее в намиращиия се северозападно от Рим град Таркуиниа, учи в класически лицей и през септември ще навърши 18 години. Преди четири години кола блъснала мотопеда, с който нейна приятелка я карала на училище и докторите били принудени да ампутират до коляното тежко контузения й ляв крак. За радост инцидентът не се отразил на жизнеността и ентусиазма на Киара, независимо от протезата тя продължила да тренира кану, уиндсърф, скално катерене и плуване. Ученическият й бележник е пълен само с високи оценки, а вече няколко лета работи като барманка в заведение на близък до родния й град плаж. На инат на всички близки, приятели и доктори, които иначе й желаят единствено добро, в свободното си време хубавицата ходи само на високи токове независимо от нейните 175 см височина. И когато е с панталон – предпочитаната от нея по обясними причини дреха, походката й е безупречна, а присъствието на изкуствения крак въобще не личи. Детската мечта на Киара била да участва в националния конкурс за красота „Мис Италия“, от който са започнали звездните си филмови и телевизионни кариери куп италианки, начело с митичната София Лорен. И в началото на миналата пролет хубавицата се престрашила да напише писмо на собственичката на надпреварата и нейна организаторка Патриция Мириляни. Веднага след като го прочела и видяла снимките на момичето, тя му отговорила, че я включва в надпреварата, подчертавайки, че за нея девойката от Таркуиниа е „важен символ на надеждата, възкръсването и безкрайната красота“. Така в началото на септември Киара Бонди би трябвало да дефилира за титлата „Мис Италия“ наред с още 99 конкурентки. Като единствено за разлика от тях няма да излезе на подиума по бански костюм. Все пак ще бъде със сутиен за плаж, при това с голям размер, но вместо бикини ще обуе лек панталон.", "date": "2018.07.15", "title": "Красавица без крак в Мис Италия 2018 г."}
{"url": "https://www.monitor.bg:443/bg/a/view/myj-se-e-samoubil-v-bojana-105498", "text": "Мъж се е самоубил в столичния квартал „Бояна“, съобщиха от МВР пред \"Фокус\".  По първоначална информация мъжът е около 50-годишен и е имал заболяване. Той се е самоубил с огнестрелно оръжие.", "date": "2018.07.15", "title": "Мъж се е самоубил в „Бояна“"}
{"url": "https://www.monitor.bg:443/bg/a/view/dzola-shte-razviva-i-sladoleden-biznes-v-london-105494", "text": "15 години, след като съблече фланелката на „Челси“, Джанфранко Дзола се завръща на „Стамфорд Бридж“. Италианецът ще бъде помощник на новия мениджър на „сините“ Маурицио Сари, който бе назначен официално в събота на мястото на Антонио Конте. Малцина знаят обаче, че именно „Челси“ стои в основата на... сладоледения бизнес на Дзола в английската столица. Благодарение на помощта от бившите си съотборници в клуба Роберто ди Матео, Андрей Шевченко и Денис Уайз Джанфранко отваря първия си магазин за леденото изкушение в Лондон през 2015 г. Пред британското издание Sun Sport Дзола разкри, че идеята за откриване на магазини за сладолед му дошла преди 5 години, когато с негов приятел били на почивка в Гран Кайман и забелязали, че там нямало от къде да си го купят. Две години по-късно италианецът открива първия си магазин в южен Лондон. Любовта си към сладоледа той открил като дете покрай баща си, който също бил продавач на този продукт. Веднъж до такава степен харесал един сладолед в Болоня, че си купил цели 30 килограма от него. Сега марката на Джанфранко Дзола - „Unico“, е една от най-обожаваните и е печелила няколко награди. „Справяме се добре. Разрастваме се и отваряме нови магазини. Вярваме, че предлагаме качествен сладолед и ще продължим да бъдем успешни“, заяви още Дзола. Мениджърът на „Манчестър Сити“ Пеп Гуардиола пък откри ресторант в града. Заведението се казва Tast Cuina Catalana и предлага на гостите си ястия от каталунската кухня. Освен 47-годишния спец, на откриването присъстваха спортният директор на „гражданите“ Чики Бегиристайн и Феран Сориано, които също са инвеститори в проекта. Джосеп Гуардиола пое „Сити“ през 2016 г., а през миналия сезон изведе тима до титлата на Англия.", "date": "2018.07.15", "title": "Дзола ще развива и сладоледен бизнес в Лондон"}
{"url": "https://www.monitor.bg:443/bg/a/view/golyt-na-azar-razori-mestna-kompanija-105496", "text": "Докато едни празнуват, други си скубят косите. Със сигурност така може да се определи геройското представяне на белгийския национален отбор на световното първенство, което обаче донесе 7-цифрени загуби на една местна компания. Преди началото на шампионата веригата за електроуреди в Белгия \"Крьофел\" обяви, че ако \"червените дяволи\" вкарат повече от 15 гола по терените в Русия, ще върне парите на всички свои клиенти, които са си купили 55-инчови телевизори по време на шампионата. В мача за третото място срещу Англия капитанът Еден Азар се разписа за 2:0 в 82-та минута, а това беше 16-ият гол за родината му на мондиала. И това доведе до милионната загуба за \"Крьофел\". Местните медии изчисляват, че тя може да надхвърли 2 млн. евро. От веригата обявиха, че са продадени десетки хиляди 55-инчови телевизори, но ще удържат на думата си и ще възстановят парите на клиентите си. Този рискован маркетингов ход може да коства постовете на цялото ръководство на този департамент в компанията, пишат още в Белгия. \"Знам за тази инициатива в родината ни. Затова мога да кажа само: \"Съжалявам, \"Крьофел\", ние успяхме\", заяви с лукава усмивка Еден Азар след края на мача. \"Бях си говорил с Дрийс Мертенс преди мача, че трябва задължително да опитаме да вкараме поне два гола срещу Англия, защото със сигурност и наши приятели са се възползвали от тази промоция. Да са им честити безплатните телевизори\", добави ехидно Азар.", "date": "2018.07.15", "title": "Голът на Азар разори местна компания"}
{"url": "https://www.monitor.bg:443/bg/a/view/izraelci-pletat-cyrvuli-na-unikalen-praznik-na-peperudata-kraj-skakavishkija-vodopad-105480", "text": "Израелци плетат цървули на единствения по рода си Празник на пеперудата край Скакавишкия водопад. Двудневдневната проява събра стотици гости от цял свят, като сред атракциите за всички бяха над 100 деца пременени като различни видове пеперуди. „Този празник не случайно се организира тук. На Скакавишкия водопад се срещат над 600 вида нощни пеперуди и 250 дневни. За първа година проявата продължава два дни, като първият ден залагаме на празника и игрите, а през вторият на занаятите и туризма. Изградили сме шатри, има и демонстрация на различни занаяти, характерни за Кюстендилския край, като кошничарство, плетене, изработка на цървули и тн.“, коментира организаторът на проявата и председател на Сдружение „Роден край“, Борислав Крумов. По негови думи за първи път Празникът се посещава от толкова много чуждестранни групи. „Най-много ни се радват израелците. Има и англичани, и германци. Няма как да не са впечатлени от това невероятно място. Още повече, че районът е достъпен, направени са достатъчно екопътеки, има обозначителни табели, барбекюта и какво ли още не“, обяснява още Крумов. Той припомня, че в землището на селото се намира Полско - Скакавишкия водопад, който е трети по големина в България, с уникални природни дадености и голямо биоразнообразие. В района се срещат стотици дневни и нощни пеперуди - Поликсена, Лястовича опашка, Жълт полумесец, Кадифенка, Огневка, Гигантска синевка и много други. „Надяваме се с всяка изминала година на този празник да идват още повече гости от цялата страна и чужбина. Задължително всеки един човек трябва да посети водопада, защото е повече от уникален“, категоричен е Крумов.", "date": "2018.07.15", "title": "Израелци плетат цървули на уникален Празник на пеперудата край Скакавишкия водопад"}
{"url": "https://www.monitor.bg:443/bg/a/view/privatizacionna-naglost-po-kapitalski-105497", "text": "- Какво е наглост? - Да бутнеш баба си по стълбите и да я питаш къде отива, гласи един брадясал, но златен виц. В икономически план обаче наглост е да станеш милионер от бандитска приватизация. Да загробиш и изпълниш с некролози цял град (Меричлери), защото не ти стига, че си получил „Каолин“ даром, но и трябва отровиш водата на хората с арсен за по-евтин добив на суровини. Да си финансираш „зелените“ проекти за ВЕИ-та с парите за втора пенсия на хората, за да можеш след това да ги скубеш всеки месец, като сметките им набъбват заради безбожно скъпия ток от същите тези ВЕИ-та. И за капак служителите ти да се пробват да прилепят приватизационни грехове на човек, който при старта на раздържавяването, от което си се облагодетелствал с десетки милиони на гърба на хората, таман е навършвал пълнолетие. Само и само, за да бъде изпълнена разпоредената им дневна квота от фалшиви новини срещу Делян Пеевски - вечния враг и на олигарсите, какъвто безспорно е енергийният бос и тартор на „Капитал“ Иво Прокопиев, и на Фабриката им за фалшиви новини. Трудно може да се квалифицира по друг начин освен като наглост поредното творение на „Капитал“ - рупора на машината за манипулации на Прокопиев и ортаците му от задкулисието Цветан Василев, Огнян Донев и Сашо Дончев. В събота, на сайта на изданието се появи материал, твърдящ, че между партиите в редиците на Обединените патриоти имало надцакване на тема „лобистки приватизационни поправки“. В традиционния вече за „Капитал“ шизофренен стил изданието хем твърди, че една от идеите – измененията да важат и за договори със задна дата е противоконституционна и няма да бъде приета, хем, за да си оправдае заглавието за лобизъм и дневния норматив за удари срещу Пеевски, изброява сделки, на които въпросната нереализуема поправка би могла да повлияе. Сред тях, както можем да се досетим, не фигурира нито един от десетките договори в ущърб на българите, благодарение на които Прокопиев и сие станаха мултимилионери на гърба на обществото. Но ни в клин, ни в ръкав е вкаран „Булгартабак“ само и само да се възкреси старата, опровергавана десетки пъти с факти и документи опорка, че компанията имала нещо общо с Пеевски. Тя, както е видно от Търговския регистър, никога не е била негова собственост. Депутатът и наш издател имаше само миноритарен дял в нея, който отдавна продаде. Лесно проверими за всекиго, включая и за капиталци факти. Но в случая за тях е важна не истината, а фактът, че за наглостта граници няма. Особено, когато върви с етикет „Капитал“.", "date": "2018.07.15", "title": "Приватизационна наглост по капиталски"}
{"url": "https://www.monitor.bg:443/bg/a/view/dyshterjata-na-uyn-makgregyr-novata-mu-e-bokluk-105488", "text": "Дъщерята на Юън Макгрегър – Клара, не може да скрие лошите си чувства към новото гадже на баща си – актрисата Мери Елизабет Уинстед. Пък явно и не иска, след като дори в социалните мрежи я нарече „боклук“. От личния си профил в Инстаграм 22-годишната Клара коментира под снимка на Мери във фен страница на звездата от \"Фарго\". Между множеството хвалебствени коментари под фотоса на актрисата като „красавица“, „перфектна“, „най-добрата“, се отличи написаното от дъщерята на Макгрегър: Моделът не се притеснява да обижда новата изгора след раздялата му с майка й Ив Мавракис. Двамата имаха здрав 22-годишен брак и общо 4 деца. Юън беше забелязан с новото си гадже за пръв път през октомври миналата година.", "date": "2018.07.15", "title": "Дъщерята на Юън Макгрегър: Новата му е боклук!"}
{"url": "https://www.monitor.bg:443/bg/a/view/zverska-katastrofa-zatapi-kresna-105475", "text": "Зверска катастрофа между автомобил и цистерна уби шофьора на леката кола и буквално затапи Кресна, образувайки километрична тапа. Инцидентът се е случил към 11 часа на разклона на пътя към Гърция за Стара Кресна. На място са екипи на пътна полиция, които извеждат катастрофиралите моторни превозни средства в безопасна за движението зона. Пристигнаха и пожарни автомобили.   Въведена е временна организация на движението по пътя от разклона на Кресна към с. Стара Кресна. То се извършва двупосочно в една лента. На място е загинал шофьорът на леката кола Фолксаген пасат, чиято самоличност се установява. Километрични са опашките, които се проточват близо 30 км - от Симитли до с. Градешница. Пристигна кран, който чака да бъде извършен огледа на произшествието, за да освободи шосето.Вероятната причина за катастрофата е несъобразена скорост на леката кола, чийто водач е предприел изпреварване, навлязъл е в лявата лента и се е ударил челно в цистерната.Към 13,30 часа пътят за движение на МПС-та се регулира поетапно от органите на КАТ само в едното платно за движение.", "date": "2018.07.15", "title": "Зверско ПТП затапи пътя за Гърция, пускат колите по едното платно (ОБНОВЕНА)"}
{"url": "https://www.monitor.bg:443/bg/a/view/ministyryt-na-otbranata-v-arsenal-moje-da-se-proizvejda-oryjieto-za-novite-bronirani-mashini-105486", "text": "Има възможност например в „Арсенал“ да се произвежда част от въоръжението и мунициите за новите бронирани машини, с които ще превъоръжаваме сухопътните си войски. Това заяви при посещението си в казанлъшката оръжейница през уикенда вицепремирерът и министър на отбраната Красимир Каракачанов. Близо два часа прекара той в цеховете на частното дружество, след което коментира: „В държавата България за съжаление от 25-26 години битува някаква глупава политика, че пазарната икономика не позволява държавата да подпомага националната индустрия. Глупости на търкалета! Защото всички обичат да се сравняват с един, втори ,трети... Вземете страни като САЩ, като Япония, като Русия. Или отидете във Франция или Германия и се опитайте да продадете български продукт. ..Държавата навсякъде си защитава военната индустрия.“. По думите на Каракачанов лично той, както и вицепремиерът Томислав Дончев, вече имали нов прочит по темата и смятали, че фирмите от ВПК трябва да бъдат натоварени с поръчки за армията. „България от производител на бронирана техника, сега има две алтернативи за избор: или да купува готова продукция от западни фирми, или да се опита да започне с асамблиране в България, а впоследствие да разработи собствен проект и да почне да го произвежда. Аз съм привърженик на втория вариант.“, допълни той.  В неделя пред микрофона на БНР Каракачанов обясни, че ако не реализираме проектите за модернизация на въоръжените ни сили сега и се забавим още година-две, тези проекти щели да ни струват по-скъпо. \"Дори вземете тези португалски F-16: преди седем години, когато са ни предлагани за първи път, са били със стойност с 600 млн. лева по-малко. Нещата във времето няма да стават по-евтини. И ако сега ние забавим проектите поради други възникнали приоритети в държавата, поради неразбиране или лобиране, което може да ги стопира (защото лобиране има и няма какво да се лъжем - то е и вътрешнополитическо и вътрешнополитическо), ако поради някоя от тези причини ние не спрем проектите, те ще ни излязат на цените, които сме гласували като суми - за самолети, за бронирани машини и за кораби.\".", "date": "2018.07.15", "title": "Каракачанов: В „Арсенал“ може да се произвежда оръжието за новите бронирани машини"}
{"url": "https://www.monitor.bg:443/bg/a/view/26-godini-zatvor-za-ubiec-na-tyshta-i-ranjavane-na-bremenna-sypruga-105485", "text": "26 години затвор при първоначален строг режим отсъди 5-членен състав на старозагорския окръжен съд спрямо  48-годишния Красимир Иванов, който в пристъп на ревност на 20 май 2017 г. закла в семейното жилище тъща си Мария и направи опит да убие пред очите на детето си бременната си съпруга Гергана. Със сълзи на очите обвиняемият призна вината си. По думите му до кървавата трагедия се стигнало заради майката на Гергана, която го мразела и искала да го отстрани от жилището, след като собствената му родителка починала и той се оказал без средства за препитание. Престъплението е извършено пред невярващите очи на 11-годишния, страдащ от аутизъм Парис. Изпадналият в дива ярост мъж забил на два пъти нож в корема на съпругата си, която само часове преди това му споделила, че е бременна във втория месец. След престъплението Красимир изимитирал опит за самоубийство като се нанесъл няколко порезни рани по гърдите си, грабнал чанта с лични вещи и духнал от града с такси в посока южната граница. Само бързата намеса на хирурзите от старозагорската УМБАЛ „Проф. д-р Стоян Киркович“ спасила живота на тежко ранената Гергана, 6  дни по-късно обаче тя пометнала. Тъщата е починала на път за болницата, а убиецът е бил закопчан 8 часа по-късно в центъра на село Черноочене където потърсил медицинска помощ за собствените си рани. Близки на 16-години по-младата Гергана разказват, че заради любовта си към Красимир тя напуснала училище и му станала съпруга. След като родила малкия Парис се отдала изцяло на отглеждането му. Години по-късно обаче довършила средното си образование и записала висше, като специалността била свързана със заболяването на момченцето. Убиецът нямал нито един ден работа, изцяло разчитал на парите, които майка му изпращала от Гърция, където се грижела за възрастни семейства. След смъртта й Красимир продължил да чака на другите, докарал я до там, че оставяните му джобни за Парис да профуква за залози в Еврофутбол. Израстването на Гергана в професионален план и намерението й да изкара докторантура отключили ревността в психиката му и той няколко пъти отправял заплахи, че ще я лиши от детето. Присъдата е трябвало да бъде доживотен затвор, но заради самопризнанията на обвиняемия и съкратената процедура на съдебното следствие тя е намалена на 26 години като се зачита и времето от задържането на мъжа до произнасянето й.", "date": "2018.07.15", "title": "26 години затвор за убиец на тъща "}
{"url": "https://www.monitor.bg:443/bg/a/view/naprejenie-v-chikago-sled-kato-policaj-grymna-skandaldjija-105478", "text": "Гневни хора се събраха снощи на протест в Чикаго и някои от тях влязоха в сблъсък с полицията, след като снощи полицай простреля един мъж в квартала Саут сайд, предаде Асошиейтед прес. Четирима протестиращи са арестувани и няколко полицаи са леко ранени при сблъсъци, избухнали след инцидента, съобщи началникът на патрулите в Чикаго Фред Уолър на пресконференция. Той добави, че събралите се след инцидента са станали агресивни, хвърляйки бутилки и скачайки по полицейски автомобил. Няколко патрулни автомобила са повредени, уточни той. Говорителят на чикагската полиция Антъни Гулиелми съобщи в Туитър, че мястото на инцидента е било разчистено. По-рано той заяви, че инцидентът се е случил, когато патрулиращи в квартала полицаи са опитали да разпитат мъж, който е изглеждал въоръжен. При инцидента не са пострадали полицаи. На мястото на стрелбата е открито оръжие, добави говорителят, но не уточни, дали мъжът го е държал в ръка, когато е бил застрелян. Простреляният е бил отведен в болница, където са го обявили за мъртъв, добави Лари Мерит, говорител на пожарната. По-късно на мястото на стрелбата се стигна до сблъсък между скандиращи лозунги протестиращи и полицаи с палки. Видеозаписи показаха как двете страни се блъскат и повален мъж, заобиколен от полицаите. След падането на мрака протестиращи продължиха да обикалят квартала, крещейки обиди по полицаите и замервайки ги с бутилки.", "date": "2018.07.15", "title": "Напрежение в Чикаго след като полицай гръмна скандалджия"}
{"url": "https://www.monitor.bg:443/bg/a/view/95-godishen-frontovak-izkateri-na-samohod-buzludja-105487", "text": "95-годишен казанлъчанин се оказа най-възрастният присъстващ на събора -поклонение по повод 150-та годишнина от епичното сражение на връх Бузлуджа, при което загиват войводата Хаджи Димитър и 24 негови четници. Някогашният шлосер от самолетната фабрика „Капрони“, дядо Минчо Минчев стигна до лобното място на войводата на „самоход“ без дори да си помага с бастун и стана първи собственик на специалната юбилейна пощенска карта, отпечатана в скромния тираж от 947 бройки за любителите – филателисти. Преминалият през двете фази на Втората световна война и дочакал края й на границата между Унгария и Австрия като механик в работилница за поддръжка на самолетите за далечно въздушно разузнаване, разказа, че за пръв път стигнал до мястото на сражението през далечната 1934-а. Довели го родителите му веднага след тържеството по повод освещаването на Паметника на свободата на близкия връх Шипка. През изминалите десетилетия старецът никога не е пропускал тържествата по повод битката, със затворени очи е в състояние да посочи къде точно е бил поставен първия скромен каменен паметник и къде са се намирали саркофазите с костите на погиналите четници. Имало години, когато на пръсти се броели дошлите да отдадат почест на загиналите за българската свобода, няколко десетилетия нямало и свещеници, които да отслужат заупокойната литургия, припомни дядо Минчо, като закупи два броя от уникалната картичка. По думите му те щели да отидат при правнуците му, които не успели да дойдат за юбилейното тържество. Сред първите притежатели на картичката беше и незрящата Венета Стоянова от Горна Оряховица, която се оказа правнучка на загиналия на Бузлуджа четник Никола Стоянов. Картичката с цена от 0,40 лв  бе валидирана на върха в специално изграден временен  пощенска пункт. Тя е издадена по настояване на ръководството на националния парк-музей „Шипка – Бузлуджа“ и първата бройка вече е заприходена в неговите фондове, уточни директорът д-р Чавдар Ангелов. От понеделник за 3 дни в централната пощенска станция на Казанлък ще бъде предоставен специален печат за онези, които биха искали да притежават копие на уникалния филателен знак, уточни началникът на старозагорската областна пощенска станция Даниела Георгиева. Картичката е по проект на младия сливенския художник Иван Кашлаков. Запалени филателисти припомнят, че през далечната 1935-а година са били отпечатани 5 пощенски марки с различни стойности, свързани с войводите Хаджи Димитър Асенов и Стефан Караджа. Въпреки големия им тираж-едната е била в 90 000 бройки, днес те са сравнително трудни за намиране, а комплектът се предлага за 46,90 лв. За 100-годишнината от боя също е имало серия от 2 марки в тираж от 250 000 бройки, а за 120-та годишнина през 1988 г. е имало отпечатана 1 марка с тираж в едномилионен тираж.", "date": "2018.07.15", "title": "95-годишен фронтовак изкатери на самоход Бузлуджа"}
{"url": "https://www.monitor.bg:443/bg/a/view/brak-s-polet-do-lunata-sreshtu-125-mln-evro-105483", "text": "От 2022 г. ще бъде възможно да се направи предложение за брак с полет около Луната. Услугата ще се предлага от френска агенция, специализирана в организиране на екстравагантни предложения за брак. Предложението кандидатите ще могат да направят, прелитайки над лунната повърхност под звуците на „Fly Me to the Moon” от Франк Синатра. Невероятната възможност за романтичния жест ще струва 125 млн. евро. С тази идея парижката агенция иска да „предостави най-лудото и най-необикновено предложение за брак през последните 13,8 млрд. години”. Космическият полет с продължителност една седмица ще бъде oсъществяван на борда на автономна капсула, позволяваща на двамата влюбени да пътуват сами. Траекторията на капсулата ще бъде подобна на тази на легендарната мисия „Аполо 8” през 1968 г. Kапсулата ще достигне до 38 000 км/ч. Допълнително ще бъде оборудвана и с осем камери, за да увековечи yникaлнoто преживяване за двойката. Резервации за услугата ще се приемат от март 2022 г.", "date": "2018.07.15", "title": "Брак с полет до Луната срещу 125 млн. евро"}
{"url": "https://www.monitor.bg:443/bg/a/view/vejdi-rashidov-dari-pari-za-lechenieto-na-bolnata-nadejda-105484", "text": "Вежди Рашидов е дарил 3000 лв за лечението на болната от рак Надежда Огойска, дъщеря на известната поетеса Маргарита Петкова. С властителката на римите са стари приятели, а и през годините бившият министър на културата неведнъж е помагал финансово на нуждаещи се. каза Рашидов. „Искам да дам надежда на Надежда и на нейните деца“, обясни още той. Вежди Рашидов е помагал за лечението на болни артисти, сираци, възрастни творци, давал е стипендии на талантливи деца. Припомняме, че приходите от цялата му изложба през 2016 г. той дари на Клиниката по детска онкология при болница „Царица Йоанна – ИСУЛ“. В Армения и до днес помнят големия му жест след унищожителното земетресение през 1988-ма, когато Вежди Рашидов дарява заедно с Георги Трифонов на най-тежко пострадалия град Спитак 60 хиляди долара, получени тогава от изложбата им в Индия.", "date": "2018.07.15", "title": "Вежди Рашидов дари пари за лечението на болната Надежда"}
{"url": "https://www.monitor.bg:443/bg/a/view/nova-droga-zaliva-pazara-amnezija-v-pyti-po-silna-ot-obiknovenata-treva-105482", "text": "Нова дрога залива пазара, предупреди МВР. Кодовото й име е \"Амнезия\". Става дума за трева, която се обработва с химически вещества, още докато расте. Опиянението от наркотика е в пъти по-голямо, твърдят специалисти. Т.нар. \"билка\" е опасна. Тя е евтина, но никой не знае какво има в нея. След предозиране с опиата наскоро 14-годишно дете беше прието в болница, съобщи Нова ТВ. По данни на МВР най-продаваната дрога на улицата е марихуаната. Цената на по-качествената е около 50 лв. на грам. От него средно излизат две цигари. Така една доза струва 25 лв. Хората, които купуват този вид наркотик, са от 14 до 45-годишни. Последният хит на пазара е тревата \"Амнезия\". По-назад не остава и другият сорт \"Хейс\". При \"Амнезията\" има силно активно вещество – тетрахидроканабинол. Има сортове, които растат страшно бързо – от 35 до 55 дни. Криминалисти казват, че всеки, който пуши трева, е склонен да я продава. А най-уязвими са децата. Те дори стават дилъри, за да опитат от скъпата трева. Амфетамините са едни от най-евтините наркотици. Това е новата синтетика, позната като дизайнерска дрога. Най-масовият амфетамин, който полицията засича, е кристалът. Една доза се предлага от 10 до 30 лв. Най-евтиният от наркотиците е т.нар. \"друсан чай\". Струва между 2 и 10 лв. Любим е за подрастващите. Има случаи на непълнолетни, приети в болница в прединфарктно състояние след употребата на въпросния наркотик. Познатият от 70-те години наркотик GHB, известен още като денс наркотик, силно набира скорост на пазара. На улицата го наричат \"Джони\". Едно мусче от него стига на двама или трима души да се дрогират в бара. Наркотикът е 100% синтетика.", "date": "2018.07.15", "title": "Нова дрога залива пазара, \"Амнезия\" в пъти по-силна от обикновената трева"}
{"url": "https://www.monitor.bg:443/bg/a/view/po-niski-dobivi-ot-lavandula-v-dobrudja-105473", "text": "С около 11 на сто са по-ниски добивите от лавандула в област Добрич спрямо миналата година, показват данните на Областната земеделска служба. От всички засадени с маслодайната култура 39 640 декара, до момента са пожънати 23 740 декара. Получената продукция е 12 795 тона, при среден добив за областта 539 кг/ дка. Добивите от лавандула в Добричка област за миналата година бяха по 608 кг/ дка. Най-добра е реколтата в община Генерал Тошево, където стопаните прибират по 620 килограма от декар, а най-малко добиват в община Балчик – 345 килограма. Според производители, причината за по-ниските добиви са лошите климатични условия през последните две седмици. В Добрич работи най-голямата дестилерия за етерично-маслени култури. Има няколко други по-малки, които са изградени на различни места в областта. 743 зърнокомбайна участват в прибирането на реколтата на територията на Добричка област. В момента 446 зърнокомбайна прибират пшеница. Към 13 юли са ожънати 487 287 декара от засетите 1 221 971, или 39.88 процента. Произведени са 264 791 тона зърно, средният добив за областта е 543 кг/ дка. Рапицата е прибрана на 72.96 на сто – ожънати са 124 658 декара. Средният добив е 263 кг/ дка, произведени са 32 826 тона.", "date": "2018.07.15", "title": "По-ниски добиви от лавандула в Добруджа"}
{"url": "https://www.monitor.bg:443/bg/a/view/rita-ora-iska-da-se-snima-vyv-film-na-ujasite-105463", "text": "Британската красавица Рита Ора, която ще посрещнем за пръв път у нас на концерта MTV Presents Varna Beach на 12 август, призна, че мечтата й е един ден да се снима във филм на ужасите. 27-годишната певица, която и преди е излизала на големия екран с епизодична роля в поредицата „50 нюанса…“, разкри, че би грабнала всеки шанс да се появи във филм, въпреки че музиката остава неин приоритет.  споделя подробности Ора. И подчерта, че предпочита следващият й филм да е ужаси. „Определено ще трябва да почакам и да видя какви роли ще ми предложат. Всичко зависи от това. Но определено е това, което искам да правя по-често в бъдеще – да се виждам на голям екран“, чертае планове Рита Ора. Но преди феновете й да се разколебаят, накъде бие тяхната любимка, певицата бърза да подчертае, че обожава да работи по нови песни и се зарежда от енергията на публиката си.", "date": "2018.07.15", "title": "Рита Ора иска да се снима във филм на ужасите"}
{"url": "https://www.monitor.bg:443/bg/a/view/ajsberg-plashi-selo-v-grenlandija-105469", "text": "Жители на неголямо село в източна Гренландия са били принудени да се евакуират след като по крайбрежието до селото им \"доплува\" гигантски айсберг. Местните власти се притесняват, че ако ледената скала се разчупи, може да се образува голяма приливна вълна, която да наводни домовете на хората, а и парчета от лед да причинят разрушения. Айсбергът буквално надвисна над домовете, разположени на първата линия в селото Инаарсуит. Освен това айсбергът е заседнал и за едно денонощие не се е придвижил наникъде. В селото постоянно живущи са 169 души. Все още опасността от разрушаване на айсберга не е отминала. Допълнителни притеснения има и поради факта, че местната електростанция и запасите с гориво на селото се намират в близост до брега.", "date": "2018.07.15", "title": "Айсберг плаши село в Гренландия"}
{"url": "https://www.monitor.bg:443/bg/a/view/skarlet-johanson-se-otkaza-ot-transdjendyr-rolja-105460", "text": "Скарлет Йохансон няма да се появи на големия екран като криминалния бос Данте „Текс“ Гил, който всъщност е роден като жена. Лентата Rub & Tug на режисьора Рупърт Сандърс, с когото звездата работи и по хита „Дух в броня“, е базирана на истинската история на легендарния престъпник. Още с първото изявление, че именно русокосата муза е избрана за главната роля, тръгна лавина от негативни коментари от набиращото сила ЛГБТ общество (б.а. Общество на лейсбийки, гейове, бисексуални и траснджендър). \"В светлината на разразилите се в последно време етични въпроси около кастинга за ролята ми на Данте „Текс“ Гил, реших с уважение да се оттегля от проекта“, заяви в официално изявление, изпратено до ЛГБТ актрисата. допълва Скарлет. Още щом Йохансон беше избрана за ролята, истински гняв сред гилдията на трансджендър актьорите и активистите се надигна и всички твърдяха, че тя няма място в каста, защото по право им се полага някой от тях да изиграе този образ. Звездата продължи с откровенията си и сподели, че изпитва уважение и любов към транс-обществото и е щастлива, че разговорът относно приемането в Холивуд продължава. пише още Йохансон. Оказва се обаче, че недоволни винаги ще има. Много хора пък се обявиха против нагласата само трансджендъри да могат да пресъздават себеподобни на екрана. Бари Парис, племенник на Гил, заяви пред The Wrap, че Кралят на престъпността „ще се спука от смях“ с тези дебати. допълва племенникът му. С изявлението си Скарлет Йохансон сама повдигна наболяла в Холивуд тема. Тя обяви, че според статистиката нито един мейджър не е взел или пресъздал трансджендър през 2017 г. категорична е холивудската звезда.", "date": "2018.07.15", "title": "Скарлет Йохансон се отказа от трансджендър роля"}
{"url": "https://www.monitor.bg:443/bg/a/view/trymp-iska-vtori-mandat-105470", "text": "Президентът на САЩ Доналд Тръмп заяви, че планира да се кандидатира за втори мандат на изборите през 2020 г., предаде Ройтерс. В отговор на въпрос на журналиста Пиърс Броснан дали ще се кандидатира, Тръмп заявява, че има такова намерение.\"Изглежда, всички искат да го направя\", добави президентът на САЩ. Той не смята, че има представител на Демократическата партия, който може да го победи на изборите. Нарушавайки британския протокол, Тръмп разкри също, че е обсъдил Брекзита с британската кралица Елизабет Втора. \"Тя заяви, че това е много - и е права - много сложен проблем. Мисля, че никой не знаеше колко точно сложен ще се окаже\", обясни президентът на САЩ. \"Всички мислеха, че ще е \"О, това е просто, присъединяваме се или не се, или нека да видим какво ще се случи\", добави той. добави Тръмп, описвайки британската кралица. В отговор на въпрос дали тя го е харесала, той заяви, че не би искал да говори от нейно име, но може да каже, че той е харесал нея. Същевременно британският премиер Тереза Мей заяви, че Тръмп я е посъветвал да съди Европейския съюз вместо да преговаря за излизането на Великобритания от блока, предаде АП. Тръмп каза в петък на съвместна пресконференция с Мей, че е дал на британския лидер съвет, който тя е оценила като \"твърде брутален\". \"Той ми каза, че трябва да съдя ЕС. Не преговаряй, съди ги\", разказа самата Мей пред Би Би Си в неделя. Тръмп коментира отношението си със севернокорейския лидер Ким Чен Ун. \"Разбирам се прекрасно с него, да\", потвърди Тръмп. \"Той е много силен, има страхотен характер, забавен и твърд е, добър в преговорите\", заяви американският президент. Тръмп. В отговор на уточняващ въпрос дали Ким е безжалостен диктатор, той заяви \"Разбира се, че е, безжалостен е, но има и други като него\". Президентът на САЩ беше по-сдържан по отношение на предстоящата си среща с руския си колега Владимир Путин. \"Мисля, че вероятно можем да се разберем много добре\", подчерта той. \"Някой ме попита дали сме врагове или приятели? Аз казах, че е прекалено рано да се каже\", заяви Тръмп. подчерта Тръмп. \"Според мен срещите са нещо продуктивно. Вярвам, че са полезни срещите с Русия, Китай, Северна Корея. Нищо лошо няма да излезе от това, а може да излезе и нещо хубаво\", каза Тръмп пред телевизия Си Би Ес. Що се отнася до срещата с Путин, американският президент коментира, че двамата президенти преговаряха за пръв път на 7 юли 2017 г. в кулоарите на Г-20 в Хамбург. През ноември същата година Путин и Тръмп разговаряха по време на форума на АТИС във Виетнам и одобриха съвместно изявление във връзка със Сирия. Откакто американският лидер встъпи в длъжност преди година и половина, двамата с руския държавен глава са провели и няколко разговора по телефона.  ", "date": "2018.07.15", "title": "Тръмп иска втори мандат "}
{"url": "https://www.monitor.bg:443/bg/a/view/nacionalnijat-fermerski-pazar-kraj-moreto-praznik-za-setivata-105467", "text": "В истински празник за сетивата за варненци и гостите на града се превърна първият Национален фермерски пазар в морската столица. Сергиите на производителите, подредени под шатрите на открития паркинг на търговско-развлекатения център на Мол Варна ЕАД преливаха от цветовете на свежи плодове и зеленчуци, току що откъснати от градините, във въздуха се носеха ароматите на прясно изпечен хляб, билки, месни и млечни деликатеси и на специалитетите на шеф-кулинарите от \"Улицата на готвачите\", а слуха галеха виртуозните трели на саксофона и кларинета на Стоян Роянов Я-Я и пианото на Цветан Момчилов. Близо 60 ферми и производители от региона на Варна и страната се включиха в изложението. Гостите имаха шанса да опитат уникални продукти от овче, краве, козе и биволско месо и мляко, дъхав мед, екзотични гъби шийтаке, сладка от всевъзможни плодове и от люти чушки, черешово вино, лешникова халва и орехов тахан, повече от 10 вида „жив“ шоколад, приготвен по специална технология от цели какаови зърна, мед и натурални плодове и аромати. И да се насладят на истинско сладоледено шоу, в което леденото изкушение се прави на място, пред очите на клиента, с посочени от него плодове и други съставки. Националното изложение на производителите на натурални храни бе резултат от тригодишното ползотворно партньорство между Мол Варна ЕАД и Фермерския пазар в морската столица, а идеята е занапред Националните фермерски пазари край морето да се превърнат в традиция.  ", "date": "2018.07.15", "title": "Националният фермерски пазар край морето - празник за сетивата  "}
{"url": "https://www.monitor.bg:443/bg/a/view/ubijstvo-za-primer-v-rivyrdejl-104725", "text": "Нищо не може да разстърси едно малко градче така, както мистериозно убийство. Доказателство за това е Ривърдейл, чието име носи една от най-популярните в момента поредици на The CW, закупена след първия епизод от Netflix. Сериалът всъщност е адаптиран по комиксите Archie Comics, станали хит още в средата на миналия век. „Ривърдейл“ притежава всичко нужно, за да гъделичка любопитството на зрителите с всеки следващ епизод – мистерия, драма, заплетени любовни връзки. Сюжетът се завърта след убийството на местен тийнейджър - Джейсън Блосъм, син на най-влиятелната фамилия в градчето. Уж инсценировка, смъртта му се оказва доста истинска, след като Като на филм, всички главни персонажи се оказват замесени по някакъв начин в кървавата интрига, а те не са никак малко. Фоновата музика и фактът, че всяка серия носи името „Глава 1“, „Глава 2“ и прочие, засилват чувството на драматизъм. Историята предимно проследява живота на трима приятели от училище – Джъгхед Джоунс (Коул Спраус), Бети Купър (Лили Ранхарт) и, разбира се, Арчи Андрюс (Кей Джей Апа). Бети е „златното момиче“ в пълния смисъл на думата - красива, умна, мажоретка и журналист към местния вестник. Другата страна на монетата, наречена неин характер, обаче крие тъмна нотка, която я заел се с мисията да елиминира всеки „грешен“ член на обществото. Това всъщност е сюжетната нишка на втори сезон, след като разкритието на едно убийство явно не е достатъчно за Арчи и компания. Мнозина сравняват Джъгхед с Клюкарката от едноименния сериал, но всъщност нищо не свързва двете продукции. Нашият герой тук не търси кирливите ризи на съучениците си, а се бори за просперитет на бедния квартал, в който е израстнал, като излива душата си в блог. Арчи живее под грижите на самотен баща и взима пример от него да е безкрайно честен и работлив. Освен това е спортист и музикант, което му носи слава из целия град. Доброто му име остава под въпрос след старта на връзката му с Вероника Лодж (Камила Мендес) – дъщерята на току-що нанесъл се в града за лична изгода. „Ривърдейл“ далеч не е поредната тийндрама. На дълго и широко се разгръщат проблемите и аферите на техните родители. В токчетата на майката на Бети се разхожда Медхен Еймик, позната на редовия зрител от „Туин Пийкс“. Тя е властна, с поразяваща уста, собственик на местния и може би единствен вестник и разхожда съпруга си на каишка. Уж честния баща на Арчи пък, изигран от Люк Пери („Бевърли Хилс, 90210“), започва връзка с майката на гаджето на сина си. Тук вече и ние се объркахме. Да не забравяме и бащата на Джъгхед, който ръководи една от бандите в Ривърдейл, чиято работа е да пият от сутринта в мизерен бар и да се бият с всеки, който откаже да им налее. Често се стига до палене на сгради, стреляне на посоки и чиста доза вандализъм. Само преди дни сериалът стартира по bTV Cinema, а ако го следите по Netflix – ще трябва да изчакате премиерата на трети сезон до 11 октомври.", "date": "2018.07.15", "title": "Убийство за пример в „Ривърдейл“"}
{"url": "https://www.monitor.bg:443/bg/a/view/shefyt-na-api-ot-1-januari-shte-ima-i-uikend-vinetki-105474", "text": "С въвеждането на електронните винетки от 1 януари ще има и уикенд винетки, които ще улеснят пътуващите през почивните дни, това каза в сутрешния блок на Нова ТВ инж. Светослав Глосов, председател на Управителния съвет на Агенция „Пътна инфраструктура“ (АПИ). Цената на уикенд винетката ще бъде около 10 лева. Той посочи, че винетките в България са най-евтините в Европа. След въвеждането на електронна винетка за леките автомобили от 1 януари няма да се променя цената им, ще отпаднат стикерите, а при заплащане на електронна винетка, номерът на автомобила ще бъде въведен в електронна система, която ще следи за нарушители, обясни инж. Глосов. С промените в закона за пътищата, се предвижда промяна в структурата на агенцията и създаване на специално звено, което ще поддържа тол системата и електроните винетки, и ще извършва контролни функции, каза инж. Глосов. Трафик патрули по пътищата ще има от началото на следващата година. Тол системата е справедлива система за таксуване на товарните автомобили, заплащането е за изминато разстояние. Очакват се значителни приходи от въвеждането на тол системата, те ще бъдат изцяло за изграждане на нова пътна инфраструктура, за ремонт на съществуващата и за поддръжка на самата система, подчерта инж. Глосов. През лятото няма да има ремонти по АМ „Тракия”, които да затрудняват трафика, заяви инж. Глосов. Ремонти има основно по АМ „Хемус”, но те ще продължат минимум година и половина, тъй като не е добро състоянието на съоръженията, които не са ремонтирани повече от 35-40 години, откакто са построени, и ремонтът им е наложителен. Инж. Глосов призова шофьорите да спазват пътната сигнализация и въведените ограничения в участъците, на които се извършват ремонтни дейности и да не извършват неправилни изпреварвани в стеснените участъци, за да не се образуват тапи. Готова е бетоновата конструкция на пешеходния надлез при с. Атия. Предстои монтирането на пасарелката над пътя, то ще се извърши през тъмната част на денонощието от 23 юли до 26 юли, когато трафикът не е много интензивен, каза инж. Глосов.", "date": "2018.07.15", "title": "От 1 януари ще има и уикенд винетки"}
{"url": "https://www.monitor.bg:443/bg/a/view/kuba-prizna-chastnata-sobstvenost-i-svobodnija-pazar-105471", "text": "Комунистическият режим в Куба официално ще признае частната собственост с приемането на новата конституция, която също така създава позицията на министър-председател заедно с президента, съобщават кубинските държавни медии. Президентът ще се избира от Националното събрание сред депутатите за пет години, с право на не повече от два последователни мандата. Конституцията запазва Комунистическата партия като единствена политическа сила в страната и посочва, че комунистическата държава ще остане доминираща политическа сила. Проектът обаче дава ново признание на свободния пазар и частната собственост в кубинското общество и въвежда презумпцията за невинност в правосъдната система. В новата конституция за първи път ще бъде включена и забрана на дискриминацията по полов признак. На 21-23 юли кубинското Национално събрание ще се събере на заседание за обсъждане на реформата и след евентуалното одобрение на депутатите проектът за нова конституция ще бъде изнесен за гласуване на референдум. Действащата конституция на Куба е приета през 1976 г. и изменяна през 1992 г. и 2002 година. С реформата от 1992 г. Куба е обявена за светска, а не за атеистична държава. Печатният официоз на Комунистическата партия \"Гранма\" публикува резюме на новата конституция, посочвайки, че в проекта има 224 члена, докато в сегашния основен закон на страната има 137 члена. Най-важното е, че в проекта за нова конституция е залегнало признаването както на свободния пазар, така и на частната собственост. Това би могло да означава засилена съдебна защита на новоизлюпените предприемачи в Куба, както и на чуждестранните инвеститори, въпреки че \"Гранма\" пише, че конституцията затвърждава, че централното планиране и държавните предприятия са стълбовете на икономиката като цяло. Официозът също така отбелязва, че Комунистическата партия ще остане доминиращата политическа сила в Куба. Експертът по Куба Луис Карлос Батиста от Центъра за демокрация в Северна и Южна Америка, чието седалище е във Вашингтон, предупреждава обаче, че признаването на частната собственост не означава, че правителството иска да даде по-голяма роля на частното предприятие. По-рано тази седмица, отбеляза той, правителството публикува набор от регламенти, които затягат контрола върху самонаетите и увеличават евентуалните глоби, които вече включват и конфискацията на имущество.", "date": "2018.07.15", "title": "Куба призна частната собственост и свободния пазар "}
{"url": "https://www.monitor.bg:443/bg/a/view/pesni-i-tanci-v-makedonija-zaradi-pokanata-v-nato-105472", "text": "Македония има причина да празнува. Имахме страхотни събития. Ние осъзнаваме нашите общи стратегически цели, нашите общи мечти и надежди.  Концертите са покана за обединение с всички наши политически противници по отношение на реализираните стратегически цели на страната ни - членството в ЕС и НАТО. Това заяви македонският премиер Зоран Заев от Битоля, където присъства на тържество по повод получаването на покана за преговори за присъединяване на Македония към НАТО. То е организирано от правителството в 15 града под мотото \"Вървим напред, Македония в ЕС и НАТО\". Заев смята, че поканата за членство трябва да обедини нацията и веднъж завинаги да се забрави синдрома да се отричат ​​успехите на другия, защото \"всеки успех е успех за всички нас, за всеки гражданин\". Той заяви, че това, което направи Македония само за една година, е успех за всички, независимо от политическите им възгледи.", "date": "2018.07.15", "title": "Песни и танци в Македония заради поканата в НАТО"}
{"url": "https://www.monitor.bg:443/bg/a/view/fenove-na-todor-kolev-zadrystiha-fkc-za-koncerta-opasen-char-105464", "text": "Фенове на Тодор Колев задръстиха ФКЦ за концерта „Опасен чар” в петъчната вечер. Преди голямото музикално събитие в Зала 1, пропито с носталгия, голямо любопитство предизвика восъчната фигура на незабравими шуменец. Със съдействието на Ретро музей-Варна, непосредствено преди началото на концерта, Адама от восък посрещаше своите почитатели в централното касово фоайе на ФКЦ. Всеки желаещ можеше да запечата спомена от събитието с восъчното копие на обичания актьор и музикант, около което дълго имаше голяма тълпа от хора. Музикалният проект  ка концерта-спектакъл „Опасен чар” обединява усилията на държавната опера-Варна, музикантите от „Акага“ и Филип Аврамов, който е изпълнител и автор на сценария, заедно с Ангел Еленков. Диригент бе Нелко Коларов, чието дело са и аранжиментите в спектакъла. В програмата, която беше непрекъснато аплодирана от публиката, бяха включени най-известните песни на Адама, които събират в себе си иронията, пародията, спомените от младостта и болката от несправедливостта. Звучаха любими песни от филмите на Тодор Колев, от неговото шоу „Как ще ги стигнем...“ и много други хитове от неговото дългогодишно творчество. На 16 юли спектакълът гостува в Добрич, а следващата вечер – във Велико Търново.", "date": "2018.07.15", "title": "Фенове на Тодор Колев задръстиха ФКЦ за концерта „Опасен чар”  "}
{"url": "https://www.monitor.bg:443/bg/a/view/geroj-za-hyrvatija-pogasil-kreditite-na-cjalo-selo-105466", "text": "Докато Хърватия очаква големия финал срещу Франция на Мондиала в русия на 15 юли и страната е в невиждана еуфория, местните медии не спират да разказват прелюбопитни истории за новите герои на целия народ. Една от тях е свързана с Анте Ребич. Нападателят на Айнтрахт Франкфурт е роден на 21 септември 1993 година в малко селце - Дони Виняни, близо до Сплит, непосредствено до границата с Босна. Баща му е бил шофьор на автобус, а майка му - стажант юрист, пише  . На 19 години Ребич заминава за Фиорентина, но никога не забравя откъде е тръгнал. Негов приятел – Лобро Шиндик, разказва уникална история за Ребич. Двамата са играли заедно в юношески отбор. Веднъж Анте Ребич се поинтересувал как върви животът на хората в родното му село. След обяснението, че повечето хора имат заеми, футболистът изплатил заемите на абсолютно всички от селото, които наброявали 500 души. „Такива хора няма как да не спечелят сърцата ни. Затова искаме да станем световни шампиони. Това са нашите герои“, пишат още хърватските медии.", "date": "2018.07.15", "title": "Герой за Хърватия платил кредитите на цяло село"}
{"url": "https://www.monitor.bg:443/bg/a/view/simeonov-otkri-narushiteli-i-sred-varnenskite-zavedenija-po-plaja-105465", "text": "Нарушения в заведенията по Черноморието са били констатирани при поредните проверки, съобщи Валери Симеонов в профила си в социалната мрежа Фейсбук. В петък вечер са били извършени проверки за шум на заведенията във Варна и региона. „Оказа се, че проверките в София и Бургас не са повлияли на местните радетели на развлекателната индустрия. Проверени са заведенията от Алея Първа, където е съсредоточен нощният живот на града, уточнява Симеонов. Навсякъде беше спряно озвучаването, като бяха съставени констативни протоколи и предписания на Куба бар, Пунта Кана, Кубо, Макалали, както и на бар Брик (срещу Фестивалния център). Беше проверен и комплекс „Златни пясъци“, където не бяха констатирани сериозни нарушения с изключение на ресторант „Делфин“ и още няколко заведения от открит тип. Два часа по-късно бяха отново проверени заведенията от Алея Първа, където всички обекти бяха спрели озвучаването с изключение на „Макалали“. На клуба беше съставен акт и предстои налагането на сериозни санкции. Проверките бяха извършени със съдействието на органите на РЗИ-Варна, икономическа полиция и ОДП Варна. В по-голямата част от случаите на проверките беше оказано пълно съдействие от управителите и собствениците на заведенията. В случаи на нарушения на гореспоменатите заведения, очакваме сигнали на телефон 02 940 30 03 към политическия ми кабинет“, посочва още Валери Симеонов. Там могат да се подават и сигнали за нарушения от цялата страна. „За пореден път бяха установени и неправомерно издавани от Министерството на туризма категоризации на заведения върху пясъчната ивица на плажовете, за които следващата седмица ще бъде сезирана Прокуратурата“, написа още вицепремиерът.", "date": "2018.07.15", "title": "Откриха нарушители и сред варненските заведения по плажа"}
{"url": "https://www.monitor.bg:443/bg/a/view/kloi-kardashijan-e-pristrastena-kym-igra-na-tronove-105461", "text": "Риалити сензацията Клои Кардашиян разкри, че е „пристрастена“ към сериала „Игра на тронове“. Тя е толкова обсебена от епизодите, че почти не иска да спи, за да изгледа шести сезон. После обаче се сещала, че трябва да стане заради тримесечната си дъщеря Тру, която роди от гаджето си Тристан Томпсън, и със сетни усилия гасяла телевизора. написа в Туитъра си 34-годишната красавица. Блондинката наистина се влага в майчинството си, но е била много разстроена, когато трябвала да откаже кърменето. оповести отново в Туитър преди време тя. Под публикацията й заваляха съвети, как да продължи да кърми дъщеря си, но, Клои написа, че е опитала всичко, което има в книгите – вода, специални бисквити, масажи, дори се е обърнала към експерти. Още по-депресиращо за нея било, че сестра й Кортни, която има три деца намирала кърменето за много „лесно“.", "date": "2018.07.15", "title": "Клои Кардашиян е пристрастена към „Игра на тронове“"}
{"url": "https://www.monitor.bg:443/bg/a/view/zloveshta-semejna-istorija-svyrtalishte-na-veshtici-v-kyshta-za-ubijstva-104726", "text": "Феновете на сериала „Зловеща семейна история“ са в дългогодишен спор дали премиерният първи сезон, озаглавен „Къща за убийства“, е най-добрият от поредицата или трети - „Свърталище на вещици“. Създателят на хитовия хорър Раян Мърфи ще удовлетвори и двата отбора, като обвърже историите в новия осми сезон. За подобно решение той загатна за догодина, но явно е избързал с подготовката. написа в социалните мрежи той. Междувременно стана ясно, че по-голяма част от каста ще се завърне. Потвърдждение вече са дали Сара Полсън, Кати Бейтс, Евън Питърс и Чайен Джексън. Феновете се надяват да видят отново легендарната Джесика Ланг или поп чудовището Лейди Гага.", "date": "2018.07.15", "title": " „Зловеща семейна история“: Свърталище на вещици в  Къща за убийства "}
{"url": "https://www.monitor.bg:443/bg/a/view/chistkata-svoboden-pas-za-prestyplenija-104727", "text": "Базиран по филмовия франчайз „Чистката“, новият сериал на USA Network вече трупа армия от почитатели, преди да е излъчен първият епизод. В случай, че не сте запознати със сюжета, събрал милиони пред големия екран – става въпрос за пълна анархия. Ако се чудите как може в една държава всички да живеят щастливо, отговорът се крие в един ден на терор. Около 12 часа трае периодът на „Чистката“ - време, в което всеки може да краде, изнасилва, убива и всичко забранено, без наказание след това. Сериалът ще се развива в утопична версия на САЩ, в която тоталитарна партия позволява този режим на анархия веднъж годишно. Епизодите ще проследят премеждията на няколко жители на малко градче, които на пръв поглед не са свързани, борещи се да оцелеят през Чистката. Сценарият е поверен на създателя на филмите – Джеймс Де Монако, така че се надяваме ужасът да се крие на всяка крачка и в сериала. В главните роли ще видим Габриел Хавариа, Джесика Гарса, Аманда Уорън и Лили Симънс. Първият епизод ще бъде излъчен на 4 септември.", "date": "2018.07.15", "title": "„Чистката“ - свободен пас за престъпления"}
{"url": "https://www.monitor.bg:443/bg/a/view/kejt-yptyn-shte-stava-majka-105462", "text": "Най-сексапилната жена в света за 2018 г. според списание „Максим“ – Кейт Ъптън обяви, че очаква първото си дете от Джустин Верландер. 26-годишният супер модел, която е омъжена за 35-годишната бейсболна звезда съобщиха голямата новина със снимkа в Инстаграм, на която се вижда красавицата да стои в профил, на който вече личи малкото коремче, на терасата на хотел в Маями. Към фотоса има и недвусмислен текст: „БременнаВМаями @джъстинлавандер“. Кейт в момента е в Маями за да участва в седмицата за бански на „Спортс Илюстрейтид“. С Джъстин извървяха пътя до олтара миналия ноември в Италия. „Беше много специален момент. Щом вратите се отвориха и я видях да върви към мен по пътеката… беше толкова красива, а аз чаках този ден толкова дълго“, споделя за сватбата щастливият бъдещ татко. Двамата започнаха да се срещат през 2014 г., а бейсболистът често се шегува, че след тази гледка на сватбата няма какво по-нагоре да постигне и животът, който му предстои ще е едно „спускане“.", "date": "2018.07.15", "title": "Кейт Ъптън ще става майка"}
