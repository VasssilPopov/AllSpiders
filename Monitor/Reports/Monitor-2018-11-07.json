{"url": "https://www.monitor.bg/bg/a/view/4-topobshtini-plashtat-1-7-mln-lv-za-loshi-pytishta-148961", "text": "Живеещите в четирите най-големи града осъдили общините за 1,7 млн. лв. в последните пет години заради инциденти, причинени от лоша инфраструктура, сочи справка на „Монитор“. Най-много пари са изплатили София и Пловдив. Столичната община е платила над 955 хил. лв. обезщетения по спечелени дела на граждани, пострадали от лошата инфраструктурата в града. Софиянци завеждат искове заради изкълчен или счупен крак при пропадане в дупка или подхлъзване на заледен тротоар. Столичани претендират за обезщетения и при сцепена джанта и спукана гума на колата. Така от хазната на софиянци годишно изтичат стотици хиляди за изплащане на обезщетения. От справка, изготвена за „Монитор“, става ясно, че през 2014, 2015 и 2016 година са платени над 420 бона за обезщетения на пострадали. Прави впечатление, че миналата година от „Московска“ 33 са дали 90 хил. лв. на граждани, спечелили дела срещу общината, а до края на септември 2018 г. сумата надвишава 333 хил. лв. От Столичната община обясниха, че голямата разлика в парите не се дължи на повече заведени дела в последната година. Причината е протакването на решенията на съда. Вторият по-големина град у нас Пловдив също понася загуби заради искове срещу общината. За последните пет години пловдивчани са завели 462 дела срещу местната власт. Исковете за обезщетения през периода 2013-2018 г. срещу общинската администрация са за настъпили пътно-транспортни произшествия, заради необезопасени дупки или шахти на пътното платно или в резултат на падане на клони и дървета, са 436 броя. Другите 26 дела са за претърпени имуществени и неимуществени вреди. Общо претендираните суми за периода са в размер на 864 198,09 лв., от които община Пловдив е изплатила по силата на влезли в сила решения 497 424,15 лв. Разликата между претендираните и изплатените суми, в размер на 366 773,94 лв. са вследствие на необосновани и недоказани претенции от страна на ищците. За периода 2013-2015 г. делата за настъпили катастрофи заради проблем в инфраструктурата са 290, а за периода 2016-2018 г. са 146, което бележи тенденция към спад с около 50%, уточниха от община Пловдив.", "date": "2018.11.07", "title": "4 топобщини плащат 1,7 млн. лв. за лоши пътища"}
{"url": "https://www.monitor.bg/bg/a/view/radina-kyrdjilova-vae-tjalo-vyv-videonarychnik-za-majki-148943", "text": "Радина Кърджилова подготвя серия от упражнения за бедра, дупе и ръце в кратък видеонаръчник. Актрисата се разписа като влогър още преди година, като оттогава периодично се включва с клипчета, посветени на ежедневието й. Този път тя ще постави в акцент тренировките си във фитнеса, като самата тя признава, че отскоро е започнала да се грижи по-активно за тялото си. обяснява нежната половинка на Деян Донков, като отправя и запитване към последователките си в Инстаграм: Как поддържат те добрата си фигура след раждането? Междувременно звездата на Народния театър опроверга поредните слухове, че се е разделила с бащата на детето си. „Правим ремонт в хола и кухнята и затова ни се налага да живеем в малка любовна квартира в София. Чувстваме се добре, много сме щастливи“, категорична е Радина. Пред феновете си тя сподели и кадри от вековното дърво, пред което си пожелала да забременее с малкия Христо. „Няколко месеца по-късно ми се случи“, казва в едно от последните си видеа тя, преди да намери на улицата и малко момичешко биберонче. загатна Кърджилова. Дали обаче с Донков планират скорошно включване от щъркела така и не става ясно. Двамата неведнъж са споделяли желанието си да увеличат семейството си с още един член, и то – дъщеричка. \"Момиченце искаме. Радина години наред питаше \"Кога ще си имаме бебе?\". Тя е по-млада от мен, нетърпелива за нещата, аз й казвам - спокойно, то си идва времето\", сподели Донков малко след раждането на 2-годишния Христо.", "date": "2018.11.07", "title": "Радина Кърджилова вае тяло във видеонаръчник за майки"}
{"url": "https://www.monitor.bg/bg/a/view/izritaha-horata-na-komandira-ot-kongresa-na-enp-obzor-148962", "text": "Креатурите на Иван Костов от ДСБ не бяха допуснати до участие в конгреса на ЕНП в Хелзинки. Причината за лепването на срамното петно за България е системно неплащане на членски внос от първородното политическо отроче на Командира, заченато при разцепването на СДС в драгалевската му лаборатория. Новината, която попари костовистите, бе оповестена в сряда лично от лидера на евродесницата Жозеф Дол преди официалната двудневна сбирка на формациите членки във финландската столицата. Макар че преди няколко месеца СДС имаше затруднения с членския си внос към ЕНП, няма информация за други недопуснати до събитието некоректни платци като хората на Командира, които явно са усвоили прословутата му пестеливост, но само към собствения джоб. Така, след като вратата на ЕНП беше тръшната под носа на петимата пратеници на ДСБ на конгреса, останалите партийни представители на страната ни - четирима души от СДС, още толкова от ДБГ, както и 17 делегати от ГЕРБ, бяха допуснати до форума. Казусът с ръководената в момента от джобния генерал Атанас Атанасов формация, която се прегърна с новоизлюпеното отроче на олигархията „Да(й), България“, оглавявана формално от куклата на конци Христо Иванов, предизвика смут в българските редици на конгреса. „Доколкото знам ДСБ не са допуснати да присъстват на конгреса на ЕНП в Хелзинки, тъй като не са плащали членския си внос няколко години“, потвърди пред „Монитор“ евродепутатът от ГЕРБ Емил Радев. По думите му е възможно тъмносините, които останаха и без държавна субсидия заради катастрофалните им резултати на парламентарния вот през 2017 година, да възстановят правата си едва след като обаче се издължат. Той уточни, че точната сума на борча не е ясна, защото вноската на всяка партия се определя от броя на избирателите, гласували за нея. Засега въпросът за евентуалното изключване на ДСБ не бил повдиган. Радев каза още, че на конгреса, който трябва да излъчи кандидат на евродесницата за наследник на Жан-Клод Юнкер на шефския пост в ЕК след евроизборите догодина, ГЕРБ ще подкрепи номинацията на председателя на групата на ЕНП в ЕП Манфред Вебер, който вече се очерта като фаворит в надпреварата. Според българския евродепутат едва ли щяло да има изненади що се отнася до избора му в четвъртък следобед при съревнованието му с другия претендент - зам.-председателя на ЕИБ Александър Стуб. Делегацията на ГЕРБ вече била провела разговори с Вебер и дори го поканила да открие кампанията на партията за евровота у нас догодина. В същото време зам.-шефът на ГЕРБ и председател на вътрешната комисия в НС Цветан Цветанов обсъди подготовката за нея с Дол. Той проведе срещи и с редица други участници в конгреса, сред които генералния секретар на ЕНП Антонио Лопес, с когото разговаряха и кметове на областни градове от ГЕРБ. Той се срещна и с бившия премиер на Литва и настоящ почетен член на борда на Центъра за европейски изследвания „Вилфрид Мартенс“ Андриус Кубилиус, пред когото подчерта: „Когато интернет пространството бъде замърсено от фалшиви новини и дезинформация, това поставя под риск демократичните ни принципи и ценности.“ По думите на Цветанов основният инструмент за противодействие е разпространяването на истински новини за реалните постижения от правителствата на отделните държави. „Основните атаки на Кремъл са насочени към дезинформиране и манипулиране на европейските граждани, защото режимът не одобрява западната ориентация на политическите елити и чувства заплаха от демократизацията на държавите в непосредствена близост до границите й“, подчерта също така Цветанов пред Кубилиус, с когото обсъди възможности за противодействие на хибридните атаки на национално, европейско и международно ниво. Междувременно ПЕС излъчи своя кандидат за шефския пост в ЕК. Това е настоящият зам.-председател на комисията на ЕК Франс Тимерманс. Премиерът Бойко Борисов реши да съчетае конгреса на ЕНП, в рамките на който оглавява делегацията на ГЕРБ и трябваше да изнесе доклад пред делегатите в сряда, с официална визита в Хелзинки. След речта си на конгреса, който се очаква да събере 2000 души от общо 40 държави, сред които и заместниците му в ГЕРБ Цветан Цветанов и кметовете на София и Бургас Йорданка Фандъкова и Димитър Николов, както и българския еврокомисар Мария Габриел, в четвъртък министър-председателят ще се срещне с финландския си колега Юха Сипила, съобщиха от „Дондуков“ 1. Двамата щели да обсъдят резултатите от БГ председателството на ЕС в контекста на предстоящото такова за Финландия през втората половина на 2019 година, както и европерспективата пред Западните Балкани и свързаността между държавите от региона. Борисов и Сипила щели да обърнат внимание и на възможностите за развитие на сътрудничеството между двете страни в контекста на общата политика за сигурност и отбрана на ЕС.", "date": "2018.11.07", "title": "Изритаха хората на Командира от конгреса на ЕНП (ОБЗОР)"}
{"url": "https://www.monitor.bg/bg/a/view/hristina-predade-aleksandyr-vyv-fermata-148917", "text": "Със завръщането си във „Фермата“, при това като седмичен началник, темпераментната участничка Христина обяви, че иска да покаже по-спокойната страна на характера си, както и че няма да тръгва да отмъщава на тези, заради които веднъж вече беше елиминирана от играта. Въпреки стремежа да не предизвиква негативни реакции с поведението си, тя все пак успя да си спечели негодуванието на съфермерите си, а причината беше изборът й на тазседмичния първи дуелист. Христина трябваше да избира между двамата назначени от нея ратаи – лесовъдката Милена и интровертът Александър. На пръв поглед, а и според очакванията на участниците, дуелистът беше ясен – Милена. Причината е, че лесовъдката не си спестява критиките към софиянката, освен това пред всички я нарече „зло“. За разлика от нея, Сашо беше сред единиците хора, които подкрепиха Христина по време на дуела, на който тя отпадна. Скандалжийката обаче шокира всички, заявявайки, че за своето място в шоуто ще се бори Александър. Въпреки огромното изкушение, което изпитвала, за да види лесовъдката в битка, тя все пак предпочела да не се поддава на емоциите си. Решението на Христина беше определено като предателство към Сашо, който беше сред малкото фермери, с които тя все още продължаваше да поддържа спокойни отношения. Останалите мъже я определиха като страхливка, а футболният мениджър Митко дори съзря стратегия в действията й, за да се хареса на хората. Самият Александър също не скри разочарованието си от развоя на събитията. Въпреки че го очаквал, той призна, че се чувства предаден от софиянката.", "date": "2018.11.07", "title": "Христина предаде Александър във „Фермата“ "}
{"url": "https://www.monitor.bg/bg/a/view/10-20-poveche-hrani-sme-proizveli-za-pyrvite-8-meseca-148964", "text": "Нивото на българската хранителна промишленост и въобще на земеделието се увеличава с много добри темпове. Само за първите 8 месеца на 2018 г. ръстът в производството на меса и млечни продукти е между 10 и 20 процента. Това заяви министърът на земеделието, храните и горите Румен Порожанов при откриването на 6 изложения за храни в София - „Месомания“, „Булпек“, „Светът на млякото“, Салон на виното“, „Интерфууд енд дринк“ и СИХРЕ. Той посочи още, че износът на български хранителни и земеделски продукти е с над 13 на сто по-висок на годишна база. Огромният интерес към изложенията, както от български, така и от чуждестранни производители показва потенциала на сектора, каза министър Порожанов. Той съобщи и, че предстои министерството на земеделието заедно с бранша да направи кампания, в подкрепа на българските производители. „Нека да кажем: Да на българските продукти и отново да акцентираме върху традиционните вкусове и качества на българското производство“, подчерта земеделският министър. В шестте изложения участват над 500 фирми, от които 100 са чуждестранни. Те се очаква да бъдат посетени от повече от 20 000 души.", "date": "2018.11.07", "title": "10-20% повече храни сме произвели за първите 8 месеца"}
{"url": "https://www.monitor.bg/bg/a/view/paulinio-krajnata-ni-cel-e-titlata-148935", "text": "Бразилската звезда на „Левски“ Паулиньо разкри пред медии в родината си, че пред отбора е поставена ясна цел – спечелване на титлата. „Отборът е много добър, играем точка за точка с „Лудогорец“ и вярвам, че така ще бъде до края. Този сезон сме много фокусирани върху битката за титлата, която не е печелена от няколко години. Така че имаме шанс да запишем имената си в историята на клуба. Ние знаем, че крайната ни цел е титлата. Разбира се, искахме да се борим и за Купата, но не успяхме и сега на 100% се съсредоточаваме само в лигата. Впускаме се в търсене на тази страхотна цел за клуба и не можем да допуснем да ни разтърси отпадането от „Черно море“, заяви Паулиньо пред lance.com. Бразилецът, който пристигна на „Герена“ в началото на годината, призна още, че бързо се е адаптирал към стила на игра в България. „Видях страхотната еуфория на феновете, които силно мечтаят за шампионски трофей. Адаптирах се добре, стилът на игра тук е различен, но бързо свикнах. Всеки играч мечтае да бъде запомнен и да остане вечно в историята на клуба. Нека да работим усилено, за да стане. Това е и личната ми цел\", допълни крилото.", "date": "2018.11.07", "title": "Паулиньо: Крайната ни цел е титлата "}
{"url": "https://www.monitor.bg/bg/a/view/parlamentyt-prie-na-pyrvo-chetene-dyrjavnija-budjet-za-2019-g-148963", "text": "Парламентът прие на първо четене бюджета за 2019 година. „За“ гласуваха 115 народни представители, а 85 бяха „против“. Бюджетът мина на първо четене с гласовете на ГЕРБ и „Обединени патриоти“. Подкрепен беше от един депутат от „Воля“ и от един независим депутат. „Против“ бюджета гласуваха от ПГ на БСП и на ДПС. На гласуването в пленарна зала присъстваха министрите Владислав Горанов, Цецка Цачева, Кирил Ананиев, Боил Банов, Теменужка Петкова, Росен Желязков, Бисер Петков, Младен Маринов, Красимир Вълчев, Нено Димов, предаде „Фокус“. Приоритетите на Бюджет 2019 са социалната политика, образованието, отбраната и политиката по доходите. В бюджета за следващата година е заложен дефицит от 0.5% от БВП. Предвижда се растежът на БВП да се повиши до 3,7% през 2019 г. поради по-силните публични инвестиции и публично потребление и да се задържи на ниво от 3,5% в периода 2020-2021 година. Безработицата се очаква да се понижи до 4,8% за 2019 година. Приходите в бюджета ще бъдат 43,8 млрд. лева, а през 2021 година се прогнозира да достигнат 47,5 млрд. лева. Ставките на корпоративните данъци и тези на данъците върху доходите на физическите лица ще се запазят. Разходите през 2019 година ще бъдат 44,4 млрд. лева, а през 2021 година се очаква да достигнат до 47, 5 млрд. лева. В бюджета са предвидени 40,4 млн. лева за помощи за отопление, с 50% повече в сравнение с 2018 година. 150 млн. лева ще се отпуснат за хората с увреждания, а 7 млн. лева за децата сираци без право на наследствена пенсия. През следващата година разходите за отбрана ще достигнат 1,8 млрд. лева, което е 1,58% от БВП на страната. Средствата ще се разпределят по проектите за модернизация на ВВС, Сухопътни войски и ВМС. През следващата година ще бъдат увеличени средствата за персонал в МВР и в Министерството на правосъдието. Приходите на общините ще нараснат с 120,8 млн. лв. спрямо разчетените за 2018 година. Минималната работна заплата ще се увеличи от 510 на 560 лева. С 10% повече са парите за заплати и осигурителни вноски на държавните служители. С 20% по-високи ще бъдат заплатите на учителите, а тези на непедагогическия персонал с 10%. Увеличение ще има и при средствата, отпускани за хранене на учениците от първи до четвърти клас. С над половин милиард лева повече средства ще има и за общините. През 2019 година се очаква държавният дълг да намалее от 22,2 на 20 млрд. лева. Така България ще бъде с третия най-нисък дълг в ЕС. Консолидираният дълг на сектор „Държавно управление“ ще бъде в диапазона 24,3-23,5 млрд. лева.", "date": "2018.11.07", "title": "Парламентът прие на първо четене държавния бюджет за 2019 г."}
{"url": "https://www.monitor.bg/bg/a/view/ted-kochev-se-sreshtna-s-vezdesyshtijat-148938", "text": "„Вездесъщият“ продължава похода си в Холивуд. След като преди седмица се състоя първата официална прожекция на лентата, режисирана от Илиян Джевелеков, чиято основна цел бе да привлече вниманието на членовете на Американската филмова академия, българското предложение за „Оскар“ бе приветствано и от култовия режисьор с български корени Тед Кочев. „Благодарим на генералния консул на България в Лос Анджелис Веселин Вълчев и съпругата му Диана Вълчева за прекрасната вечер и срещата на екипа на „Вездесъщият“ с българската кино общност и специално с Тед Кочев. Благодарим и на Ирина Асиова (Irina Asiova-Diamant), за подкрепата и че ни позволи да използваме и нейни снимки“, гласи изявлението на екипа на „Вездесъщият“ в социалните мрежи. За бащата на „Рамбо: Първа кръв“ не е новост да подкрепи родното заглавие, бранещо честта на страната на наградите „Оскар“. Припомняме, че Кочев остана впечатлен и от „Съдилището“ на Стефан Командарев, с когото се запознаха в края на 2015 г. именно покрай промотирането на филма за наградния сезон. Тогава Кочев остана възхитен, както от проекта, така и от актьорската игра на Асен Блатечки, на когото пък предлага рамо в намирането на добър агент и стартирането на кариера в Холивуд. Дали „Вездесъщият“ ще се пребори за място в шортлистата – топ 9 на чуждоезичните ленти, ще разберем в средата на декември. Малко по-късно ще бъдат обявени и финалните номинации в категорията, като тогава ще бъдат през цедката на Академията ще преминат общо 5 филма.", "date": "2018.11.07", "title": "Тед Кочев се срещна с „Вездесъщият“"}
{"url": "https://www.monitor.bg:443/bg/a/view/operacija-plusheno-meche-nosi-podaryci-za-2977-deca-148946", "text": "Операция „Плюшено мече“ дарява подаръци за 2977 деца в неравностойно положение в страната. Кампанията е насочена към всеки, които иска да върне детството на подрастващите, които са отгледани без родителска грижа, като купи за тях това, от което имат нужда. Всяко дете може да има повече от едно желание. Тази година доброволците ще сбъдват 78 271 мечти за Коледа. Към момента в кампанията, която стартира преди седмица, са се включили 28 души. Най-много деца, за които доброволците от операция „Плюшено мече“ търсят подарък, има в Сливен. Веднага след Града на стоте войводи се нареждат градове от Северна България. Става дума за Видин, Русе и Враца. Най-много желания за сбъдване се оказва, че имат децата в Перник (11 636), следвани от Благоевград (6495). Тези, които искат да дарят надежда за по-добри дни на децата, трябва просто да купят индивидуален подарък. Желаещите да подарят частица от себе си на подрастващите за Коледа, в страната. Всяко едно дете си има прякор, а срещу него е написано от какво има най-голяма нужда. След като бъде направено дарение, отговорникът за съответната област одобрява заявката и обновява списъка, пишейки името на дарителя срещу това на съответното дете. Един човек може да посочи, че ще изпрати необходимото и на повече от едно сираче. Част от забавните прякори са Бърборана, Братовчедката, Професора, Музиканта, Усмихнатия, Суетния. Желанията им пък са съвсем прости – поларена пижама, спортен анцуг, дезодорант, парфюм, яке, блуза, ватиран елек, козметика. Все неща от първа необходимост. и боди, а Зина иска олекотен юрган. За разлика от Пипи Дългото чорапче, която има нужда от зимно яке, един друг приказен герой - Питър Пан, иска суитшърт. Освен дрехи и завивки, децата искат и играчки. Бореца мечтае за преспапие, Батман за играчка робот, а Елза за тротинетка. Нинджата пък иска ролери. Сред нетипичните за дете подаръци е този, които иска пандата – гоблени за шиене. Към желанието има и уточнение - гоблените да са по-лесни и по-малки с хора, животни или природа. Операция „Плюшено мече“ се провежда за 11-а поредна година.", "date": "2018.11.07", "title": "Операция „Плюшено мече“ носи подаръци за 2977 деца"}
{"url": "https://www.monitor.bg:443/bg/a/view/vmro-iska-spirane-na-sajtove-za-falshivi-novini-148944", "text": "Да се спират сайтове заради публикуването на фалшиви новини. Тази мярка срещу медийните манипулации предлагат от ВМРО като възможни законодателни промени, стана ясно на кръгла маса в НС, организирана от формацията. От ВМРО отличиха две групи създатели на фалшиви новини - медийните бухалки, които са платени и целта е оклеветяване и тези, които генерират новини с шокиращи заглавия, целящи повече посещаемост. Депутатът Александър Сиди разясни предложенията, като едно от тях е създаването на държавен домейн .media, в който всяка медия или сайт да се регистрира, а самият домейн да бъде поддържан от независим медиен регулатор. Всеки, който иска да сключва договори за медийно отразяване по време на избори, също трябвало да бъде регистриран в него. Другата идея е свързана с промени в закона за личните данни. С него трябвало да се задължава всеки сайт да има лице за контакт, което е отговорно за личните данни, каквито са и ИП адресите. Именно срещу него можели да се насочат съдебни искове при публикуване на клеветническа или очерняща имиджа информация. Онези сайтове, които пък си позволявали да не спазват правилата, трябвало да бъдат спирани след решение на съда. Можело да се обсъди и възможността за бутон „фейк“ в социалните мрежи по подобие на „лайк“. В същото време представители на медии категорично се обявиха срещу фалшивите новини, но някои не скриха скептицизма си относно механизмите. Кирил Вълчев от „Дарик“ подкрепи част от предложенията, особено ако се целяло финансиране на качествено медийно съдържание. Той обаче не виждал разлика с приетите вече по предложение на Делян Пеевски и колегите му от ДПС Хамид Хамид, Йордан Цонев и Велислава Кръстева поправки в закона за задължителното депозиране на печатни произведения, с които се осветляват истинските собственици на медиите. Звездомира Мастагаркова от ПИК пък попита как ще бъде наречена информацията на „Дневник“ и „Капитал“, че Доналд Тръмп е загубил изборите - като дезинформация или като информация. Главният редактор на „Монитор“ Любомира Будакова от своя страна подчерта, че не всички медии ползват публично финансиране, а в същото време предлагат качествено съдържание. Затова тя призова, ако се върви към създаване на подобен регистър, то присъствието в него и предлагането на качествено съдържание да не се обвързва с непременното ползване на публично финансиране. И припомни също, че преди да се търсят нови начини за регулиране, трябва да се даде шанс за проработване на промените за осветляването на собствениците на медиите. Част от медиите призоваха също така първо депутатите да спрат с разпространението на фалшиви новини, други пък изтъкнаха, че и в момента има механизми за спиране на даден сайт, а трети поискаха сурово законодателство и дори връщането на затвора за клевета и възможност за съдебна отговорност за оронване на престижа. За шефката на СЕМ София Владимирова била важна медийната грамотност, която да започва да се изучава още от детската градина. Тя изтъкна, че системата, с която СЕМ следи медийното съдържание, е от 2006 година, а 80% от състава е в пенсионна възраст.", "date": "2018.11.07", "title": "ВМРО иска спиране на сайтове за фалшиви новини"}
{"url": "https://www.monitor.bg:443/bg/a/view/vivacom-shte-pravi-gradovete-umni-148947", "text": "Иновативните решения на VIVACOM в областта на Интернет на нещата (IoT) вече са обединени в единна и изцяло нова платформа - VIVA SMART. Чрез нея телекомът ще предлага „умни“ услуги в 3 направления, в които компанията вече има богат опит: умен град, дейта хъб и умно образование. За първи път на живо, възможностите на новата платформа бяха демонстрирани на специално събитие от Мирослав Петров - главен директор Продажби в телекома. Той представи трите направления, в които вече работи VIVA SMART. VIVA Smart City е иновативна платформа за управление, мониторинг и анализ на градска среда, която предлага както софтуер за съответната община, така и мобилно приложение за всички нейни жители и гости. Системата, наречена INVIPO, вече работи успешно в редица градове по цял свят като Дубай, Измир, Дъблин и други. Тя има 13 различни модула, разпределени в следните жизнено важни за всеки град области: мобилност, околна среда, енергия, безопасност, управление. Тя позволява наблюдение и контрол на трафик, градски транспорт, паркиране, наем на велосипеди и други. „През последните години работим много усилено в предлагането на отделни умни решения, отговарящи на нуждите на бизнес клиентите ни и българските общини. Но фокусът ни за в бъдеще е да развиваме концепцията за Интернет на нещата у нас и да предлагаме повече иновативни и модерни услуги“, каза Атанас Добрев, главен изпълнителен директор на VIVACOM.", "date": "2018.11.07", "title": "VIVACOM ще прави градовете „умни“"}
{"url": "https://www.monitor.bg:443/bg/a/view/moderna-aparatura-diagnosticira-rak-na-gyrdata-148941", "text": "Нова апаратура за диагностика, чрез която може да бъдат установени образувания с размер 2-3 мм, вече функционира в столичния „Майчин дом“. Технологията е контактна термография, а апаратът работи с течни кристали. Разработена е от полски екип, а апаратът е проектиран и изработен в Холандия. В реално време данните от изследването се изпращат в медицински център в Полша, където резултатът се сравнява с други 60 хиляди изображения. Данните се разчитат от изкуствен интелект. При съмнения резултатът се коментира от двама лекари. Изследването в „Майчин дом“ ще струва 60 лева, уточни директорът на АГ болница \"Майчин дом\" проф. Иван Костов. Вчера той оповести данни, според които жените, живеещи в големите градове, се разболяват от рак на гърдата два пъти повече в сравнение с останалите. Проф. Костов посочи, че годишно в страната ни се диагностицират 3900 пациентки, а 1450 умират. Той напомни за необходимостта от създаване на скринингова програма за рак на гърдата. Карциномът на млечната жлеза започва без болка, каза още той и подчерта, че диагностицирано навреме, заболяването е лечимо.", "date": "2018.11.07", "title": "Модерна апаратура диагностицира рак на гърдата"}
{"url": "https://www.monitor.bg:443/bg/a/view/iztezavaha-i-ubiha-oshte-edin-jurnalist-v-sauditska-arabija-148959", "text": "Журналистът и писател Турки бин Абдул Азис ал-Джассер е бил подложен на изтезания и убит в Саудитска Арабия. За това съобщава изданието New Khalee, позовавайки се на правозащитници. Ал Джасер е бил арестуван през март 2017 година и обвинен, че тайно е ръководил туитър акаунт, разкриващ нарушения на човешките права от страна на длъжностни лица и членове на кралското семейство. Той е бил разобличен от саудитски шпиони в офиса на Туитър в Дубай. Според неназовани източници, шпионите били свързани със съветниците на принц ал Кахтани. Той бил изпратен в оставка във връзка с разследването на убийството на Хашоги в саудитското консулство в Истанбул. Саудитска Арабия призна, че убийството на журналиста Джамал Хашоги в Истанбул е било „предумишлено“ по данни предоставени от Турция, съобщи държавната медия. „Информацията от турските власти показва, че действията на заподозрените в случая Хашоги са били предумишлени“, заяви държавният прокурор. Междувременно стана ясно, че директорът на ЦРУ Джина Хаспел е чула аудио запис на разпита на саудитския журналист Джамал Хашоги, по време на По данни на изданието журналистът е бил убит в затвора месец след ликвидирането визитата ѝ в Турция. „Човек, запознат със записа твърди, че той е „убедителен” и може да приложи още натиск над САЩ да държат отговорна Саудитска Арабия за смъртта на Хашоги”, се казва в статия на „Вашингтон пост”. Журналистът на „Вашингтон пост” Джамал Хашоги изчезна на 2 октомври, след като влезе в консулството на Саудитска Арабия в Истанбул. След това Рияд твърдо отхвърляше твърденията на турски представители, че Хашоги е бил убит от саудитски агенти, които са разчленили тялото му. Кралството твърдеше, че опонентът на властта е излязъл жив от дипломатическото представителство. След 17 дни на яростно отричане Саудитска Арабия заяви в събота, че журналистът е бил убит при „юмручен бой“ в саудитско консулство – без да разкрива местонахождението на неговото тяло.", "date": "2018.11.07", "title": "Изтезаваха и убиха още един журналист в Саудитска Арабия"}
{"url": "https://www.monitor.bg:443/bg/a/view/kaufland-vryshta-u-nas-na-rabota-mladi-talanti-ot-chujbina-148951", "text": "За да попълва редиците си, най-големият частен работодател у нас Kaufland България търси нови служители и в чужбина. Привличат кадри с прилагане на немска структура, добри заплати и обучения, стана ясно по време на първия по рода си кариерен ден на компанията. Предимствата да работиш в компанията с над 6000 служители са и възможностите за кариерно развитие, ваучери за храна, карта за различни видове спорт и медицинска застраховка. Бъдещите служители се запознаха с професионалистите на Kaufland, които им разказаха за работата си от първо лице. За 10 години от най-ниското стъпало в йерархията до директор направление „Снабдяване“, това е професионалния път, извървян от Диана Костова. На 33 години освен млад ръководител Диана е и майка, както и доктор по специалността си. Според нея едно от важните предимства на компанията е, че „идваш да работиш, а ти плащат да се учиш“. Доказателство за това е, че за миналата година всеки служител на Kaufland е преминал средно по 5 обучения. „Ние изпълняваме максимата: който не става добър, спира да бъде добър“, коментира ръководителят на подбора в голямата ритейл верига Мила Вълкова. За да се възползва от кариерните възможности след обучението си по логистика и транспорт се завръща от Холандия Кирил Лудачки. Той е едно от младите попълнения по програмата „Управители на бъдещето“. Освен от странство най-големият търговец на дребно в България назначава на работа и от ученическите, и студентските банки. Често в компанията работят и млади кадри от дуалното обучение, които учат три дни в седмицата, а два дни се трудят. Най-много служители се търсят по позиции във филиалната структура на търговеца, където има голямо текучество. В магазините работят близо 5000 човека, 100 са назначени в отделното дружество за IT проекти, а 500 в складовата база на Kaufland България в село Стряма.", "date": "2018.11.07", "title": "Kaufland връща у нас на работа млади таланти от чужбина"}
{"url": "https://www.monitor.bg:443/bg/a/view/50-lv-na-den-za-razdavane-na-zakuski-148954", "text": "По 7 стотинки на всяка порция от ученическата закуска може да получи всеки, който се грижи за приемането, съхранението и раздаването в училищата на продуктите по схемите „Училищен плод“ и „Училищно мляко“. Така раздавачът ще получава по 50 лв. на ден за училище с около 700 ученици. Възнаграждението е заложено в приетите промени от Министерски съвет в наредбата за прилагането на схемите „Училищен плод“ и „Училищно мляко“, която предвижда заплащане на дейностите по раздаването на продуктите на учениците. ще бъде възможно, ако доставчикът по схемите сключи договор с лицето, което ще извършва приемането, съхранението и раздаването на продуктите. Това може да бъде и човекът, който осъществява дейността по храненето на учениците в училищния стол или бюфет, или пък друго лице, с което одобреният заявител е сключил договор, съгласуван с директора на съответното училище. Средствата за заплащане на дейностите по приемане, съхранение и раздаване на продуктите в училищата ще бъдат част от помощта, която получават доставчиците, след представяне на доказателства за извършването им, става ясно още в приетата наредба. Тези действия са предприети, тъй като в по-големите учебни заведения имат по-голям брой доставки, но на приемането, съхранението и раздаването на продуктите. Според директорката на 144-то СУ Народни будители“ Величка Николова обаче приетите промени няма да променят нищо. „Когато започнаха да раздават закуските, се оказа, че фирмата доставчик доставя развалено мляко и кашкавал. Ако той започне да плаща на някого за раздаването, ще се опита да прехвърли отговорността за развалените млека и зеленчуци на този човек“, коментира Николова. тя е неефективна и всяка промяна няма да е коректна, преди да се промени принципът на доставяне на продуктите по двете схеми. Миналия месец Николова заяви, че 144-то СУ ще се откаже от програмите „Училищен плод“ и „Училищно мляко“. Тогава тя обясни, че не са доволни от избора на доставчик, тъй като той не предлага необходимите условия за съхранението на продуктите и не осигурява човек, който да раздава хранителните продукти. Величкова изрази безпокойството си, че така децата ще бъдат лишени от възможността за здравословно хранене и борба със затлъстяването.", "date": "2018.11.07", "title": "50 лв. на ден за раздаване на закуски "}
{"url": "https://www.monitor.bg:443/bg/a/view/atlantikyt-troshi-superjahti-nared-148949", "text": "Атлантическият океан потроши доста от яхтите на фаворитите във ветроходната регата \"Пътят на рома\". По маршрута от Сен Мало във Франция към Гваделупа (Френска Гвиана) в неделя потеглиха рекорден брой участници в самотната надпревара - 124 души. В понеделник Себастиан Хосе видя, как един от поплавъците на неговия тримаран \"Едмонд де Ротшил\" се отделя от корпуса. Тома Ковил загуби кил. Във вторник пък Армел льо Клеч изчезна от радарите, след като неговият супертримаран \"Банк Попюлер\" се преобърна. Над 15 от стартиралите вече отпаднаха заради повреди. За първите 3 дни Атлантикът предложи 5-метрови вълни и ветрове със скорост над 65 км/ч., което се оказа пагубно за част от флотилията на многокорпусниците. Начело след като утихна щормът обаче се води истински дуел между двама французи с 33-метрови тримарани. Франсоа Габар с Macif е лидер, като до финала му остават 2200 мили (към 4000 км) и се движи със скорост 13,1 възела (24 км/ч.). По петите му е Франсис Жойон с Idec Sport, изоставащ на 36,8 мили (68 км), но пък плаващ с 15,3 възела (28 км/ч.). Третият - Ромен Пилар с Remade-Use it Again е далеч назад - на 891 мили (1650 км).", "date": "2018.11.07", "title": "Атлантикът троши суперяхти наред"}
{"url": "https://www.monitor.bg:443/bg/a/view/dvoen-aksel-na-leda-148958", "text": "Напоследък се е надигнало едно движение, което като нищо ще стане всенародно. За половин година в медиите бяха показани поне пет случая, в които хората грабват гребла, резачки и варели с битум и... сами си пълнят дупките на пътя. Е, в последния репортаж кметът на малко населено място даже им осигурил необходимата техника. Пък местните ентусиасти и без това си работели на пътните ремонти в държавата. Та така с дружни усилия шосето било закърпено. Другият случай е още по-любопитен, защото челният опит е приложен в ромска махала. От едната страна на пътя живее заможна ромска фамилия и патриархът в семейството решил да вложи пари и собствен труд в оправянето на улицата, за да не се излага пред родата, когато му дойде на гости. Хвала на тези родолюбиви начинания. Обаче като излезем от тази тема, стигаме до изначалния въпрос за общините и поддръжката на инфраструктурата. И най-вече за това дали на местните управи не им излиза по-евтино да плащат обезщетения вместо да вложат тези пари в пълнене на дупки. Е, това звучи като чист популизъм, но е обществена тайна, че понякога от дупките „излизат“ пари, когато се спести материал или някоя от операциите. Но да се върнем на обезщетенията, които кметствата плащат на пострадали морално и материално от несвършената от някого работа по улиците. Казус 1. 67-годишна жена пропада в шахта на улицата в областен град. За щастие кракът й не е счупен, но има травма с натъртвания. Жената логично е много ядосана и завежда дело срещу общината. В съда от местната управа се защитава, че строежът е частен и инвеститорът е трябвало да обезопаси тротоара. Следват различни пледоарии. Решението на съда е, пострадалата да получи 124 лв. от кметството и малко над 900 лв. за съдебни разноски. Оказва се, че за страданието се плаща девет пъти по-малко от таксите за съдебната процедура. Някой ще каже, какво толкова, все пак няма гипс, няма операция или пирон в крака. Как обаче се оценяват стресът и уплахата? Казус 2. Автомобил пропада в дупка. Пука гума и чупи джанта. Застрахователят плаща щети и осъжда общината за дупката. Съдът присъжда 700 лв. за материалните щети, защото толкова е струвал ремонтът на колата и 342 лв. за съдебни разноски. Очевидно материалът е по-скъп от шока и болките. По-лесно се печелят дела, когато застрахователят заведе иск срещу общината, след като вече е изплатил обезщетение. Така се правело в „развитите“ държави, твърдят юристи. Очевидно и у нас вече сме развити, защото повечето от изплатените обезщетения са за пътни произшествия, които са се случили заради различни неравности по пътя. Между другото, в градския фолклор се разпространяват и любопитни, но трудно доказуеми истории за дупки, които по нареждане на общината спешно се запълват, за да няма свидетелство, че те са причина за ПТП-то. Доста по-сложно е обаче да се докаже, че си се подхлъзнал на заледения тротоар, защото не е бил почистен. Там виновни за страданието ти може да се окажат концесионерът, който чисти, наемателят на магазина или дори домоуправителят на кооперацията, който не е направил график за почистването на тротоара. Ако нямаш и поне двама свидетели, пий една студена вода и после може да се жалваш на арменския поп. Така че, хора, идва зима, внимавайте как се движите по леда. За да не направите някой двоен аксел. А после ходи да се оплакваш...", "date": "2018.11.07", "title": "Двоен аксел на леда"}
{"url": "https://www.monitor.bg:443/bg/a/view/izsledvaha-chetivnata-gramotnost-na-5820-shestoklasnici-148940", "text": "Четивната грамотност на 5820 шестокласници от 202 училища беше изследвана чрез външно оценяване. То бе извършено от Центъра за оценяване в предучилищното и училищното образование като част от плана за действие в изпълнение на Националната стратегия за насърчаване и повишаване на грамотността през периода 2017-2018 година. В проведеното изследване има за цел е да се анализират уменията на учениците в 6 клас да работят с различни текстове. Резултатите от външното оценяване ще бъдат използвани за диагностика на образователните потребности и за мониторинг на образователния процес за прилагане на политики и мерки, насочени към подобряване на качеството. Резултатите от външното оценяване няма да имат пряко отражение за отделния ученик и няма да влияят при оформяне на срочния му успех. Външното оценяване се проведе чрез когнитивен тест, включващ 21 задачи върху три различни по формат и по вид текстове. 15 от тях са с избираем отговор, а 6 с кратък свободен отговор. Максималният брой точки е 30, но на учениците няма да се поставят оценки. Тестовите задачи са разработени така, че да измерват постиженията на учениците на различните когнитивни равнища: намиране и извличане на информация, обобщаване и тълкуване и анализ и оценка. Анализът ще очертае профила на постиженията на учениците по няколко критерия: демонстрираните когнитивни равнища, уменията за работа с различни по формат и по вид текстове; постиженията в работата върху различните видове задачи.", "date": "2018.11.07", "title": "Изследваха уменията на четене на 5820 шестокласници"}
{"url": "https://www.monitor.bg:443/bg/a/view/montana-pada-ot-chehi-za-kupata-na-cev-148929", "text": "Вицешампионът на България при мъжете \"Монтана\" започна със загуба участието си в евротурнира за купата на CEV по волейбол. Тимът, воден от треньора Даниел Пеев падна у дома с 0:3 (-18,-24,-19) от чешкия \"Кладно\". Гостите доминираха по всички елементи, а шансът на домакините да направят нещо повече беше през втория гейм, в който водеха с 2-3 точки почти до края. Чехите обаче ги настигнаха при 23:23 и затвориха гейма на 24. За тима на \"Монтана\" най-резултатен беше Виталий Бондар с 11 точки, Анти Пойкеа има 10, Златко Кьосев - 8, Иван Латунов - 6. За \"Кладно\" пък топреализатор стана Давид Конечни с 18 т. (1 ас, 3 блока), а Филип Хабр направи 13. Статистиката показа 36:42 точки от атака за \"Монтана\", 4:8 от блокада, 4:10 аса и 18:15 от грешки на съперника. Реваншът е на 13 ноември в Кладно. \"Кладно\" е отбор на много добро ниво, близко до високото европейско, коментира Даниел Пеев след мача. - Не виждам нищо незакономерно с оглед на това, което се случи на терена. Да, имахме шансове във втория гейм, но допускаме леки топки, които са решаващи в края на такъв завързан гейм. Няма кой да ти прости подобни неточности.\" Капитанът на националите ни Виктор Йосифов пък излезе начело при блокировачите в Суперлигата на Италия преди 6-ия кръг. Центърът на \"Тоно Калипо\" има 17 точки от този елемент след 4-те блокади при загубата от \"Падуа\" и е начело, пред Кармело Гито от \"Топ Волей\" с 15. Тодор Скримов пък има 14 аса и дели второто място при изпълнителите на сервис с Александър Атанасийевич от \"Сър Сейфти\" (Перуджа), а лидер е Вилфредо Леон от тима на Перуджа с 24.", "date": "2018.11.07", "title": "\"Монтана\" пада от чехи за купата на CEV"}
{"url": "https://www.monitor.bg:443/bg/a/view/12-g-sydija-dyrji-delo-v-kabineta-si-148933", "text": "Дело за грабеж на касетофон и портативен телевизор престояло в кабинета на съдията-докладчик в Софийския градски съд над 12 г., съобщиха от Инспектората на ВСС. Общият срок на продължителност на производството е 14 г., 3 месеца и 20 дни и включва времето на провеждане на досъдебното производство и разглеждането на делото от първоинстанционния и въззивния съд. Обвинителният акт бил внесен в СРС през 2004 г. и делото приключило за 9 месеца с осъдителна присъда. Пред въззивната инстанция – СГС, делото отишло през 2005 г. Още в първото заседание през ноември същата година съставът се произнесъл с оправдателна присъда. 11 г. по-късно, през 2016 г., при проверка в кабинета на съдията-докладчик било намерено делото, но само с решение с дата от 2007 г., подписано от него. По разпореждане на зам.-председателя на СГС било изпратено за подпис на другия съдия, който вече работел в друг съд. Той отказал да го подпише, защото пред въззивната инстанция по делото е била произнесена оправдателна присъда. Със заповед председателят на СГС наредил да бъде съставен Акт за възстановяване на присъдата. Актът бил съставен с дата от февруари 2017 г. с констатация, че присъдата е изгубена. В съдебното производство по възстановяване на присъдата нито страните са предоставили акта на съда, обявен им в съдебното заседание през месец ноември 2005 г., в което е приключило разглеждането на делото пред въззивната инстанция, нито бившият председател на състава е представил своето особено мнение, с което е подписал оправдателната присъда. Поради това съдът с определение се произнесъл, че присъдата не може да бъде възстановена. Наложило се отново да се определи състав на съда, който да се произнесе по въззивната жалба. През декември 2017 г. новият въззивен състав изменил първоинстанционната присъда, като намалил срока на наложеното наказание.", "date": "2018.11.07", "title": "12 г. съдия държи дело в кабинета си"}
{"url": "https://www.monitor.bg:443/bg/a/view/majkyl-dyglas-polja-profesionalen-ubilej-sys-zvezda-na-alejata-na-slavata-148932", "text": "Носителят на „Оскар“ Майкъл Дъглас отпразнува 50-годишния си професионален юбилей с откриването на звездата му на прочутата Алея на славата в Холивуд. развълнуван бе 74-годишният артист. Звездата му е 2648-а поред, като се намира в близост до тази на знаменития му баща – Кърк Дъглас, който съвсем скоро ще отпразнува своята 102-а годишнина. Именно той бе сред специалните гости на церемонията по откриването на почетния знак на Майкъл Дъглас. В подкрепа на съпруга си пристигна и съпругата на актьора - актрисата Катрин Зита-Джоунс, както и приятелката на семейството, актрисата Джейн Фонда.", "date": "2018.11.07", "title": "Майкъл Дъглас поля професионален юбилей със звезда на Алеята на славата"}
{"url": "https://www.monitor.bg:443/bg/a/view/vap-proverila-3-pyti-agencijata-za-bylgarite-v-chujbina-148928", "text": "Върховната административна прокуратура 3 пъти в рамките на 4 г. е правила проверки в Държавната агенция за българите в чужбина /ДАБЧ/ и е установявала закононарушения, съобщиха от държавното обвинение. През февруари 2014 г. ВАП извършила проверка по реда на надзора за законност на дейностите по издаване на удостоверения за български произход в ДАБЧ. В хода на проверката били установени извършени закононарушения и на 20-и същия месец бил сезиран председателя на агенцията за предприемане на конкретни действия за недопускане на закононарушения. През август 2016 г. ВАП отново извършила проверка на дейностите по издаване на удостоверения за български произход в ДАБЧ и пак били констатирани нарушения. На 18-и същия месец прокуратурата отново сигнализирала председателя на ДАБЧ за предприемане на действия за законосъобразно издаване на удостоверения за български произход само при наличие на законните предпоставки за това. През юли 2018 г. ВАП се самосезирала по публикации в медиите за това, че има над 114 случая на получаване на българско гражданство от хора, издирвани от Интерпол. На 9-и същия месец наблюдаващият прокурор от ВАП сезирал министъра на правосъдието и указал да се възложи извършване на проверка от Инспектората. \"Не са намерени данни за цитираните 114 случая на получаване на българско гражданство от лица, издирвани от Интерпол. Не са установени и нарушения от служители в дирекция „Българско гражданство“ по проведените съгласувателни процедури с МВР и ДАНС\", съобщиха по-късно днес от Министерство на правосъдието по повод приключилата проверка на Инспектората там.  ", "date": "2018.11.07", "title": "ВАП проверила 3 пъти Агенцията за българите в чужбина (ОБНОВЕНА)"}
{"url": "https://www.monitor.bg:443/bg/a/view/v-kostinbrod-i-tyrgovishte-sprjaha-ot-prodajba-spanak-s-tatul-148930", "text": "След сигнали от граждани БАБХ спря от разпространение в търговската мрежа в Костинброд и Търговище спанак със съмнение, че е примесен с листа от татул. Листата от спанак са опаковани в пакети по 500 гр., сорт Горила, произведен в област Пловдив. Сигналът от Търговище се отнася за двама души, консумирали храна приготвена с посочения спанак. Те са получили неразположение и са диагностицирани от медиците в града с признаци на атропиново отравяне. От Констинброд е постъпил сигнал от гражданин, който е приложил снимки със същата марка спанак, на които се виждат стръкове, различни от тези на спанак и наподобяващи татул. Извършени са спешни проверки на обектите, от които е закупен спанакът в градовете Костинброд и Търговище. В хипермаркета в Търговище са открити в наличност пакети по 500 гр. спанак. След отваряне на опаковките е установено наличие на единични стръкове от растение с форма и мирис, различни от спанак (предполагаеми единични растения татул). При проверката на производителя се установява, че спанакът се почиства и пакетира в нерегламентиран обект.", "date": "2018.11.07", "title": "Спряха от продажба спанак с татул"}
{"url": "https://www.monitor.bg:443/bg/a/view/zdravnijat-dans-otkri-narushenija-vyv-vidinskata-bolnica-148936", "text": "Агенцията „Медицински одит“, известна и като здравния ДАНС откри нарушения в спешното отделение на Видинската болница при оказването на медицинска помощ на починалия 50-годишен пациент след авариралата хемодиализма система преди месец. Това съобщиха от Министерството на здравеопазването. Оказва се, че при приемането му дежурният спешен лекар не си е направил труда да му направи изследвания, каквито изискват медицинските стандарти. Пациентът К. М. е имал множество заболявания, сред които терминална хронична бъбречна недостатъчност, хипертонична нефропатия, дисметаболитен синдром, вторична ренална анемия, ИБС – състояние след стентиране. На 1 октомври му е предстояла планова хемодиализна процедура по време на втората смяна. По данни на медицинския персонал, той не се е явил, като е казал, че ще отиде за третата смяна. Заради аварията той пропуска хемодиализата. На следващия ден пациентът заявил, че ще отиде със собтвен транспорт на хемодиализа на 3-ти в Монтана. На 3 октомври, в 7.04 ч. в Центъра за спешна медицинска помощ постъпва повикване от него с оплаквания от задух и прилошаване. Екипът е пристигнал на адреса за 5 минути, а 10 минути по-късно пациентът е транспортиран до Спешно отделение. Извършена е рентгенография, която доказва „белодробен оток“. В хода на лечението е проведена консултация и с кардиолог. Въпреки реанимационните действия, в 8.40 ч. той е починал. Проверяващите са констатирали, че в приложената документация няма информация за назначени и проведени параклинични изследвания, с което са нарушени различни текстове от Закона за здравето и Медицинския стандарт „Спешна медицина”. Това означава, че дежурният лекар, извършил прегледа на К. М., не е назначил и не са извършени клинико-лабораторни изследвания на пациент в спешно състояние. Предстои образуването на административно - наказателни производства на дежурния в отделение „Спешна медицина“ и на консултиращия кардиолог в лечебното заведение. Цялата документация ще бъде предоставена на Районната прокуратура в гр. Видин. По отношение на водоочистващата система за хемодиализа назначената проверка установи, че инсталацията за омекотяване на водата, използвана в процеса на хемодиализа в болница „Св. Петка“ във Видин е аварирала на 1 октомври, вследствие на високо налягане след отстраняване на проблем с магистрален водопровод. Това е наложило спешното изключване на пациентите от процедурата. До отстраняване на аварията е изключен дейонизиращият цилиндър от системата, което е позволило до подмяната на авариралата част диализата да бъде извършвана с пречистена, но неомекотена вода. Своевременно е била създадена организация за транспортирането на пациентите до гр. Лом и гр. Монтана по график. Пациентите, пожелали да се диализират в отделението по хемодиализа в МБАЛ „Св. Петка“ АД, гр. Видин, са подписали информирани съгласия за извършване на диализа с пречистена, но неомекотена вода. На 2 октомври 16 души са диализирани в болница „Св. Петка“ във Видин и при нито един от тях не са забелязани странични явления от типа на „Синдром на твърдата вода”. На 4 октомври отделението е преустановило дейността по хемодиализа и е започнала подмяната на авариралата част на водоочистващата система. Във вторник, на 9 октомври, работата на отделението е била възстановена.", "date": "2018.11.07", "title": "Здравният ДАНС откри нарушения във Видинската болница  "}
{"url": "https://www.monitor.bg:443/bg/a/view/vietnam-vleze-oficialno-v-kalendara-na-formula-1-148934", "text": "Шефовете на Формула 1 от компанията Liberty Media обявиха официално, че Виетнам ще приеме кръг от шампионата през април 2020 г. Състезанието ще бъде по улично трасе в столицата Ханой и ще бъде финансирано изцяло от частни компании. Беше пуснат и проект на пистата. Състезателният директор на ФИА Чарли Уайтинг заяви наскоро, че трасето ще бъде дълго 5,564 км и по правата отсечка, дълга 1,5 км ще могат да се развиват скорости от 335 км/ч. Според Уайт основно ще се използват вече съществуващи пътища, но ще има и допълнително построена секция, която да поеме боксовете и падока. \"Откакто станахме част от спорта през 2017 г., говорим за нови дестинации и градове, които искат да приемат Формула 1, каза изпълнителният директор на Чейс Кери. - И Гран при на Виетнам е реализация на една от тези амбиции. Ханой е един от най-вълнуващите градове в света с богата история и с невероятно бъдеще пред себе си. Това е перфектната формула за състезание и нямам търпение то да стане едно от най-забележителните места в календара на F1.\" Екипът на \"Форс Индия\" пък съобщи, че засилва охраната за предстоящата този уикенд Гран при на Бразилия. Организаторите също обещаха по-сериозно полицейско присъствие. Тези мерки са резултат от опитите за грабежи срещу хора от отборите миналия сезон. Тогава въоръжени лица ограбиха служители на \"Мерцедес\", а хора от \"Пирели\" бяха нападнати от други апаши, но за щастие успяха да се измъкнат от засадата. След състезанието от съображения за сигурност тестът на \"Пирели\" беше отменен. При напускане на трасето хората на \"Форс Индия\" са предупредени да свалят логата на тима от екипите си, за да не привличат вниманието на крадците. „Работихме с промоутърите, местните власти и полицията, като изглежда нейното присъствие ще бъде по-голямо и ще бъде осигурена по-сериозна охрана за отборите, каза шефът на \"Форс Индия\" Отмар Шафнауер. - Те са запознати с времето, по което идваме на пистата и си отиваме от нея. Ще ще вземем обаче сериозни предпазни мерки, които някои от отборите не използваха в миналото.“", "date": "2018.11.07", "title": "Виетнам влезе официално в календара на Формула 1"}
{"url": "https://www.monitor.bg:443/bg/a/view/kulagin-zahapa-ceco-andreev-148931", "text": "Гримьорът с поразяваща уста Валентин Кулагин не пропусна да захапе колегата си Цецо Андреев, който в момента се изявява в „Биг Брадър: Most Wanted“. „Крайно незаинтересован съм от гримьорката Цура от Койнаре, но понеже си позволи да говори за мен, ще върна жеста. Ще кажа само за джуджето-ромин, че написа в социалните мрежи той. Кулагин, който стана любимец на зрителите след участието си в предаването, обърна внимание и на проблемите на Цецо с наркотиците. „И всъщност той е гримьорът, който петни професията ни, известен с това, че е оставил десетки булки и абитуриентки без грим, заради проблемите му с наркотиците. Ежедневно поемам разочарованите му клиентки, които не искат и да чуват за него.“, допълни той. Изказванията на Кулагин идват като отговор на визитката на Андреев при влизането му в шоуто. \"Има хора, които уронват престижа на моята професия и това са некадърниците, като за тях мога да дам един-единствен пример и това е един бивш участник във вашето предаване. заяви Цецо.", "date": "2018.11.07", "title": "Кулагин захапа Цецо Андреев"}
{"url": "https://www.monitor.bg:443/bg/a/view/anagret-oficialno-kandidat-za-naslednichka-na-merkel-148939", "text": "В опит да наследи Ангела Меркел начело на германския Християндемократически съюз (ХДС), Анегрет Крамп-Каренбауер днес обеща нова глава в развитието на Германия, в която \"хората ще се чувстват у дома си\" в собствената си страна след период на политически вълнения, белязани от възхода на крайната десница, предаде Ройтерс. Крамп-Каренбауер официално представи кандидатурата си за председател на ХДС, изтъквайки близостта си с германския канцлер, предаде Франс прес. Ако си осигури лидерския пост на партията, 56-годишната Крамп-Каренбауер ще е в най-благоприятна позиция да наследи Меркел и като федерален канцлер. Допитванията обаче показват, че Крамп-Каренбауер, която от февруари е генерален секретар на ХДС, е изпреварвана от 62-годишния бизнесмен Фридрих Мерц. Критиците й смятат, че й липсва обаяние. Миналата седмица Меркел съобщи, че на партийните конгрес на ХДС през декември ще се оттегли от председателския пост, слагайки край на 13-годишен период, през който тя господстваше в европейската политика. Като наследничка на центристката линия на Меркел, Крамп-Каренбауер вероятно ще може да съжителства с Меркел като канцлер, какъвто тя иска да остане до края на мандата си през 2021 г. За Крамп-Каренбауер предизвикателството е да очертае собствен профил, различен от този на Меркел, като същевременно остане вярна на канцлерката. \"Това е край на една епоха\", каза пред репортери Крамп-Каренбауер, която германските медии съкратено често наричат с инициалите й АКК. \"Трябва да благодарим на Ангела Меркел за много неща\", заяви тя. Крамп-Каренбауер е наричана също \"Меркел 2\" и \"Меркел на бис\", посочва АФП. \"Опитът ми показва, че човек винаги стои на раменете на предшественика си\", добави тя, като наблегна върху нуждата от политическа стабилност в несигурни времена.  \"Трябва да направим така, че хората тук да се чувстват у дома си - хората, които дълго са живели тук, и хората, пристигнали наскоро\", заяви тя, имайки предвид рязката промяна, предизвикана през 2015 г. от мигрантската криза в Германия.  Крамп-Каренбауер изброи предизвикателствата пред осигуряване на благоденствие и социална сплотеност, но не даде подробности за конкретни политики. Тя изтъкна като свои приоритети сигурността, икономическото благосъстояние, съживяването на европейския проект, цифровите технологии и въпроса за интеграцията. За Мeркел ще е по-трудно да остане канцлер, ако лидер на ХДС е Мерц, тъй като той беше победен от нея в битката за лидерството през 2002 г. и оттогава направи успешна бизнес кариера. Предимството на АКК пред Мерц и третия претендент - здравния министър Йенс Шпан, е фактът, че тя е печелила избори, макар и в малката западна провинция Саар, и е била там министър-председателка. По отношение на икономическата политика Крамп-Каренбауер е в левия фланг на ХДС и е силен застъпник на минималната заплата. Преди общите избори през 2013 г. тя предложи максималната данъчна ставка да е 53 процента. Тя обаче е консервативна по социалните въпроси и се противопоставя на рекламирането на абортите, а през 2015 г. предизвика спорове, когато каза, че еднополовите бракове може да отворят вратата за кръвосмешение и полигамия. Заричайки се \"да не води предизборна кампания срещу останалите\", тя отправи послание за партийна сплотеност и каза, че, ако спечели лидерския пост, ще иска да работи с Мерц и Шпан, който засега остава на трета позиция. Мерц и Шпан също очевидно желаят да обърнат нова страница - първият говори за \"обновление\", а вторият - за \"ново начало\". Мерц е председател на германския клон на американския инвестиционен фонд \"Блекрок\", чиито офиси в Мюнхен вчера бяха претърсени от прокурори в рамките на най-голямото следвоенно разследване на измами. Той работи в \"Блекрок\" от 2016 г. и осъди незаконното намаляване на дивидентите, но ролята му във фонда може да навреди на образа му в социално настроена Германия. Десният подход на Мерц може да върне някои избиратели на ХДС, прехвърлили се към \"Алтернатива за Германия\", която се облагодетелства от безпокойството на гласоподавателите от притока на над 1 милион търсещи убежище чужденци от 2015 г. насам. По-вероятно е Крамп-Каренбауер да може да сформира коалиция с набиращите сила в германската политика Зелени, които сега са втора по сила партия.", "date": "2018.11.07", "title": " Анегрет официално кандидат за наследничка на Меркел"}
{"url": "https://www.monitor.bg:443/bg/a/view/19-hiljadi-vyrnati-v-uchilishte-148927", "text": "Над 19 хиляди ученици от близо 60 хиляди в риск са върнати обратно в образователната система. Това заяви образователният министър Красимир Вълчев след среща на Координационното звено на механизма по съвместна работа на институциите за задържане и обхващане на децата в предучилищна и училищна възраст. Над 9 хиляди деца от всички върнати в училище са допълнително записани в началото на тази учебна година. Това означава, че те веднъж са напуснали училище и благодарение на дейностите по механизма са повторно включени в образователната система. Останалите 10 хиляди деца пък са доброволно записани. От тях 8 хиляди са на възраст от 5 до 7 години (предучилищна) и са записани по желание на своите родители. Останалите 2 хиляди пък са между 9 и 11 години и са записани доброволно. Вълчев обясни, че по обхващането на децата в образователната система работят над 10 хиляди души, разпределени в 1200 екипа, които на някои места посещават домовете на децата, убеждават родителите, водят ги на училище. „През тази и следващата учебна година механизмът ще бъде фокусиран в много по-голяма степен не толкова върху първоначалното записване, а върху ежедневното посещение на децата в училище.“, разясни образователния министър. Делът на преждевременно напусналите образователната система за първи път намалял от 6 години насам, достигайки 12,7% (от 13,8%), обясни вицепремиерът Томислав Дончев. Сред тях тези, които за първи път искали да постъпят в училище имало и 7 души на възраст от 19 години, сподели Дончев. Той посочи, че натрупани повече от 5 отсъствия за периода септември 2017 г. – януари 2018 г. са спрени 55 000 месечни помощи за 2,1 млн. лв. Предстои да бъдат спрени и още 49 хиляди помощи, които са за времето от февруари до юни 2018 г. на стойност 2 млн. лв. Според Дончев обаче това не тревожело родители на тези деца, тъй като те имали допълнителни социални плащания. „Трябва да проверим дали размерът на глобите е достатъчно респектиращ, дали глоби се налагат винаги, когато това трябва да се направи“, коментира още вицепремиерът. Той изтъкна като проблем, че глобите не могат да бъдат събирани от лица, които вземат помощи. Дончев засегна и темата за медицинските бележки, като обясни, че със здравния министър Кирил Ананиев трябва да се измисли механизъм за действие, с който да следят медицинските бележки и издавания ТЕЛК.", "date": "2018.11.07", "title": "19 000 върнати в училище, спрели помощите на 55 000 "}
{"url": "https://www.monitor.bg:443/bg/a/view/taksitata-v-plovdiv-poskypnaha-sys-7-stotinki-148918", "text": "Такситата в Пловдив поскъпнаха със 7 стотинки. Цената им на километър пробег се вдигна заради скъпите горива и увеличената с около 100 лева гражданска отговорност. Това съобщи председателят на Асоциацията на таксиметровите водачи Диян Станев. Той уточни, че причина за повишаването на цените е и високият данък, който жълтите коли плащат на община Пловдив. За година сумата, която те плащат на местната власт, е 750 лева. Таксиметровите водачи искаха този данък да бъде наполовина по-малък, но пловдивският общински съвет гласува размерът на данъка да остане в същия размер, като през миналата година.  Така вече втори ден жълтите коли в Пловдив возят клиенти малко по-скъпо. Цената на първоначалната такса от 90 стотинки скочи на 99 стотинки. Цената на километър пробег през деня от 0,75 лв. вече е 0,82 лв., а нощната тарифа от 0,85 лв. стана на 0,92 лв. Цената на таксата престой остава 20 стотинки, каквато бе и преди поскъпването. Такситата в Пловдив са около 1200. Междувременно стана ясно, че тази неделя шофьори от Пловдив се вдигат на протест срещу високите цени на горивата по бензиностанциите. Протестът се организира в социалните мрежи и в него няма да се включат таксиметровите шофьори, обяви Диян Станев.", "date": "2018.11.07", "title": "Такситата в Пловдив поскъпнаха със 7 стотинки"}
{"url": "https://www.monitor.bg:443/bg/a/view/razporedba-moje-da-lishi-invalidi-ot-pomosht-za-naem-148920", "text": "Разпоредба в правилника към Закона за интеграция на хората с увреждания /ЗИХУ/ може да лиши инвалиди от помощ за наем. Това става ясно от протест на Върховната административна прокуратура срещу текст в правилника. Те настояват Върховният административен съд да го отмени. Магистратите оспорват разпоредба, в която се казва, че помощта за хора с увреждания \"се изплаща след представяне на разходооправдателен документ\". По този начин се създавала правна несигурност, защото съществувала опасност помощта да не бъде изплатена, въпреки че е отпусната, ако не се представи документ за платен наем, обосновават се магистратите. Освен това според тях така записано се поставя условие не за отпускане на помощта, а за нейното изплащане. Освен това посоченото изискване не можело да се въвежда с подзаконов нормативен акт. Проблем за Върховната административна прокуратура се оказва още, че нито законът, нито подзаконовият нормативен акт посочват орган или длъжностно лице, пред което се представя документа.", "date": "2018.11.07", "title": "Разпоредба може да лиши инвалиди от помощ за наем "}
{"url": "https://www.monitor.bg:443/bg/a/view/viktorija-marinova-s-nagrada-ot-sbj-148919", "text": "Съюзът на българските журналисти със свое решение ще удостои посмъртно Виктория Маринова с приз за изявена гражданска позиция на церемония по връчването на годишните си награди, съобщиха нейни колеги от предаването „Детектор“ по русенската телевизия TVN, на което Вики бе водеща. „Дори и да не беше журналист по професия, Вики беше такъв по призвание и сърце и със сигурност това признание е заслужено, без съзнателно да е търсено“, казват те. На страницата на предаването колегите й публикуват картичка с думи на благодарност и признателност към Виктория от децата и екипа на Центъра за настаняване на деца и младежи с увреждания, известен в Русе като Розовата къща. Това е една от последните благотворителни инициативи на Виктория. „Детското признание и обич е свидетелство за огромното й сърце, парченца от което ще носим стотици, а дори хиляди хора, които я познавахме!\", пишат журналистите. Церемонията по награждаването ще бъде на 9 ноември от 18,00 часа в сградата на СБЖ на ул. „Граф Игнатиев“ 4 в София. Най-вероятно на церемонията ще присъства колега на Виктория от предаването „Детектор“.", "date": "2018.11.07", "title": "Виктория Маринова с награда от СБЖ"}
{"url": "https://www.monitor.bg:443/bg/a/view/primamvat-jertvi-na-trafik-po-internet-148924", "text": "През последните няколко години социалните мрежи и чатове се използват масово от трафиканти за набиране на жертви. Това може да стане дори, чрез невинни, но фалшиви обяви за работа. Трафикът е предимно за сексуална експлоатация в чужбина, която е и най-разпространената форма. Това стана ясно по време на Национална работна среща за противодействие на трафика на хора и закрила на жертвите, проведена в Пловдив. „През първото шестмесечие на 2018г. общият брой на пострадалите лица, за които се води разследване за трафик на хора, е 339. От тях жените остават най-голям процент – 80%. 225 жени са станали жертва на сексуална експлоатация, като непълнолетните от тях са 45. Данните са с натрупване, тоест, жертвите може да са и от предходни години”, заяви пр експертът на Националната комисия за борба с трафика на хора Добромир Петров. По думите му последната кампания на комисията е именно с фокус интернет и как новите технологии променят навиците на трафикантите. Социалната мрежа Фейсбук е партньор на комисията в борбата й с трафика на хора. Веднага след сексуалната експлоатация се нареждат трудовата и продажбата на бебета. Предотвратено е 49 бременни да продадат новородените си. Сделките се правят предимно в Гърция, а контингентът са жени от малцинствата от бургаските села. Според данни от прокуратурата в последната една година търговците на новородени започнали да търсят жени и от варненските села, уточни Петров. През първите шест месеца на тази година има и 230 производства срещу трафиканти. Рисковите групи са от региони с по-ниско икономическо състояние, по-неграмотни хора, които не са били обхванати от системата на образованието. „И тази година основно регионите, от които са жертвите, продължават да са Плевен, Пловдив, Бургас, Варна, София и традиционно Сливен, откъдето има жени, които биват трафикирани с цел сексуална експлоатация”, каза още пр експертът. През периода 2015-2017 г. 10-те местни комисии в страната са обхванали близо 65 хиляди лица в рамките на 303 дейности по превенция на трафика на хора. Европейската комисия докладва, че 65% от жертвите на трафик на хора са граждани на стария континент, заяви по време на срещата Камелия Димитрова, секретар на НКБТХ. Според данните на Европейската комисия 67 % от регистрираните жертви на трафик в ЕС са жертви на сексуална експлоатация (95 %, от които са жени или момичета), следвани от жертвите на трудова експлоатация (21 %) и други форми на експлоатация (12 %).", "date": "2018.11.07", "title": "Примамват жертви на трафик по интернет"}
{"url": "https://www.monitor.bg:443/bg/a/view/andi-myri-predpochete-monpelie-pred-sofija-148921", "text": "Бившият номер 1 в световния мъжки тенис Анди Мъри е предпочел да играе на турнира в Монпелие, вместо на този в София. Това стана ясно от съобщение на организаторите на френската надпревара, които се похвалиха, че шотландецът ще направи своя дебют при тях. Турнирът в Монпелие се провежда в седмицата, в която е и надпреварата в българската столица - между 4 и 10 февруари, 7 дни след Откритото на Австралия. Организаторите на „София Оупън“ водеха преговори с Мъри, след като се разбра, че Григор Димитров отново няма да играе в „Арена Армеец“, но британецът отказа визита у нас преди седмица. През 2018 г. той изигра само 12 мача заради операцията на бедрото, която се опитваше да избегне от доста време. 31-годишният тенисист приключи сезона след загуба от Фернандо Вердаско на 1/4-финалите в Шенжен (Китай) в края на септември. Той вече обяви, че първият му турнир от новата кампания ще е този в Бризбейн, където е двукратен носител на трофея – през 2012 и 2013 г. В същото време се разбра, че турнирът в София ще бъде с нов директор. Австралиецът Пол Макнами бе начело на организацията в последните две години, но този път е отказал участие поради лични причини, твърди gong.bg. Много е вероятно след добрите си изяви през сезона втората ни ракета Димитър Кузманов отново да получи покана за участие в надпреварата, както бе и през миналата година. Сега пловдивчанинът се класира за втория кръг на турнира в Монтевидео с награден фонд $75 000. Българинът, който мина през квалификациите, спечели трудна победа с 6:2, 4:6, 6:2 срещу бразилеца Сейбот Уайлд. В същото време в Лас Вегас Сесил Каратанчева се класира за четвъртфиналите на двойки. Заедно с чешката си партньорка Мари Боузкова, с която участват с \"уайлд кард”, победиха представителките на домакините Никол Мосмър и Али Уил с 6:4, 6:4. На сингъл Сесил ще започне с мач срещу Грейс Мин (САЩ). В надпреварата ще се включи и Елица Костова, която стартира с двубой срещу третата поставена в схемата Фани Щолар (Унг). Първата ни ракета Виктория Томова пък отпадна в първия кръг на турнира в Лимож с награден фонд $125 000. 23-годишната софиянка загуби с 5:7, 3:6 от поставената под №5 румънка Моника Никулеску.", "date": "2018.11.07", "title": "Анди Мъри предпочете Монпелие пред София"}
{"url": "https://www.monitor.bg:443/bg/a/view/i-evropa-ne-shte-kostovistite-148926", "text": "Бутиковата партийка ДСБ на Иван Костов отново се прочу с „подвизите си“. Този път не плащала системно членски внос. И веднага бе аут - като начало няма да бъдат допуснати техни представители на конгреса в Хелзинки. Напълно логичен край за натирените от политическия живот в страната псевдополитици. Какъв срам всъщност. Драгалевският лаборант, който осъществи разбойническата приватизация, с която облагодетелства цяла каста, не може да осигури пари за партийния членски внос в европейското народно семейство. Докато бяха на власт, все можеше чрез рекет някой да плати. Но сега е друго – бандата от грабители е подсъдна. И ще трябва да си плати не само за дяволъка, но и за страданията на стотици семейства от нечовешките условия за работа в прилапаните от новоизлюпените олигарси заводи. Истината е, че и в Брюксел им светна, че е време да се разделят с тези, които не носят ползи за развитието на Стария континент, а ги връщат в мрачното минало на посткомунистическия грабеж. И че правилата са за всички. Който не ги спазва, си остава в миналото. Бъдещето няма нужда от тях.", "date": "2018.11.07", "title": "И Европа не ще костовистите "}
{"url": "https://www.monitor.bg:443/bg/a/view/fandykova-v-helzinki-metroto-zaema-34-ot-gradskija-transport-v-sofija-148923", "text": "За последните 10 години в София са удвоени линиите на софийското метро, което в момента заема 34% от обществения транспорт в града. Това обсъдили кметът на София Йорднка Фандъкова с кмета на Хелзинки Ян Вапавуори по време на форум за климатичните промени в градовете във финландската столица. „Метрото е пример за ролята на европейската солидарност в София. В момента спестяваме 70 хил. т. вредни емисии на година с метрото, а с третата линия, която строим сега – ще спестяваме 90 хил. т. на година, каза кметът на София. Метрото е най-мащабният проект, който многократно Европейската комисия дава за пример за добре инвестирани европейски средства“, посочила Фандъкова. Тя е дала за пример София в постигнати резултати благодарение на европейската солидарност и партньорство с европейските столици. Фандъкова припомнила, че общината е приела и изпълнява програма, съдържаща над 100 мерки за подобряване качеството на атмосферния въздух и за справяне с основни източници на замърсяване. „За пет години извършихме най-мащабното обновяване на градския транспорт. В момента сме обновили 60% от градските автобуси, през тази и следваща година продължаваме с доставката на нови автобуси, като вече пристигнаха и първите 20 електробуси. Така през 2019г. ще сме успели да обновим 90% от автобусите на градския транспорт, които са на линия“, изтъкнала кметицата и допълнила, че София се бори и с промяна на начина на отопление на столичани. Фандъкова поканила кмета на Хелзинки да вземе участие в предстояща конференция, свързана с борбата с климатичните промени и подобряване качеството на атмосферния въздух, която ще се състои в София през април 2019г.", "date": "2018.11.07", "title": "Фандъкова в Хелзинки: Метрото заема 34% от градския транспорт в София"}
{"url": "https://www.monitor.bg:443/bg/a/view/ariana-grande-e-jena-na-godinata-148922", "text": "Певицата Ариана Гранде бе удостоена със званието „Жена на годината“ от американското издание Billboard. Отличието й е присъдено от експертно жури, а самия приз изпълнителката на God Is A Woman ще получи на официална церемония, която ще се проведе на 6 декември в Ню Йорк. Гранде си спечели титлата „Жена на годината“, след като няколко нейни песни се наредиха на първите места в хитпарадите на радиостанциите. А нейните изказвания в подкрепа на LGBTQ общностите получиха широк отклик в обществото. Припомняме, че певицата отпразнува 25-ия си рожден ден именно с благотворителна кампания. Тя помоли феновете си да дарят в полза на неправителствената организация Human Rights Campaign, целящи равни права за LGBTQ общността. Само няколко часа след поста й, последователите й вече бяха събрали близо 7000 долара за каузата. Гранде организира и благотворителния концерт \"One Love Manchester\" и събра 23 милиона долара в подкрепа на жертвите на терористичния акт в града в края на неин концерт. Миналата година престижният приз бе присъден на 25-годишната изпълнителка Селена Гомес.", "date": "2018.11.07", "title": "Ариана Гранде е жена на годината"}
{"url": "https://www.monitor.bg:443/bg/a/view/svetlana-gushterova-pokaza-bremenno-koremche-snimka-148925", "text": "Плеймейтката Светлана Гущерова показа снимка с наедряло коремче. На кадър със стилиста Ивайло Колев в социалните мрежи ясно личи, че изкусителката е бременна. Широките дрехи, на които тя залага напоследък, в опит да прикрие наследника си, вече не са достатъчни. Последователите на звездата в Инстаграм вече започнаха да й честитят за рожбата и да й пожелават лека бременност. Наскоро близки до Светлана издадоха, че тя ще сбъдне мечтата на любимия си Християн Гущеров - да го дари със син. Очаква се момченцето да се появи на бял свят през март. Възможно е й заради щастливата новина тя да е взела решението си да се оттегли от светските среди. Причината, която красавицата заяви, се крие в това да е примерна съпруга и домакиня, защото „бракът е нещо свещено“. Тя е категорична, че подобен тип събития изобщо не й липсват. „Животът ми се промени много и към хубаво. Ако преди съм мислела предимно за себе си, сега вече мисля за двама“, заяви наскоро бившият еротичен модел. Все още няма официално потвърждение, че семейство Гущерови ще се увеличи с един член.", "date": "2018.11.07", "title": "Светлана Гущерова показа бременно коремче (СНИМКА)"}
{"url": "https://www.monitor.bg:443/bg/a/view/dsb-ne-sa-dopusnati-do-kongresa-na-enp-v-helzinki-148916", "text": "ДСБ не са били допуснати да присъстват на конгреса на ЕНП, който се провежда днес и утре в Хелзинки. Това потвърди пред „Монитор“ евродепутатът от ЕНП/ГЕРБ Емил Радев. Причината е, че не са плащали членски внос няколко години. Радев обаче уточни, че точната сума не е ясна, защото вноската на всяка партия се определя от броя на избирателите, гласували за нея. „Не мисля обаче, че ще се стигне до изключване, засега не е повдиган този въпрос. Най-вероятно ще възстановят правото си да участват на такива срещи едва след като се издължат“, каза евродепутатът. Той изтъкна и че българската делегация от ГЕРБ ще подкрепи кандидатурата на Манфред Вебер за председател на Европейската комисия. Според Радев едва ли ще има изненади що се отнася до избора утре. Гласуването ще е в ранния следобед утре. Делегацията на ГЕРБ е провела приятелски разговори с Вебер и го е поканила да открие кампанията на ГЕРБ за евровота догодина. Баварският политик обаче не е провел конкретен ангажимент. Утре доклад пред конгреса ще изнесе и премиерът Бойко Борисов.", "date": "2018.11.07", "title": "ДСБ аут от конгреса на ЕНП в Хелзинки"}
{"url": "https://www.monitor.bg:443/bg/a/view/ujeni-bushar-otnovo-pobyrkva-myjete-148908", "text": "Един от секссимволите на женския тенис - Южени Бушар, за пореден път разтърси социалните мрежи. Русокосото изкушение, което напоследък изпъква навсякъде, само не и в тениса, качи своя гореща снимка в “Инстаграм”. На фотоса канадката, която навремето въздишаше по Григор Димитров, се е качила на АТВ, а облеклото й е доста оскъдно - черни прашки и черна блузка, които не оставят много на въображението.", "date": "2018.11.07", "title": "Южени Бушар отново побърква мъжете"}
{"url": "https://www.monitor.bg:443/bg/a/view/200-agenti-na-mosad-ohranjavali-netanjahu-vyv-varna-148913", "text": "Визитата на израелския премиер Бенямин Нетаняху и съпругата му Сара във Варна ще се запомни с посещението на годината в Ретро музея. Това обявиха от ръководството на една от най-значимите за града атракции, която е носталгично завръщане в миналото за много от посетителите. Създателят и собственик на Ретро музея, Цветан Атанасов публикува и снимки от визитата на семейство Нетаняху, а варненци, които са били в този момент в търговския център, още разказват как сградата била дискретно блокирана от костюмари с черни очила и издути подмишници. На 1 ноември премиерът на Израел Бенямин Нетаняху пристигна във Варна на работна визита по покана на българския си колега Бойко Борисов. Докато двамата първи мъже обсъждаха в резиденция „Евксиноград“ въпроси от международно значение, първата дама на Израел, Сара Нетаняху, посети Ретро музея в най-големия търговски център на Варна. Направила го по препоръка на семейна приятелка и останала поразена от невероятната колекция, събирана десетки години. \"Сара Нетаняху откровено се потопи в спомени, споделяйки, че вижда изложен в музея парфюм, използван от нейната майка. Още по-искрено тя се зарадва, сядайки зад волана на първата си семейна кола „Трабант 600“, произведен през 1964 г. Под влияние на прекрасните впечатления, с които остана от видяното в бляскавата зала на Ретро музея, тя обеща да доведе съпруга си на обиколка, разказва домакинът, собственик и създател на богатата експозиция, Цветан Атанасов. Обещанието бе спазено и на 3 ноември, при засилени мерки за сигурност от двете служби - на България и Израел (НСО и Мосад), се проведе визитата на височайшия гост. Семейство Нетаняху бяха ескортирани от близо 200 агенти на Мосад, а обиколката им в музея бе водена лично от мен, в ролята на гид. Първата двойка на Израел бе впечатлена от видяното и сподели, че не е посещавала музей в световен мащаб, който да се доближава по качество до този във Варна, с гордост споделя Цецо. На финала двамата оставиха своите впечатления в книгата на музея, като написаха: „Със спомените от миналото – и признателността на настоящето и надежда да бъде бъдеще. Сара и Бенямин Нетаняху. 3 ноември 2018 г.”", "date": "2018.11.07", "title": "200 агенти на Мосад охранявали Нетаняху във Варна "}
{"url": "https://www.monitor.bg:443/bg/a/view/zdravkov-pobedata-nad-aek-e-zadyljitelna-148910", "text": "Наставникът на \"Лудогорец\" - Тони Здравков, заяви на днешната си пресконференция, че утрешната победа над АЕК (Ларнака) влиза в графата \"задължителни\". Треньорът на \"орлите\" смята, че шансът за излизане от групите е малък, но въпреки това съществува. Здравков добави, че неговият отбор играе добре в Европа, но до този момент късметът не е покривал разградчани. \"Победата утре е задължителна, тъй като играем на собствен терен. Колкото и да са малки шансовете за излизане от групата, трябва да победим. Така ще запазим интригата в групата. Направихме грешни стъпки, които ни попречиха да натрупаме повече точки и шансът ни да е по-голям. Възможността да излезем от групата сега не е голяма. Трябва да чакаме грешни стъпки на останалите отбори. Не съм съгласен, че \"Байер\" (Леверкузен) е случаен отбор. Не играем лошо в Европа, но до този момент нямаме късмет. Всеки един отбор може по време на мач да получи психологически срив и да търси друго развитие на мача. АЕК (Ларнака) определено е добър отбор, който разполага с добри футболисти. Не бива да пропускаме моментите, които ни дават възможност да затворим мача\", заяви треньорът на българския шампион.", "date": "2018.11.07", "title": "Здравков: Победата над АЕК е задължителна"}
{"url": "https://www.monitor.bg:443/bg/a/view/teroristite-rykovodili-atentatorite-ot-parij-i-bruksel-sa-myrtvi-148909", "text": "Всички ръководители на атентатите в Париж и Брюксел от 2015 и 2016 г. са мъртви, съобщиха медии в Белгия, като се позоваха на данни от френските специални служби. Медиите поместват снимки на шестима терористи, ръководили атентатите. Отбелязва се, че последен е бил убит Усама Атар, известен като Абу Ахмад и като \"мозъка\" на нападенията. Атар е загинал на 17 ноември миналата година при удар с дрон на САЩ в Сирия. За успеха на операцията френското разузнаване е работило в сътрудничество с Агенцията за национална сигурност на САЩ. Отбелязва се, че принос към операцията са имали Русия и Китай. Допълва се, че френските служби са подали на американските си колеги данни за местоположението на мишената. Атар е роден в Брюксел и е с марокански произход. През 2005 г. той е задържан в Ирак, където по-късно е осъден на доживотен затвор. През 2012 г. белгийските власти успяват да издействат връщането му в Европа и това даде повод на местни медии да допуснат, че може да е бил свързан с белгийските служби. За смъртта му за пръв път бе съобщено през февруари с уточнението, че тялото му не е открито и че ударът е бил нанесен в район по границата между Сирия и Ирак.", "date": "2018.11.07", "title": "Терористите, ръководили атентаторите от Париж и Брюксел, са мъртви"}
{"url": "https://www.monitor.bg:443/bg/a/view/inteligentna-sistema-se-griji-za-akvariuma-148889", "text": "Всеки красив аквариум се нуждае от няколко устройства, които трябва да бъдат захранвани и контролирани. Захранващ блок и таймер биха могли да свършат тази задача, но новата система за аквариум Felix е предназначена да извършва това още по-добре, като акваристите могат да доплатят за 360-градусова подводна уеб камера, която позволява да наблюдават рибите си през приложение на телефона С помощта на съпровождащо приложение за iOS / Android потребителите могат да създават графици, които автоматизират действието на дадени устройства, например осветлението и хранилката, като ако е необходимо потребителите могат да управляват ръчно или дистанционно тези устройства. Приложението също така напомня за задачи като смяна на водата или липсата на храна, също така известява, ако нещо се обърка, като например драстични промени в температурата или химичния състав на водата. Felix поддържа живота в аквариума и при прекъсване на електрозахранването, като допълнителна батерия осигурява захранване на всички устройства за 36 часа. Другите функции включват съвместимост със Siri, Alexi и Google Home, както и функция за добавена реалност в приложението, която показва на потребителите как най-добре да подредят своя аквариум, според размера и формата му. В момента, Felix е обект на кампания в Indiegogo. Залозите варират от $ 59 долара за модул с три кнтакта Felix Lite, до $ 245 за Felix Pro с осем контакта и камера.    ", "date": "2018.11.07", "title": "Интелигентна система се грижи за аквариума"}
{"url": "https://www.monitor.bg:443/bg/a/view/nina-nikolina-sybira-djaz-s-folklor-v-koncert-148912", "text": "Нина Николина е готова с уникална смесица от джаз и фолклор, която ще представи пред меломани на 8 февруари в „София Лайв клуб“. Певицата ще се качи на сцената за един специален концерт заедно с Калин Вельов -  барабани и перкусии, Мартин Ташев - тромпет и вокал, Ясен Велчев – клавишни и Таня Първанова - вокали. В тяхната музика се оглежда традиция и съвременност, с музикално  съчетание на автентичен български фолклор, с български фолклорни, етно и джаз елементи. Освен популярните, български народни песни, изумителните музиканти ще изпълнят и стари композиции, незаписани до момента и издирени специално за този проект. Неподражаемият глас на Нина Николина с акапелни изпълнения, вокалните импровизации във фламенко стил на Мартин Ташев, редкият нисък алт на Таня Първанова и соловите партии на виртуозните музиканти правят концертите им уникални.    В репертоара са включени народните песни  - „Яна“,  „Лудо младо“, „Лале ли си, зюмбюл ли си“, „Излел е Дельо хайдутин“, „Пуста Младост“, „Вечеряй Радо“, „Гюл девойка“, „Лажи Вере“, „Свети Георги“,  „Назад, назад моме Калино“, „Майстор Манол“.", "date": "2018.11.07", "title": "Нина Николина събира джаз с фолклор в концерт"}
{"url": "https://www.monitor.bg:443/bg/a/view/zlatka-chaka-bebe-ot-djizysa-148911", "text": "Плеймейтката Златка Райкова и футболистът Благой Георгиев-Джизъса са в очакване на общ наследник. Това безмълвно потвърди русокосата изкусителка. Съквартирантката й в актуалния сезон на „Биг Брадър: Most Wanted“ Жени Калканджиева отбеляза, че в медийното пространство се върти сценарий за бебе, но очевидно такова няма. Златка обаче сподели, че под голямата рокля има някакво коремче и смени темата. При пренасянето на багажа Джизъса пък й забрани да вдига тежко, което отново е индикация за евентуална бременност. Малко по-късно една от най-обсъжданите светски двойки у нас си спретна и първия семеен скандал в Къщата на Големия брат. Красавицата намекна, че нарочно е саботирала мисията, в която те са поставени с други партньори, докато Благой остана в опасна близост почти до края с друга жена. Това ще е първа рожба за Райкова и четвърта за Георгиев. Той възпитава син и дъщеря от гимнастичката Христина Витанова, като се радва на още едно момченце от татарката Есмер Омерова. За връзката между Русата Златка и Джизъса се говори от лятото. През март тя получи годежен пръстен, докато се разхожда в обувките на Мадона в предаването „Като две капки вода“. Тогава тя прие предложението от бившата си изгора - ММА боецът Георги Валентинов, на когото е кака със седем години. Не е ясно дали Благо е сложил край на връзката им.", "date": "2018.11.07", "title": "Златка чака бебе от Джизъса "}
{"url": "https://www.monitor.bg:443/bg/a/view/otkriha-kryst-s-chastica-ot-hristovoto-razpjatie-na-trapezica-148915", "text": "Уникален златен кръст с вградена частица от Христовото разпятие откри на хълма Трапезица във Велико Търново археологът проф. Константин Тотев. Находката с тегло 75 гр. е открита в хоросанова камера зад олтарния стълб в новооткритата църква № 23. Това е единственият т.нар. енколпион – двулицев кръст реликварий от чисто злато в целия свят. Повечето от този тип кръстове са изработени от бронз, или само са покрити със златен или сребърен варак. Според проф. Тотев намереният кръст е с датировка от втората половина на 12 век и е изработен във Византия. Височината му е 11 см., а широчината 5,5 см. Състои се от две части, които се отварят и в кухината между тях се намира частицата от Христовото разпятие. Отгоре повърхността на кръста е гравирана. От едната страна са представени Христовото Разпятие и образите на светци, а от другата е изобразена Богородица Оранта в цял ръст с ръце пред гърдите, обърната с дланите напред. Кръстът се е използвал за носене на врата като предпазно средство и вероятно е бил притежание на доста заможна личност. Откривателят му проф. Тотев разказва, че кръстовете тип енколпиони възникват в Мала Азия и са своеобразен вид реликварий, в който се е пазела частица от Христовия кръст на Голгота. След това те добиват широко разпространение във Византия, а оттам пък в Русия. Самата църква № 23 е открита само преди месец, в края на септември, на хълма Трапезица до западната крепостна стена. Тя е еднокорабна и е с размери 9/5 метра. Археолозите са открили два стенописни пласта, от 13 и 14 век, като първия е свързан с творците от Търновската художествена школа. Сред остатъците от стенописи има такива, каквито като сюжети досега изобщо не са познати в нито един от търновските храмове. Освен уникалния кръст реликварий, археолозите на проф. Тотев са намерили още и други предмети от църковна утвар: кръстове и олтарна маса. А в некропола до храма са открити голям брой монети.", "date": "2018.11.07", "title": "Откриха кръст с частица от Христовото разпятие на Трапезица"}
{"url": "https://www.monitor.bg:443/bg/a/view/vasil-petrov-vze-uroci-po-pilotirane-148914", "text": "Джаз певецът Васил Петров взе първите си уроци по пилотиране. С управлението на хеликоптера той преодоля страха си от високо и излетя от пистата в Долна баня под ръководството на опитен инструктор. Красота и чист адреналин”, категоричен е той. Причината – музикантът се готви трескаво за предстоящото си шоу “Синатра: Вегас 2“ в зала 1 на НДК, което ще се проведе на 12 ноември. Концертът ще започне с музикалната тема от филма \"Мисията невъзможна\", а меломаните ще видят звездата в необичайното амплоа на специален агент. Той ще кацне с хеликоптер в НДК за старта на шоуто. Появяването му по този екстремен начин е обвързано с новото тематично начало на спектакъла, вдъхновено от кино класика и измислено от неговия мениджър и партньор в живота Маргарита Тошева. Гърбът му ще пази отново Биг Бенда на БНР с микс от суинг, джаз и боса нова, както и вечните стандарти на Франк Синатра. сподели наскоро пред „Монитор“ музикантът с уклон към изобразителното изкуство.  За втора поредна година Васил Петров ще си партнира на сцена с блус и соул изпълнителя Брус Джонсън от Америка. От българска страна изпълнителят ще изненада с дуети с чаровната Михаела Филева, чийто джаз потенциал вече изпита в специален общ проект със Старозагорската опера. На масата му „rat pack“ дружината ще оформи Орлин Павлов, с когото са подготвили специална изненада. Билети на цена между 30 и 80 лв може да намерите в мрежата на Eventim.", "date": "2018.11.07", "title": "Васил Петров взе уроци по пилотиране"}
{"url": "https://www.monitor.bg:443/bg/a/view/studentka-shofiorka-poluchi-1-9-g-uslovno-za-pregazena-peshehodka-148906", "text": "Студентка-първокурсничка, която не пропуснала по пешеходна пътека във Велинград да премине 79-годишна жена и я ранила смъртоносно, бе осъдена на 1 година и 9 месеца условно с 4-годишен изпитателен срок. Делото срещу Цветелина Кадьова от курортния град протече по бързата процедура в пазарджишкия Окръжен съд, а магистратите постановиха и за 4 години да бъде отнета шофьорската книжка на Цветелина. Съдията обясни мотивите за решението-нито едно отегчаващо вината обстоятелство, а само-смекчаващи. Трагедията е станала на 12 декември миналата година на ул.“Юндола“ в курортния град, по която Кадьова не спряла на пешеходната пътека навреме и блъснала с автомобила си 79-годишната Надежда Богданова, която издъхнала в резултат на удара. И подсъдимата, и близките на починалата баба се съгласиха делото да се гледа по реда на съкратеното съдебно следствие, а след произнесеното наказание прокурорът по делото заяви, че няма да го протестира.", "date": "2018.11.07", "title": "Студентка-шофьорка получи 1,9 г. условно за прегазена пешеходка"}
{"url": "https://www.monitor.bg:443/bg/a/view/v-peshtera-ne-iskat-pop-biznesmen-148901", "text": "Жители на Пещера категорично се обявиха, че не искат в църквата  „Пресвета Богородица“ в родопското градче да служи новият отец Георги, който бе изпратен от пловдивската митрополия на мястото на отец Иван Каменаров. Според запознати свещеникът имал погребална агенция, която е регистрирана на улица в съседно Брацигово, където се намира църквата „ Св.Йоан Предтеча“,според справка от Търговския регистър.Синът на попа- Кузман пък имал туристическа фирма на същия адрес. Не искаме свещеник-бизнесмен, защото той няма да има време за проповеди, а ще си гледа частните бизнес-дела, негодуват пещерци. Над 1000 души в Пещера вече са положили подписа си в подкрепа на досегашния си свещеник Иван Каменаров, който набързо бе пенсиониран от поста си в храма „Пресвета Богородица“. Местни миряни припомнят как свещеникът от близкото село Радилово организирал като туроператор екскурзии и затова бил освободен. Не желаем църквата да става търговско дружество, а да можем да ходим на служби и семейни ритуали, водени от истински свещеник, категорични са хората в Пещера. Те започнаха да събират подписи, за да защитят изпратения в пенсия отец Иван, служил над 38 години в пещерския храм“ Пресвета Богородица“ и само на Архангелова задушница събраха 700 подписа.", "date": "2018.11.07", "title": "В Пещера не искат поп - бизнесмен"}
{"url": "https://www.monitor.bg:443/bg/a/view/6-meseca-po-kysno-pametnik-na-sveti-georgi-prodyljava-da-chaka-restavracija-148899", "text": "Точно половин година, след като в социалните мрежи скулпторът Красимир Зарков алармира, че фигурата на борещия се с ламята свети Георги от паметника на загиналите за България старозагорци насред парк „Александър Стамболийски“ е потрошена от вандали нищо не се е променило. Точно половин година, след като в социалните мрежи скулпторът Красимир Зарков алармира, че фигурата на борещия се с ламята свети Георги от паметника на загиналите за България старозагорци насред парк „Александър Стамболийски“ е потрошена от вандали нищо не се е променило.Въпреки обещанието, дадено  тогава от общинската администрация, че ще бъдат взети мерки и че дори са водени разговори с автора Любомир Добрев за отстраняване на повредите – все така змеят е без единият си рог, а опашката му е скъсена с две трети.Пак преди половин година от общината обясниха, че повредите са в резултат на мераклии за интересни селфита тийнейджъри, които се изкатерили по мраморната колона и дори яхнали светеца. Тогава бе изразено и намерението покрай отстраняването на потрошените елементи да бъде извършено и префугиране на колоната, която поради некачествено свършена работа през 2002 година и пукната и събира вода, което бавно , но сигурно води до бъдещето й разрушаване. Кога добрите намерения ще станат реалност, питат се ежедневните посетители на парка, по думите им под угроза да се срути е и намиращият се в непосредствена близост бюст-паметник на Гео Милев, който застрашително се е наклонил следствие слягане на почвата.", "date": "2018.11.07", "title": "Паметник на свети Георги чака реставрация от 6 месеца"}
{"url": "https://www.monitor.bg:443/bg/a/view/djip-audi-pomete-ford-zagina-67-godishna-ot-sliven-148900", "text": "Джип „Ауди“ помете лек автомобил „Форд“ на сливенския булевард  „Бургаско шосе“, на място е загинала 69-годишната шофьорка на малката кола. Зад волана на Аудито е бил 38-годишен местен жител. Сигналът за произшествието е бил подаден от свидетели в 07,42 часа на 7 ноември.Загиналата, медицинска сестра от местна болница,  е пътувала сама, районът е отцепен, движението е пренасочено по обходен маршрут. Тепърва ще се изясняват причините, няма данни водачите да се употребили алкохол или наркотици. Към 11,00 часа все още продължаваха огледите и процесуално-следствените  действия.", "date": "2018.11.07", "title": "Джип „Ауди“ помете „Форд“, загина 67-годишна от Сливен"}
{"url": "https://www.monitor.bg:443/bg/a/view/enrike-iglesias-vzima-bg-pasport-148905", "text": "Да получи български паспорт и да зачести концертите си у нас – това обмисля Енрике Иглесиас. Латиноидолът вдигна на крака 15 000 родни меломани на шоуто си в „Арена Армеец“ снощи не пропусна да похвали красотата на София, макар да не успя да разгледа забележителностите по време на актуалната си визита. „Благодаря ви, че сте тук тази вечер. Това е третия ми път в София и съм влюбен. Мисля да си взема български паспорт“, пошегува се той за „Добър вечер!“. С това той смекчи леко намръщените фенове, след като Шоуто All The Hits Live обаче си заслужаваше чакането. Светлинни и пироефекти, основна сцена с два „езика“, по която той тича и подскача неуморимо, танци. И всичко това на фона на любими хитове като Bailamos, El Perdоn, Heartbeat, Do Уou Кnow и новия Move to Miami, с който стартира концертът. Излизането му на предната сцена размекна сърцата на присъстващите, а от там певецът ги поздрави с акапелни изпълнения на Ring My Bells и Takin' Back My Love. Тогава даде тон и за караоке. Най-силен спомен ще пази 17-годишната Ива, която Енрике изкара при себе си. Тя най-вероятно беше която получава късметлийка от публиката всеки път, но след като разбра ЕГН-то й, тя си остана с такава само по бузата. Все пак 43-годишният секссимвол пя сладникавата балада Hero, обгърнал я с ръце, вдигна я във въздуха и си направи селфи с нея. Две парчета след това Иглесиас запечата с устни друга почитателка, като може би тя го замери минута по-късно с розов сутиен. Това беше най-култовият му подарък, сред кулата от цветя и плюшени играчки, която той издигна. Певецът искрено се забавлява и на плакатите, които феновете размятаха напористо пред лицето му. Изненадващо, парчето Bailando не предизвика такъв фурор, колкото Tired Of Being Sorry. Големи и малки, които можеха да напълнят няколко детски градини, подскачаха и танцуваха на него и всяка трета мадама въздишаше влюбено по любимеца си. След цялата тази енергия, може да си затвориш очите, че в повечето време звездата пя на плейбек. В живите изпълнения тук-таме се прокрадваше фалшива нотка, но с неговото силно присъствие и това е простено. По-трудно се преглъща фактът, че Иглесиас хем закъсня, хем си тръгна по-рано. Дойде без да поздрави публиката и си тръгна с мънкане от рода на „Ще се видим скоро!“, след финалната песен I Like It. Жена до мен изрече това, което всички си мислихме: „Свърши така, както и започна – не разбираш какво се е случило“. Няколко минути меломаните пляскаха и викаха за бис, но Един от членовете на бенда, който пази гърба му на сцената в рамките на цялото турне, също направи лек гаф. Той изкара българското знаме, размята го обърнато и накрая си го върза на кръста и започна да туърква. Хората пред сцената си размениха многозначителни погледи, но до освирквания така и не се стигна. По време на първия час в очакване на закъсняващата суперзвезда, водещите на радио Energy се опитаха да забавляват публиката. Глътка свеж въздух внесе Божо, който излезе да запее Hero и да се обясни в любов на приятелката си Нона. Двамата са от Плевен и се познават от първи клас, като историята им трогна присъстващите. Напълно очаквано, влюбените се сгодиха в компанията на 15 000, което се случи и на последния концерт на Енрике Иглесиас у нас през 2016 г.", "date": "2018.11.07", "title": "Енрике Иглесиас взима БГ паспорт"}
{"url": "https://www.monitor.bg:443/bg/a/view/ludogorec-cska-na-1-4-finalite-za-kupata-na-bylgarija-148902", "text": "Днес бе теглен жребият за 1/4-финалите в турнира за Купата на България. Церемонията се състоя в Националната футболна база \"Бояна\" в София, а в нея участие взеха и министърът на младежта и спорта Красен Кралев. Дербито в тази фаза на турнира ще бъде между \"Лудогорец\" и ЦСКА. Българският шампион ще бъде домакин в сблъсъка с \"червените\". Друг интересен сблъсък е срещата между \"Ботев\" (Пловдив) и \"Черно море\". В предишната фаза \"канарчетата\" елиминираха \"Берое\" след изпълнение на дузпи, а \"моряците\" се справиха с \"Левски\" отново след рулетката на дузпите. Тимът на \"Етър\" ще приеме \"Локомотив\" (Пловдив) във Велико Търново, а \"Струмска слава\" (Радомир) ще домакинства на \"Септември\" (София). Почетният президент на ЦСКА Димитър Пенев заяви, че лично него не го е страх от “орлите” и футболистите също не бива да ги е страх. “Защо да нямаме късмет? Има доста време до мачовете, за да се подготвим добре. Трябва да играем мачовете за първенство и купата. Лудогорец има по-тежка програма, тъй като играе в Европа. Лично аз не се страхувам от Лудогорец. Футболистите не трябва също да ги е страх. През годините ЦСКА е играл с големи отбори. Време е нашият тим да победи Лудогорец. Има време до този мач. Дотогава в ЦСКА ще има доста кадрови промени. Промени по всяка вероятност ще има в школата на ЦСКА. На юношите трябва да им се обръща внимание и оттам нататък чужденците да се съобразяват с тяхното израстване”, заяви бившият треньор. Победителите от 1/4-финалите се излъчват по системата на отстраняване в една футболна среща, съгласно условията на член 19, ал. 1, ал.3, ал.4 и ал.5 от Наредбата на БФС, сезон 2018/2019 г. Домакин на футболната среща е отборът, изтеглен първи при жребия.1/4-финалите ще се играят 2, 3 и 4 април по предложението на Футболната лига. На 16/17 ще бъдат първите полуфинали, а на 23/24 април реваншите (само полуфиналите в турнира се играят по системата на размененото гостуване). Срещите от 1/4-финалите на Купата на България:  Ботев (Пловдив) - Черно море Струмска слава (Радомир) - Септември Лудогорец - ЦСКА Етър - Локомотив (Пловдив)", "date": "2018.11.07", "title": "\"Лудогорец\" - ЦСКА на 1/4-финалите за купата на България "}
{"url": "https://www.monitor.bg:443/bg/a/view/marija-ilieva-puska-best-of-album-148898", "text": "„Всичко – най-доброто от Мария Илиева” е новият проект на Мария Илиева. Певицата с кадифен глас е решила да събере най-големите си хитове на едно място и да ги прати на пазара в началото на декември.  „Мисля, че дойде най-подходящият момент за тази стъпка в кариерата ми,” сподели певицата в лайв чат в Инстаграм. „Този албум обединява най-емблематичните ми песни от началото до днес. допълва Илиева. „Всичко – най-доброто от Мария Илиева” е третият самостоятелен албум на певицата след „Лунен сън” и „Идвам към теб”, като има и един макси-сингъл - “Стерео стая”. Освен с новината за Best of албума, Мария зарадва феновете си и като пусна целия си албум „Идвам към теб“ за безплатно слушане в официални си  Соловата кариера на Мария Илиева започва през 2001г. с мегахита „Лунен сън”, който моментално я изстрелва на върха на всички класации. През годините не се страхува да експериментира в стиловете.", "date": "2018.11.07", "title": "Мария Илиева пуска Best of албум"}
{"url": "https://www.monitor.bg:443/bg/a/view/venger-za-milan-falshiva-novina-148903", "text": "Бившият мениджър на \"Арсенал\" Арсен Венгер опроверга информациите, че ще замени Дженаро Гатузо начело на \"Милан\". \"Единственото, което мога да кажа по тази тема, е, че това е фалшива новина. Ако има преговори с някой отбор, ще ви кажа\", каза Венгер пред BeIN Sports.", "date": "2018.11.07", "title": "Венгер за \"Милан\": Фалшива новина"}
{"url": "https://www.monitor.bg:443/bg/a/view/izvadiha-18-kilogramov-tumor-ot-korema-na-jena-148904", "text": "18-килограмов тумор от корема на 50-годишна жена отстраниха специалистите от Клиниката по Ендоскопска, ендокринна хирургия и колопроктология на Военно-медицинска академия. Операцията на пациентката е направена от екипа на началника на ВМА бригаден генерал проф. Венцислав Мутафчийски. Туморът е с размери 45/40/15 см. и общо тегло 18 кг. Това е личен рекорд на клиниката за големина на премахната туморна формация, обясниха от лечебното заведение. Тази операция е втората подобна за пациентката. През 2009 година хирурзи са извадили от неуя тумор с тегло 6,5 кг. За да бъде запазена функцията на бъбреците, се е наложила намесата и на урологичния екип на проф. Илия Салтиров. В момента пациентката е в стабилно състояние и е под активно наблюдение в клиниката, казаха още от Военно-медицинска академия.", "date": "2018.11.07", "title": "Извадиха 18-килограмов тумор от корема на жена"}
{"url": "https://www.monitor.bg:443/bg/a/view/nov-kompleks-na-moto-pfoe-otvori-vrati-vyv-varna-148863", "text": "Преди броени дни във Варна отвори врати новият прогресивен автомобилен комплекс на „Мото-Пфое” за клиентите в морската столица и региона. Модерният функционален и луксозен комплекс се състои от изцяло самостоятелни автомобилни шоуруми за марките Ford, Volvo и Jaguar и Land Rover, изградени според най-актуалните стандарти на производителите. През настоящата година „Мото-Пфое” стартира мащабен инвестиционен проект в мрежата си от търговско-сервизни комплекси в страната, който ще приключи през 2021 г. Първият изцяло обновен фирмен комплекс по тази програма, отговарящ в пълна степен на високите стандарти на Ford, Volvo и Jaguar и Land Rover, е този във Варна. Новият представителен център на компанията в морската столица на България въплъщава духа и философията на автомобилните марки в портфолиото на „Мото-Пфое”. Специално за церемонията по откриването във Варна пристигнаха Томохиро Йонеяма, генерален мениджър бизнес направление „Автомобилни и строителни системи” в Сумитомо Корпорация Европа, Чаба Лакатош, регионален мениджър на Volvo за Централна, Източна Европа и Африка, и Масухиро Ояма, Димо Николов и Атанас Фурнаджиев, управители на „Мото-Пфое”. В официалната пресконференция участие взе и Атанас Стоилов, кмет на Община Аксаково, на чиято административна територия се намира ексклузивният център за автомобили срещу летище Варна. Концепцията с арка на марките Jaguar и Land Rover цели да постави собствениците на британските марки в центъра на вниманието и заради които те избират автомобилите си. Сега вече и в специализирания шоурум във Варна е въплътена ексклузивността и в най-дребния детайл на всеки комплекс с арка по света на Jaguar и Land Rover. Шоурумът на Volvo представя по забележителен и модерен начин великолепните продукти на шведския производител. Архитектурният дизайн и изборът на материали и повърхности допринасят за създаването на изискано пространство, в което е пресъздадена вдъхновената от шведската култура философия VRE. Финият, изчистен и семпъл стил вдъхновява ценителите с уютната атмосфера на топла скандинавска къща. и иновативни технологии, влагани в една от най-динамично развиващите се напоследък масови автомобилни марки. Новият шоурум на Ford във Варна е повлиян от новата естетика на марката, съобразена с внедряващия се отскоро навсякъде по света стандарт Ford Store. За почти всички елементи в новия комплекс на „Мото-Пфое” във Варна – от рекламните и указателни табели и пилони, през настилките, мебелите и дори видео екраните, са използвани доставчици, утвърдени от производителите на глобално ниво. Вложените огромни средства се аргументират с убедеността на компанията, че тази фирмена идентичност ще допринесе за още по-голяма лоялност на ценителите на Ford, Volvo и Jaguar и Land Rover в града и региона. И още една добра новина за клиентите – до края на месец ноември, по случай откриването на комплекса във Варна, вариращи като условия за четирите марки в портфолиото на фирмата. Пълна и подробна информация може да се получи от търговските консултанти в изцяло обновения комплекс на компанията във Варна. Компанията „Мото-Пфое” разгръща своята мащабна инвестиционна политика, по която първият изцяло обновен търговско-сервизен комплекс е този във Варна, вече като част от глобалната Sumitomo Corporation. Тя е една от най-големите японски финансово-търговски корпорации, със включително тези в България. Sumitomo Corporation развива своя дейност и има интереси в разнообразни сфери – от природни ресурси, енергетика и транспорт, включително автомобили, до продажбата на всякакви стоки към крайни клиенти. Корпорацията постоянно търси поле за следващи успешни инвестиции. „Sumitomo Corporation вярва в по-нататъшния растеж на автомобилния сектор в България и затова продължава да инвестира в търговската мрежа на „Мото-Пфое”. Нашият подход към клиентите можем да опишем с японската дума omotenashi (гостоприемство), което означава, че се отнасяме към тях с уважение и респект, без да очакваме насреща благодарност или отплата”, сподели Томохиро Йонеяма, генерален мениджър бизнес направление „Автомобилни и строителни системи” в Sumitomo Corporation Европа.", "date": "2018.11.07", "title": "Нов комплекс на „Мото-Пфое” отвори врати във Варна"}
{"url": "https://www.monitor.bg:443/bg/a/view/tec-se-pohvali-sys-120-000-t-vyglishta-v-poveche-na-sklad-148897", "text": "Американската ТЕЦ Ей И Ес край Гълъбово посреща зимата с близо 120 000 т въглища на склад независимо от изискванията за минимум 280 000 т в резерв за сезона. Американската ТЕЦ Ей И Ес край Гълъбово посреща зимата с близо 120 000 т въглища на склад независимо от изискванията за минимум 280 000 т в резерв за сезона. От топлоцентралата напомнят , че работят само с гориво, добивано от рудниците на комплекса „Марица изток“. По данните на специалистите въглищата и 15-те хиляди тона варовик на сладк в момента са достатъчни за 20 дневна работа на 690-те мегаватова мощност, която е сред базовите за енергийната ни система. За 12 месеца ТЕЦ „Ей И Ес“ използва около 5  млн. тона лигнитни въглища, което представлява между 23% и 27% от общото  производство на трите открити рудника на държавното „Мини Марица Изток“ ЕАД. През последните 2 месеца са завършени плановите ремонти на двата блока, които са отнели общо 1265 часа. Топлоцентралата работи от 2001 година, в изграждането й са инвестирани 1,6 млрд евро.", "date": "2018.11.07", "title": "ТЕЦ се похвали със  120 000 тона въглища в повече на склад"}
{"url": "https://www.monitor.bg:443/bg/a/view/android-ustrojstvo-snima-s-fotoobektivi-148888", "text": "Скоро, носенето на фотоапарат ще бъде ненужно, защото телефонът ще може да се погрижи за заснемането на по-качествени снимки. Разбира се, камерите на съвременните смартфони използват доста малки сензори и предоставените лещи. За това, китайският производител на фотографско оборудване Yongnuo е създал подобната на смартфон дигитална камера YN450, която работи с Android и е съвместима с обективите на Canon. YN450 ще работи с Android 7.1 и осем ядрен процесор Qualcomm, поддържан от 3 GB RAM и 32 GB за съхранение. Ще разполага с вграден Wi-Fi и поддръжка на 3G / 4G мобилни данни. Yongnuo твърди, че YN450 записва 4K видео с 30 кадъра в секунда, има още двойни микрофони, GPS, LED светкавица и 3.5 мм жак за слушалки. Спецификациите се допълват с поддръжка на RAW изображения и батерия от 4.000 mAh. Компанията не дава информация за цени или наличност на камерата YN450.", "date": "2018.11.07", "title": "Android устройство снима с фотообективи"}
{"url": "https://www.monitor.bg:443/bg/a/view/la-liga-iska-nakazanija-za-moshenicite-psj-i-siti-148907", "text": "От ръководството на Ла Лига публично поискаха от УЕФА да действа с твърда ръка спрямо \"Пари Сен Жермен\" и \"Манчестър Сити\", които след изнесените информации от Football Leaks бяха въвлечени в схеми за заобикаляне на правилата за Финансов феърплей. Германското списание „Шпигел” се позова на тези данни и обясни как двата клуба са сключвали силно оскъпени спонсорски договори с фирми, приближени до техните собственици. Добавя се също така, че през 2014-а двата клуба са преговаряли с президента на ФИФА Джани Инфантино – по онова време главен секретар на УЕФА, за да намали техните наказания. От \"Сити\" отказаха да коментират обвиненията, като настояха, че тяхната репутация остава „организирана и чиста”. ПСЖ пък излезе с официално становище още в деня на първите публикации. Те обаче бяха достатъчно основание за ръководните кадри на Ла Лига да поведат отново отколешната си битка срещу френския гранд. „Документите на Football Leaks изглежда потвърждават това, което говорим от години. И ПСЖ, и \"Манчестър Сити\" мамят, следователно трябва да бъдат наказани”, заяви Йорис Еверс – началникът по комуникация в Ла Лига. „Наистина се надяваме УЕФА да вземе верните решения и да укрепи правилата на Финансовия феърплей, но ние нямаме пълно доверие, че ще се случи точно така. Ако УЕФА се провали в действията си, ще постъпим така, както сме заявявали много пъти: ще пуснем жалба пред компетентните органи в Европейския съюз”, добави Еверс.", "date": "2018.11.07", "title": "Ла Лига иска наказания за „мошениците“ ПСЖ и „Сити“ "}
{"url": "https://www.monitor.bg:443/bg/a/view/okonchatelno-po-visok-danyk-za-starite-koli-148893", "text": "По-висок данък за старите коли, които са под екостандарт \"Евро 4\". Това става възможно след като депутатите гласуваха на второ четене промените в закона за корпоративното подоходно облагане, с които пък се правят изменения в няколко данъчни закона, сред които и този за местните данъци и такси. Поправките бяха гласувани със 107 гласа \"за\", 74 \"против\" и само един \"въздържал се\". С тях се въвежда нова формула за изчисляване на данъка за автомобилите, в която ще се отчита и екологичният стандарт на колата, а не само мощността и възрастта ѝ.  В момента формула за данъка за колите отчита мощността й, като всеки киловатчас се умножава по определена сума, гласувана от съответната община. Полученото число се коригира с коефициент, в зависимост от възрастта на автомобила. Сега обаче някои от коефициентите за възраст се променят, а към мощността и броя на годините се добавя и коефициент, определен според екологичния стандарт на колата - от 1 до 6. Той намалява с увеличаването на стандарта. Автомобилите с газови уредби пък няма да имат данъчни облекчения, както предлагаха от патриотите. Депутати от Атака предложиха колите до 3,5 тона, но с газова уредба да плащат с 50 % по-нисък данък. В крайна сметка обаче идеята им не намери подкрепа. За\" предложението гласуваха 83 от народните избраници от Обединени патриоти и БСП, които определиха идеята като добро. 23 -ма от ДПС гласуваха против, а 78 от ГЕРБ и \"Воля\" се \"въздържаха\". Това пък бе причина за прехвърчане на искри между Обединени патриоти и ДПС. Юлиян Ангелов от ВМРО  именно ДПС и \"Воля\", в лицето на лидерът й Веселин Марешки, наказали хората с газови уредби. Отговорът от ДПС не закъсня. Според Йордан Цонев обвиненията са неоснователни и на свой ред обвини патриотите, че не защитават хората. Той даде за пример предложение на ДПС, което бе отхвърлено. Те искаха данъкът на колите да се плаща в общините, където се движи, а не по адрес на лизинговата компания и нейното седалище. \"Патриотите облагодетелстват София, където са големите компании\", каза той и уточни, че става дума за стотици милиони. \"Тук в София се плаща данък, драги ми патриотчета\", каза още Цонев.", "date": "2018.11.07", "title": "Окончателно: По-висок данък за старите коли "}
{"url": "https://www.monitor.bg:443/bg/a/view/zabranjavat-tyrseneto-na-polezni-izkopaemi-v-zona-krajmorska-dobrudja-148890", "text": "\"Крайморска Добруджа\" ще опазва природните местообитания, дивата флора и фауна, съобщават от крайморските общини в Добричка област по повод проект на заповед на министъра на околната среда за обявяване на защитената зона. Защитената зона обхваща землищата на селата Гурково, Дропла, Кремена, Тригорци в община Балчик. Зоната обхваща също землищата на селата Видно, Вранино, Иречек, Камен бряг, Крупен, Нейково, Поручик Чунчево, Септемврийци, Челопечене в община Каварна. В \"Крайморска Добруджа\" попадат и Шабла и четири села в общината, както и 15 селища в община Генерал Тошево, уточняват от МОСВ. В защитената зона ще се опазват субконтинентални пери-панонски храстови съобщества, понто-сарматски степи, панонски гори, неблагоустроени пещери и други. Под защита ще бъдат местообитанията на добруджански хомяк, степен и пъстър пор, лалугер, дългокрил прилеп и други бозайници, земноводни, влечуги, растения, според подготвения проект. Там се забранява промяна на начина на трайно ползване, разораване, залесяване на ливади, пасища, мери и други тревни площи, търсене на полезни изкопаеми, разкриване на нови и разширяване на концесионни площи за добив, движение на моторни превозни средства извън съществуващи пътища в неурбанизирани територии и други.", "date": "2018.11.07", "title": "Забраняват търсенето на полезни изкопаеми в зона \"Крайморска Добруджа\""}
{"url": "https://www.monitor.bg:443/bg/a/view/potrebitelskoto-doverie-prez-oktomvri-s-3-2-punkta-nadolu-148891", "text": "През октомври общият показател на доверие на потребителите се понижава с 3.2 пункта в сравнение с юли, което се дължи на пониженото доверие сред населението както в градовете, така и в селата, съобщи Националният статистически институт. Мненията за развитието на общата икономическа ситуация в страната през последните дванадесет месеца, както и очакванията за следващите дванадесет месеца, са по-неблагоприятни спрямо предходното наблюдение. По отношение на финансовото състояние на домакинствата през последните дванадесет месеца се наблюдава песимизъм в оценките на живеещите в селата за разлика от населението в градовете, което изразява по-малко негативна нагласа в сравнение с три месеца по-рано. Същевременно обаче прогнозите за следващите дванадесет месеца и на градското, и на селското население се влошават, в резултат на което общият балансов показател намалява с 5.4 пункта. Потребителите продължават да са на мнение, че през последните дванадесет месеца има покачване на потребителските цени, като инфлационните очаквания се запазват и за следващите дванадесет месеца. Настоящата икономическа ситуация в страната продължава да се оценява от по-голяма част от потребителите като неблагоприятна за спестяване, а и очакванията им по отношение на възможността да спестяват през следващите дванадесет месеца се влошават. Относно безработицата в страната прогнозите са, че ще има известно съкращаване на персонал през следващите дванадесет месеца, като според населението в градовете то ще бъде с по-високо темпо. Последната анкета отчита и леко влошаване на общата оценка на настоящата ситуация да се правят разходи за покупка на предмети за дълготрайна употреба.", "date": "2018.11.07", "title": "Потребителското доверие през октомври с 3,2 пункта надолу"}
{"url": "https://www.monitor.bg:443/bg/a/view/nap-pusna-na-tezgjaha-apartamenti-v-asenovgrad-i-slynchev-brjag-148894", "text": "Пловдивската агенция по приходите пусна за продан половин хотел в Приморско и апартаменти в Асеновград и Слънчев бряг, съобщиха от НАП. Жилището в Асеновград е било отнето в полза на държавата с решение на Върховния касационен съд (ВКС) по искане на Комисията за противодействие на корупцията и отнемане на незаконно придобито имущество. Търгът за това жилище ще бъде таен, уточниха от приходната администрация. Недвижимият имот е с площ 70 кв. м и е с първоначална цена от  44 925 лв. В сумата е включен и гараж със застроена площ 20,45 кв. м. Огледът ще се извършва от 12 до 14 ноември , а търгът ще се проведе на 20.11.2018 г. от 14,30 ч. в сградата на ТД на НАП гр. Пловдив. Половината хотел в Приморско е 5-етажна сграда с разгъната площ от 529 кв. метра. Продава се заедно със заведение за обществено хранене и с фитнес зала. Началната цена за наддаването е 333 480 лева, а търгът е насрочен за 29 ноември т.г. Апартаментът в Слънчев бряг е със застроена площ от 56,20 кв. метра и е част от затворен комплекс с басейн. Неговата първоначална цена е 59 100 лева, а търгът ще се проведе на 21 ноември т.г. в сградата на НАП в Стара Загора. Сред предложенията на приходната агенция за продан са и жилище в Хисаря, както и ръчно изработени дизайнерски мебели – маса с 4 стола и канапе. Мебелите, които са от масивна букова дървесина и са с дърворезби, се намират в село Брестник край Пловдив, а началната им цена е 7 750 лева. Търгът отново ще е таен и ще се проведе на 27 ноември т.г.  ", "date": "2018.11.07", "title": "НАП пусна на тезгяха апартаменти в Асеновград и Слънчев бряг"}
{"url": "https://www.monitor.bg:443/bg/a/view/obshtina-iska-ot-dyrjavata-bivsha-ag-bolnica-148895", "text": "Използваната и в момента за нуждите на АГ – отделението при УМБАЛ „Проф. д-р Стоян Киркович“ 6-eтажна сграда в центъра на Стара Загора  да бъде предоставена безвъзмездно на община Стара Загора. В нея след мащабен ремонт да бъдат настанени всички диагностично-консултативни центрове и личните лекари, работещи на територията на Града на липите, коментира кметът Живко Тодоров.   Използваната и в момента за нуждите на АГ – отделението при УМБАЛ „Проф. д-р Стоян Киркович“ 6-eтажна сграда в центъра на Стара Загора  да бъде предоставена безвъзмездно на община Стара Загора. В нея след мащабен ремонт да бъдат настанени всички диагностично-консултативни центрове и личните лекари, работещи на територията на Града на липите, коментира кметът Живко Тодоров. Искането е депозирано в МЗ, което е принципал на здравното заведение, което преди време реши сградата да бъде изтъргувана чрез Агенцията за приватизация и приходите да бъдат използвани за покриване на поне част над 20-те милиона лева задължения на УМБАЛ. В момента върви пребазирането на АГ-клиниката и отделението за неонатология в основния корпус на болницата, по този начин ще се модернизира основно остарялата база и ще се спестят средства за отопление и осветление, уточни изпълнителният дирекстор проф. д-р Йовчо Йовчев. Той очаква пребазирането да приключи до края на годината веднага след изпълнението на част от ремонтите, които вече се извършват в корпуса. В замяна на сградата на улица „Столетов“ общината е готова да прехвърли на УМБАЛ „Проф. д-р Стоян Киркович“ огромния двор, за чието използване дружеството дължи сериозни данъци от години. Кметът на Стара Загора е категоричен, че при евентуално придобиване на сградата тя няма да бъде продавана.", "date": "2018.11.07", "title": "Община иска от държавата бивша АГ – болница"}
{"url": "https://www.monitor.bg:443/bg/a/view/uvelichiha-dvojno-prisyda-za-ubijstvo-pred-diskoteka-148886", "text": "От 3 на 6 години в затвора скача присъдата на Йордан Иванов за убийството на 28-годишния Васил Василев пред дискотеката в село Йоаким Груево отпреди 4г., реши апелативният съд в Пловдив. До двойното увеличение на наказанието се стигна, след като прокуратурата протестира присъдата, наложена на Йордан от окръжния съд. Апелативните магистрати потвърдиха присъдата в останалата й част. Йордан е син на печатаря Георги, който бе арестуван преди няколко години в селото за производство на сирийски паспорти менте. Срещу младия Иванов бяха повдигнати две обвинения – за това, че е причинил по непредпазливост смъртта на Васил, вследствие на умишлено нанесена тежка телесна повреда, както и че е увещавал двама свидетели на случилото се да излъжат пред разследващите. Престъплението стана в малките часове на 14 септември 2014г. пред селската дискотека в Йоаким Груево. Васил Василев и негов приятел се напили и се забъркали в скандал в дискотеката. Намесила се охраната и те били изведени. Навън бил Йордан, който пушел. Пияният Васил минал покрай него и го изпсувал, което ядосало извършителя. Иванов изритал силно с крак брадичката на жертвата си. Васил се строполил по стълбите и ударил лошо главата си, като изгубил съзнание. Йордан се опитал да му направи изкуствено дишане и на два пъти звънял за линейка, но докато екипът на Спешна помощ отиде, Васил издъхнал. На единия свидетел Йордан казал: „Каквото си видял, го забрави“, а на втория: „Нищо не си видял, нищо не си чул. Нищо не е станало“. Присъдата не е окончателна и може да бъде обжалвана пред ВКС.", "date": "2018.11.07", "title": "Увеличиха двойно присъда за убийство пред дискотека"}
{"url": "https://www.monitor.bg:443/bg/a/view/melomani-oblichat-operni-kostumi-pejat-zaedno-sys-solistite-148896", "text": "  Нов , авангарден проект за привличане на зрители ще реализира трупата на държавната опера в Стара Загора заедно с  екипа на луксозния парк-хотел в Града на липите. Нов , авангарден проект за привличане на зрители ще реализира трупата на държавната опера в Стара Загора заедно с  екипа на луксозния парк-хотел в Града на липите. Само срещу 80 лв за билет , в който е включена консумацията на гурме-ястия всеки един меломан ще може на 23 ноември да се превъплъти в любим персонаж от  вердиевата опера „Травиата“ и щраусовата оперета „Прилепът“. Дегизираните гости ще могат да се включат в действието, което ще се развива на импровизираните  сцени в залите „Кибела“ и „Орфеида“ на петзвездния комплекс край езерото Загорка.  „Така гостите на спектакъла ще се окажат на самата сцена, на една ръка разстояние от изпълнителите, ще могат да се разхождат между персонажите, превъплъщавайки се в избран от самите тях драматичен образ“, коментира авторът на проекта „ Musica al Vivo“ Огнян Драганов, който е директор на  трупата. Освен на фрагменти от „Травиата“ и „Прилепът“ гостите на необичайното представление ще се насладят и на класически балетни платна, избрани балетни дуети и ансамбли от балета „Дон Кихот. И за да почувстват атмосферата на автентичния парижки локал, в който се развива историята на влюбените герои, гостите на вечерта ще дегустират висококачествени вина от лимитирани серии и подбрани коктейлни хапки и комплименти, . А след края на артистичната програма събитието ще продължи с изискана вечеря в зала добавят формалните домакини на атракцията.", "date": "2018.11.07", "title": "Меломани обличат оперни костюми, пеят заедно със солистите"}
{"url": "https://www.monitor.bg:443/bg/a/view/dilyri-pusnaha-droga-kanibal-u-nas-148878", "text": "Нов тип синтетичен наркотик известен като дрога \"Канибал\" навлиза на нелегалния пазар у нас. Наричат го така, защото този наркотик е способен да отключи агресия и дори канибализъм при хората, които го употребяват. Това заяви Александър Панайотов от Националния център за наркотици пред \"България он еър\". \"Ако погледнем в глобален мащаб, тенденцията през последното десетилетие не е никак благоприятна. Обществото привикна към присъствието на опасна употреба и фатални случаи при употреба на наркотични субстанции\", коментира специалистът по лечение на зависимости. Той обясни, че това са легални заместители на нелегалните наркотици, които се произвеждат по света като цяло и са доста опасни. \"Могат да предизвикат до 10 пъти по-силна зависимост от метаамфетамини. Има първоначална еуфория, повишена физическа активност, хората не се хранят и не пият вода. При по-силни дози може да се стигне до пароидни психози, насилие и дори самоубийство\", обясни Александър Панайотов. Той допълни, че в България през последните две години няма случаи на такива синтетични катинони. Според него страната ни е на добро ниво по отношение на залавянето на нови наркотици. По неговите думи службите си вършат работа, но не трябва да подценяваме проблема.Както и да разглеждаме данните обаче, трябва да отбележим, че много голям брой млади хора посягат към наркотичните субстанции. Това е грижа и за институциите, и за родителите, и за обществото\", заяви Александър Канчелов.", "date": "2018.11.07", "title": "Дилъри пускат дрога \"Канибал\" у нас"}
{"url": "https://www.monitor.bg:443/bg/a/view/10-po-malko-novi-jilishtni-sgradi-za-tretoto-trimesechie-148892", "text": "Въведените в експлоатация жилищни сгради през третото тримесечие на 2018 г. е 454, а новопостроените жилища в тях са 1 944. Спрямо третото тримесечие на 2017 г. сградите са с 51 по-малко или с 10.1 на сто, а жилищата в тях намаляват със 73, или с 3.6 на сто, сочат предварителни данни на НСИ. От въведените в експлоатация новопостроени жилищни сгради през третото тримесечие на 2018 г. със стоманобетонна конструкция са 71.6 на сто, с тухлена - 25.1 на сто, с друга - 2.9 на сто, и с панелна - 0.4 на сто. Най-голям е относителният дял на новопостроените къщи (72.2 на сто), следвани от жилищните кооперации (20.3 на сто). През третото тримесечие на 2018 г. в сравнение с третото тримесечие на 2017 г. броят на новопостроените къщи, вили и сгради от смесен тип намалява, докато броят на новопостроените жилищни кооперации се увеличава. Най-много жилищни сгради са въведени в експлоатация в областите Варна - 91 сгради с 559 жилища в тях, Пловдив - 77 сгради с 239 жилища, и Бургас - 68 сгради с 543 жилища. Най-висок е делът на новопостроените жилища с две стаи (43.3 на сто), следват тези с три стаи (27.5 на сто), а най-нисък е делът на жилищата с шест и повече стаи - 3.9 на сто. Общата полезна площ на всички новопостроени жилища през третото тримесечие на 2018 г. е 162.7 хил. кв. м, или с 4.5 на сто по-малко в сравнение със същото тримесечие на 2017 г., докато жилищната площ се увеличава с 3.5 на сто и достига 107.6 хил. кв. метра. Средната полезна площ на едно новопостроено жилище намалява от 84.4 кв. м през третото тримесечие на 2017 г. на 83.7 кв. м през същото тримесечие на 2018 година. Най-голяма средна полезна площ на едно новопостроено жилище е регистрирана в областите Русе - 189.5 кв. м, и Благоевград - 134.0 кв. м, а най-малка - в областите Разград - 40.0 кв. м, и Бургас - 67.9 кв. метра.", "date": "2018.11.07", "title": "10% по-малко нови жилищни сгради за третото тримесечие"}
{"url": "https://www.monitor.bg:443/bg/a/view/remontirat-bazata-na-graciite-za-200-000-lv-148879", "text": "Държавата е започнала ремонт на залата по художествена гимнастика на стадион \"Раковски\" в София. Председателят на федерацията Илиана Раева заяви, че килимите са вече силно изхабени и затова е трябвало да бъдат сменени с новите, използвани по време на Световното първенство в София. Тогава е било установено, че дюшемето в съоръжението е в много лошо състояние. \"Няма как да работим в тази зала при тези условия вече. Много бързо реагира \"Национална спортна база\", много бързо се съгласи министърът. Веднага взеха мерки и започна да се прави ремонтът в залата\", каза пред БНТ Раева. \"Някъде около 200 000 лв. ще излезе целият ремонт на тази голяма зала. Плюс стаите, в които спят момичетата, плюс ремонтите по коридорите, помещенията, където се правят масажите\", добави тя.", "date": "2018.11.07", "title": "Ремонтират базата на грациите за 200 000 лв."}
{"url": "https://www.monitor.bg:443/bg/a/view/deputatite-v-spor-za-kvoruma-148880", "text": "Кворума в пленарна зала отновно скара депутатите. Заседанието на НС започна без проблеми, като за него се регистрираха 121 от народните предсатвители. Както се зарекоха, БСП и ДПС не се вписаха.  Час по-късно, докато течаха дебатите за корпоративното подоходно облагене, където се залага екокомпонент в определянето на данъка за колите, предложението бе силно разкритикувано от социалистите.  В отговор Станислав Иванов от ГЕРБ поиска поименна промерка с мотива, че иска гласуване на предложение за удължаване на работното време. От БСП обвиниха ГЕРБ в парламентарни трикове. Червеният депутат Георги Свиленски обясни, че видимо в залата са над 100 човека и никой не успорва кворума.  След броенете в залата се оказа точно 128 депутати. \"Моля, квесторите да поканят БСП и ДПС\", каза пък шефката на НС Цвета Караянчева, тъй като опозицията се изнесе от залата по време на преброяването.  При следващото гласуване на текстовете пък от 128 гласуваха 104 от депутатите. Това пък предизивика подозрение у БСП, че кворумът преди това е бил нагласен. Карачнчева на свой ред оспори твърденията на социалистите и ги обвини във внушения и спекулации. \"Може да прегледате записите. Зад всяко име стои депутат\", защити се тя.  Иначе в зала депутатите дебатираха по текстовете от закона, спред които освен от мощността на двигателя и годината на производство, Той ще се определя от общинския съвет на дадената община на базата на еко стандартите за вредните емисии. Така на практика автомобил в екологична категория \"Евро 4\" и нагоре ще дължи по-малко данък, а тези с по-ниска - по-висок. От БСП поясниха, че така няма да се спре покупката на стари коли, а в КАТ имало само един газ анализатор и проверката на вредни емисии при първа регистрация на коли е проформа. В България нямало отказ за регистрация на нито една кола, която не отговаря на екостандартите. Според Георги Божанков управляващите подхождат изцяло бюрократочка  и използват най-лесният начин - да вдигнат данъците за хората.  Александър Иванов от ГЕРБ пък обясни,че явно опозицията не разбира предложенията. Тази мярка не е фиксална, а екологична, каза той, като уточни, че една от целите е да се намали замърсяването на въздуха.  БСП обаче не спряха с критиките и обясниха, че 30 % от колите не минавали през годишен технически преглед. В отговор Станислав Иванов обясни, че следващите години, ако газовите емисии, които една кола пуска, надвишават определени стойности, то самата система ще прекратява прегледа им и тези автомобили въобще няма да се движдат по българските пътища.  Сред другите поправки е и тази данъчните декларации на самоосигуряващите се да се подават само онлайн от 2019 г. С", "date": "2018.11.07", "title": "Депутатите в спор за кворума покрай екоданъка за колите"}
{"url": "https://www.monitor.bg:443/bg/a/view/eksperti-predlagat-vyvejdane-na-taksa-zadrystvane-v-sofija-148882", "text": "Една от мерките срещу големия трафик в София е въвеждане на такса \"Задръстване\", която да регулира навлизането на автомобили в сериозно натоварени пътни артерии. Това посочиха от Експертния клуб за икономика и политика, които представиха своя доклад \"Градоустройствена политика в София\". Негови автори са Георги Вулджев и Теодор Караколев.   Стоян Панчев от експертния клуб каза, че тези 42 страници са част от работата, която касае цялото градоустройството на столицата, защото при предстоящите местни избори ще се говори много за София. Той обясни пред \"България он еър\", че рано или късно ситуацията е такава, че трябва да се въведе някакъв ценови механизъм, който да отделя тези, които искат повече от други наистина да стигнат до центъра. \"Със сигурност няма да е популярна мярка, особено в началото, това е опита на много градове като Стокхолм и Лондон - там, където имаме струпване на автомобили в центъра\", поясни той и подчерта, че идеята на тази предложена мярка е такса да има на определени места, а освен това зоните за платено паркиране в София да се разширят. Председателят на Българското обединение на шофьорите Христо Радков пък категорично отхвърли това предложение и каза, че експертите, които са се събрали, не притежават компетенции в сферата на трафика, а предложената такса \"Задръстване\" по думите му е пореден експеримент на гърба на шофьорите. \"Първо организацията на движение в София е катастрофална. Ако обърнете внимание, в последните две седмици задръстванията са навсякъде. Стигаме до един парадокс, за нас облекчение няма, градския транспорт не се развива\", категоричен беше Радков. Председателят на обединението на шофьорите разкритикува експертите за това, че ползват чужд опит от много далечни места като Лондон и дори Сингапур, а по думите на Радков може да се погледне и това, което правят в градове, които са доста по-близо до нас.", "date": "2018.11.07", "title": "Експерти предлагат въвеждане на такса \"Задръстване\" в София"}
{"url": "https://www.monitor.bg:443/bg/a/view/razkriha-narko-oranjerija-v-parnici-s-maruli-148884", "text": "Две оранжерии с над 500 стръка марихуана са били открити между парници с марули във ферма за зеленчуци в местността \"Паметниците\" край село Хан Крум, съобщи директорът на ОДМВР в Шумен ст. комисар Ялчън Расим. При претърсване на фермата са намерени още 885 полусухи стебла листна маса и съцветия канабис, а други 414 стръка с общо тегло 27 килограма са намерени пакетирани в три кашона. За 72 часа е арестуван наемателят на имота Венелин Вълчанов. Това е поредната крупна наркооранжерия в района на Шумен, която полицията и прокуратурата разкриват през последния месец. Полицейската операция започнала преди няколко дни, след като при обход в селата между Шумен и Преслав криминалисти надушили миризма на марихуана на главния път между двата града. Миризмата идвала от ферма за марули, домати и пипер близо до село Хан Крум. Полицаите поставили обекта под наблюдение в продължение на няколко дни. Към 9:30 във вторник в оранжериите влязъл 49-годишният Венелин Вълчанов. Полицията влязла след него във фермата, проверила самоличността му и предприела претърсване на парниците. В повечето от тях имало зелени салати, в няколко пипер, но в две ченгетата попаднали на наркоджунгла. Грижливо отглеждани със система за капково напояване и скоро ръсени с бордолезов разтвор (син камък), стръкове към тавана извивали яркозелени растения, чиито характерни листа не можело да бъдат объркани - марихуана. Мястото било посетено от шефа на ОДМВР ст. комисар Ялчън Расим и окръжния прокурор Маргарита Георгиева и започнало изтръгване и броене на ганджата. В пресен вид били прибрани 551 растения, а във фургон сушилня участниците в акцията се натъкнали на 885 растения в процес на изсушаване. Имотът е общинска собственост и е бил отдаден за 50 години под аренда на шуменския бизнесмен Иван И. Оказало се, че той пък го преотдал под наем на Вълчанов. Полицаите претърсили и сграда на ул. \"Цар Иван Александър\" в центъра на Шумен, където живее Иван И., но никакви доказателства за съпричастност на арендатора към наркооранжерията не били открити. Въпреки това той също загазил - при претърсване на жилището му полицаите намерили 339 броя боеприпаси, повечето за гладкоцевно оръжие, но имало и 20-ина за нарезно - всичките били незаконно притежавани.  Венелин Вълчанов е задържан с постановление на дежурен прокурор за 72 часа, а окръжният прокурор Маргарита Георгиева обяви, че ще бъде поискана постоянна мярка за неотклонение, тъй като срещу Вълчанов има повдигнати две обвинения - за притежаване с цел разпространение на наркотични вещества и за засяванене на високорискови наркотични растения.", "date": "2018.11.07", "title": "Разкриха нарко оранжерия в парници с марули"}
{"url": "https://www.monitor.bg:443/bg/a/view/temenujka-petkova-procedura-za-izbor-na-investitor-za-belene-e-gotova-148883", "text": "Процедурата за избор на инвеститор за АЕЦ “Белене” е готова. Това съобщи енергийният министър Теменужка Петкова след заседанието на Министерски съвет, където представи детайлите по процедурата. Теменужка Петкова припомни, че проектът “Белене” ще бъде изпълнен изцяло на пазарен принцип без държавна гаранция, като се дава възможност на потенциални акционери да придобиват миноритарен дял. Теменужка Петкова обясни, че през европейски и български медии, ще бъде отправена покана към инвеститори, проявяващи интерес към изграждането на атомната електроцентрала. Стратегически инвеститор ще бъде избран в рамките на 12 месеца след процедура от 9 етапа. Стъпките включват заявление от страна на заинтересованите, разглеждането им и изготвяне на списък с кандидатите до които ще бъде изпратена обвързваща оферта. След това е етапа с подписване на договор за конфиденциалност. После ще се разработи и представи информационен меморандум за проекта и ще бъдат изпратени покани до съответните потенциални стратегически инвеститори. “След предоставянето на оферта, тя ще бъде разгледана и ще се пристъпи към преговори между комисия, която ще бъде назначена в Министерството на енергетиката, и потенциалните инвеститори. И ако процедурата приключи успешно, то последният финален етап е подписване на споразумение между всички участници“, обясни Петкова. Енергийният министър уточни, че ако работата по всички етапи върви нормално е възможно след 1 година да има структурирана компания, която да търси проектно финансиране за реализацията на АЕЦ \"Белене\". Петкова ще запознае подробно и парламента с изработената процедура, където подробно ще бъде обсъждана.", "date": "2018.11.07", "title": "Теменужка Петкова: Процедурата за избор на инвеститор за “Белене” е готова"}
{"url": "https://www.monitor.bg:443/bg/a/view/obira-v-zalojnata-kyshta-e-za-9000-leva-148885", "text": "Ограбените златни накити от заложната къща „Софком“ на благоевградската улица „Полковник Дрангов“ – 93 са на стойност около 9000 лева, съобщиха от пресцентъра на полицията в Благоевград.  Вчера, 6 ноември, в 12:01 часа  във Второ РУ е получен сигнал, че около 11:45 часа на същата дата, в заложната  къща е влязъл мъж, който поискал да разгледа златните накити. След като накитите били извадени от служителката в обекта влязъл втори мъж. Първият блъснал с ръце служителката и я свалил на земята, а вторият издърпал  накитите от ъцете й, после двамата бързо излезли навън. Отвън ги чакали други двама в тъмна кола „БМВ“, със софийска регистрация и четиримата отпрашили в неизвестна посока. Стойността на нанесената щета е около 9 000 лева.    За случая е уведомена Районна прокуратура-Благоевград. Образувано е досъдебно производство. Работата по издирването на обирджиите продължава..", "date": "2018.11.07", "title": "9000 лева обрали от заложната къща в Благоевград"}
{"url": "https://www.monitor.bg:443/bg/a/view/elza-hosk-shte-nosi-diamantenijat-sutien-na-victoria-s-secret-148871", "text": "Тази година в диаманти за милион долара ще се облече изкусителката Елза Хоск. Именно тя е избраницата на гиганта Victoria’s Secret, която ще дефилира с „Фантастичния сутиен“, който е черешката на тортата в ежегодното зимно ревю на бранда. Дефилето, което ще събере най-красивите модели на бельо на куп, тази година ще е на 2 декември. „Фантастичният сутиен“, който ще облече Хоск, пък е изработен от Сваровски и е на стойност 1 милион долара. написа красавицата в профила си в Инстаграм. „Това е най-страхотният подарък за рождения ми ден“, допълва блондинката, която на 7 ноември навършва 30 години. Миналата година \"Фантастичният сутиен\", който носеше името \"Champagne Nights\", беше представен от  Лаис Рибейро. Той беше обсипан с близо 6000 скъпоценни камъни и цената му беше 2 милиона долара – двойна на тазгодишното изкушение.  През годините с диамантения сутиен са дефилирали звезди като Жизел Бюндхен, Клаудия Шифър, Тайра Банкс, Адриана Лима и Алесандра Амброзио.", "date": "2018.11.07", "title": "Елза Хоск ще носи диамантения сутиен на „Victoria’s Secret“"}
{"url": "https://www.monitor.bg:443/bg/a/view/ikardi-otmykna-pobedata-ot-barsa-rezultati-148877", "text": "Италианският гранд „Интер“ и испанският колос „Барселона“ завършиха при резултат 1:1 в мача помежду си от 4-ия кръг на Шампионската лига. Резервата Малком вкара гол в 83-ата минута за каталунците, но само 4 минути по-късно Мауро Икарди изравни за домакините. Двубоят на “Джузепе Меаца” бе от група “В”, в която каталунците са лидер с 10 точки, след като преди две седмици надиграха “нерадзурите” от Милано с 2:0. „Интер“ е втори със 7 точки. На трето място се намира „Тотнъм“ с 4 точки, а последен е ПСВ Айндховен със само една точка до момента. Аржентинската суперзвезда Лионел Меси, който не е на 100% готов за игра след травма на лакътя, не бе записан дори сред резервите на „Барселона“, а Усман Дембеле, Луис Суарес и Филипе Коутиньо бяха нападателното трио на \"лос кулес\". Мауро Икарди пък бе на върха на атаката на „Интер“ и в самия край на двубоя показа головия си нюх. „Наполи“ и „Пари Сен Жермен“ направиха нов хикс помежду си. Срещата край Неаполитанския залив завърши 1:1, като в предния кръг футболистите на Карло Анчелоти и Томас Тухел направиха 2:2 в Париж. Попаденията сега дойдоха след точни изстрели на Хуан Бернат, който вкара в края на първото полувреме, и Лоренцо Инсиние, който матира Джанлуиджи Буфон от дузпа в 63-ата минута. В другия мач от група \"С\" „Ливърпул“ сензационно загуби от „Цървена звезда“ с 0:2 и вече се намира в доста неприятна ситуация. Мърсисайдци тотално разочароваха в Белград, а в герой за домакините се превърна Милан Павков, който вкара и двата гола (22 и 29 мин.), за да донесе първата победа на сръбския гранд в групата. Монако - Брюж 0:4 (0:1 Ванакен 12, 0:2 Ванакен 17-дузпа, 0:3 Уесли 24, 0:4 Вормер 85) Атлетико М - Борусия Д 2:0 (1:0 С. Нигес 33, 2:0 А. Гризман 80) Интер - Барселона 1:1 (0:1 Малком 83, 1:1 М. Икарди 87) Тотнъм - ПСВ Айндховен 2:1 (0:1 Л. Де Йонг 2, 1:1 Х. Кейн 78, 2:1 Х. Кейн 89) Цървена звезда - Ливърпул 2:0 (1:0 Павков 22, 2:0 Павков 29) Наполи - ПСЖ 1:1 (0:1 Х. Бернат 45, 1:1 Л. Инсиние 63-дузпа) Порто - Локомотив М 4:1 (1:0 Е. Ерера 2, 2:0 М. Марега 42, 2:1 Дж. Фарфан 59, 3:1 Х. Корона 67, 4:1 Отавио 90) Шалке 04 - Галатасарай 2:0 (1:0 Г. Бургщалер 4, 2:0 М. Ут 57)", "date": "2018.11.07", "title": "Икарди отмъкна победата от „Барса“ (РЕЗУЛТАТИ)"}
{"url": "https://www.monitor.bg:443/bg/a/view/petrolyt-na-opek-poevtinja-do-70-88-za-barel-148887", "text": "Средната цена на петрола на Организацията на страните износителки на петрол (ОПЕК) вчера се понижи до 70,88 долара за барел, информира днес на сайта си картелът. В понеделник един барел от кошницата на ОПЕК се търгуваше за 71,45 долара. За определяне на цената на петрола на ОПЕК се използва т. нар. петролна кошница, включваща 14 сорта петрол за износ на страните членки на картела: Лек арабски (Саудитска Арабия), Басра лек (Ирак), Бони лек (Нигерия), Ес Сидер (Либия), Жирасол (Ангола), ирански тежък (Иран), Кувейт експорт (Кувейт), Мерей (Венецуела), Мурбан (ОАЕ), Ориенте (Еквадор), Катар марин (Катар), Шахаран бленд или \"Сахарска смес\" (Алжир), Раби лек (Габон) и Зафиро (Екваториална Гвинея). Историческият максимум за \"кошницата на ОПЕК\" е цената от 140,73 долара за барел, отчетена на 3 юли 2008 г. Цената на барел петрол се определя чрез извеждане на средна аритметична величина от котировките към момента на закриване на търговията с всички сортове от \"кошницата на ОПЕК\" предходния работен ден.", "date": "2018.11.07", "title": "Петролът на ОПЕК поевтиня до $70,88 за барел"}
{"url": "https://www.monitor.bg:443/bg/a/view/puskat-parnoto-v-sofija-ot-dnes-148869", "text": "От днес започва поетапното пускане на отоплението в столицата. Това съобщиха от Топлофикация София. Началото на отоплителния сезон в Пловдив вече бе дадено. Отоплителният сезон започва при три последователни дни със средноденонощна температура по-ниска от + 12 градуса и прогноза за трайно застудяване. Парното ще бъде пуснато най-напред в детските градини, учебните и здравните заведения. Следват жилищните сгради във всички райони, както и административните и стопанските сгради. От Топлофикация София напомнят, че преди пускането на парното клиентите трябва да приключат всички ремонти по вътрешната отоплителна мрежа и да запълнят източените инсталации. Вентилите на радиаторите трябва да бъдат отворени на максимална степен, за да не се налага допълнително обезвъздушаване. Необходимо е да бъдат проверени и електронните уреди за дялово разпределение. В случай че дисплеят им е угаснал, абонатите трябва незабавно да потърсят съдействие от топлинния си счетоводител. Клиентите, които желаят включване на отоплението в сградата на по-късен етап, могат да подадат заявление в обслужващия ги топлорайон заедно с подписано за целта решение от общото събрание на етажната собственост.", "date": "2018.11.07", "title": "Пускат парното в София от днес"}
{"url": "https://www.monitor.bg:443/bg/a/view/vylchev-vsichki-meteorolozi-ot-nimh-minavat-kym-novo-drujestvo-148872", "text": "Отделянето на НИМХ от БАН от 1 януари не би трябвало да създаде проблеми с работата на НИМХ, заяви пред бТВ просветния министър Красимир Вълчев. Всички метеоролози минават към ново дружество с преструктурирането.  Тези, които искат да останат в БАН могат да го направят. „От 1 януари НИМХ, ако бъде приет бюджета, ще излезе в неговата цялост. По същество БАН не са възразили срещу това, което сме предложили. Те заеха принципно решение да бъде изведен НИМХ, сключихме споразумение, защото имаше опасност през септември институтът да спре работа, защото нямаше директори. Няма точка от споразумението, която да противоречи за закона за бюджета. БАН са против формата, но ние не можем да разберем защо\", каза Вълчев. Няма механично вадене, има преобразуване. Едно юридическо лице на 31 декември е към една организация, на 1 януари е към друга организация. Всичко се запазва, подчерта образователният министър. \"Имаше известна емоция кой ще надделее в скандалът БАН – НИМХ, включително за това да дадем пример и за други институти, че не е безпроблемно да излезеш от БАН\", каза министър Вълчев. В следващият бюджет е планирано 20% увеличение на учителските заплати. Това заяви образователният министър Красимир Вълчев. Минималната учителска заплата става 920 лв., средната брутна - 1300 лв., което е чисто между 1000-1100 лв. \"Трябва да се отбележи, че за първи път средната учителска заплата надвишава средната за страната\", посочи министърът. Красимир Вълчев посочи, че липсват учители по информационни технологии, английски език, ресурсни учители, информатика, физика и математика. \"Обсъждахме нови мерки за привличане на млади хора, инвестираме не само в 18-годишните, но и в 25-30-годишните\", каза той. „Имаме необходимост от обща подкрепа за всички учители, за да направим тази професия по-уважавана и да накараме повече млади хора да се включат в нея, затова планираме общо увеличение. В системата имаме и диференцирано заплащане, имаме и система за кариерно развитие в зависимост от резултатите\", добави Красимир Вълчев. Министърът обаче подчерта, че няма единен критерий за оценка на представянето на преподавателите, на базата на който да могат да се дават по-големи заплати според заслугите. Дори образователните резултатти на учениците невинаги са критерий.", "date": "2018.11.07", "title": "Вълчев: Всички метеоролози от НИМХ минават към ново дружество"}
{"url": "https://www.monitor.bg:443/bg/a/view/dejan-donkov-se-zapali-po-boksa-snimki-148866", "text": "Най-новата страст на вдъхновителя на Мелпомена Деян Донков, като че не е нова пиеса а боксовия ринг. Звездата от „Калигула“ публикува своя снимка от тренировка по бокс, облят целия в пот, заедно с треньора си в известен столичен фитнес. А колежката му в театъра и партньорка в хитовата постановка – Биляна Петринска му отвърна с фотос, на който също е с ръкавици за тренировка. Явно добрата й фигура след раждането не е просто божи дар, а плод на усилен труд. В последно време Деян активно публикува снимки от свои тренировки – желание за поддържане на топ форма, достойно за уважение.", "date": "2018.11.07", "title": "Деян Донков се запали по бокса (СНИМКИ)"}
{"url": "https://www.monitor.bg:443/bg/a/view/ogranichenija-dnes-po-hemus-i-lulin-zaradi-remonti-148870", "text": "Подменяне на антена на мобилен оператор днес ще промени организацията на движение в тунел “Правешки ханове” на автомагистрала “Хемус”. От 10 до 12 часа ще бъде спрян трафикът в изпреварващата лента в тръбата за Варна, като автомобилите ще преминават в активната лента. От 12 до 14 часа пък ще бъде ограничено движението по изпреварващата лента в тръбата за София и трафикът ще се насочва в активната лента. На автомагистрала “Люлин” ще се довършва укрепването на ската при 9-ти километър и затова в този участък в посока София от 9 до 16 часа автомобилите ще се движат само в изпреварващата лента.", "date": "2018.11.07", "title": "Ограничения днес по \"Хемус\" и \"Люлин\", заради ремонти"}
{"url": "https://www.monitor.bg:443/bg/a/view/zakopchaha-ruski-oligarh-v-monako-148876", "text": "Руският милиардер Дмитрий Риболовлев е бил взет под стража във вторник в Монако, съобщава Le Monde, позовавайки се на информиран източник. Той посочва, че олигархът е бил арестуван по искане на прокуратурата на княжеството. По информация на френското издание, бизнесменът е заподозрян в корупция и търговия с влияние. По делото в дома на Риболовлев в Монте Карло е бил извършен обиск. Le Monde припомня, че през 2017 г. олигархът се опитвал да използва връзките си с ръководството на полицията в Монако, за да си осигури положителен изход от съдебния спор с швейцарския арт дилър Ив Бувие. Според други информационни източници милиардерът не е бил задържан в Монако, а сам се е явил на разпит. Риболовлев е един от най-богатите хора в Русия – в националния рейтинг на Forbes за 2018 г. той заема 18-о място, като финансовото му състояние се оценява на 6,8 млрд. долара. От 2011 г. олигархът е собственик на футболния клуб „Монако“, като на 6 ноември той бил задържан няколко часа преди домашния мач на отбора му в Лигата на шампионите срещу „Брюж“.           Междувременно проблеми застигнаха още трима руски бизнесмена. Организаторите на Световния икономически форум в Давос са съобщили на президента на банка „ВТБ“ Андрей Костин, както и на олигарсите Олег Дерипаска и Виктор Векселберг, че тяхното присъствие на мероприятието тази година е нежелателно. По информация та The Financial Times, в Давос взели това решение под натиска на Вашингтон, който преди време въведе санкции срещу споменатите бизнесмени. Костин, Дерипаска и Векселберг, които са чести гости на форума, попаднаха в „черния“ списък на щатите през април т.г. Наложените върху тях ограничения предвиждаха замразяване на активите и арест на банковите им сметки на територията на САЩ.             След публикацията на FT източник, близък до Дерипаска, заяви, че бизнесменът и без това е планирал да не посещава тази година Давос, тъй като през последните месеци се е „оттеглил от бизнеса“.", "date": "2018.11.07", "title": "Закопчаха руски олигарх в Монако "}
{"url": "https://www.monitor.bg:443/bg/a/view/kim-kardashijan-byrkala-seksa-sys-snimachna-ploshtadka-148868", "text": "Бившият на Ким Кардашиян - Рей Джи не спира да разкрива най-пикантни интимни подробности от отдавна приключилата им връзка. Последно той заяви, че Ким е имала голям брой секс играчки, както и че по време на полов акт спирала, за да оправи грима си. „Тя се притесняваше да не се изпоти и спирахме да правим секс, за да си оправи грима. Искаше да изглежда неотразимо по време на секс, да има добро осветление, да има атмосфера\", споделя той. Сякаш риалити звездата се подготвя за снимачната площадка, а не за близост между двама души. Самата Ким не се сдържа и отговори на Рей Джи: \"…Или просто показва, че е патологичен лъжец. Феновете на Кардашиян също я защитиха. Неин привърженик написа в Туитър: \"Рей Джи, споделяйки постоянно детайли от интимността с Ким, показва, че има ниско самочувствие. Надявам се, че Кание ще го игнорира“.", "date": "2018.11.07", "title": "Ким Кардашиян бъркала секса със снимачна площадка"}
{"url": "https://www.monitor.bg:443/bg/a/view/svidetel-prestoja-tri-dni-myrtyv-v-toaletnata-na-syda-148873", "text": "Свидетел почина в тоалетната на съда в немския град Кил, а тялото, заключено в една от кабинките, е било открито едва три дни по-късно, пише в. „Билд”. 70-годишният мъж трябвало да даде показания на съдебен процес по дело срещу фалшива злополука на пътя. Преди заседанието той отишъл до тоалетната, заключил се в една от кабините и починал от инфаркт. Тъй като свидетелят не се явил в съдебната зала, делото било отложено. Служителите на съда забелязали заключена кабина, но не придали никакво значение на това – решили,  че по някаква причина не може да се ползва.", "date": "2018.11.07", "title": "Свидетел престоя три дни мъртъв в тоалетната на съда"}
{"url": "https://www.monitor.bg:443/bg/a/view/bezumec-se-izkypa-v-razvydnik-za-krokodili-148875", "text": "Изпаднал в странно състояние мъж от американския щат Флорида втрещи служителите на ферма за крокодили в Сент Аугустин като се изкъпа в басейна при питомците им. Безумецът преодолял няколко заградителни мрежи, съблякъл се и скочил при влечугите. Заточените в развъдника обитатели на водите на река Нил изобщо не се зарадвали на натрапника и го нападнали. Случаен минувач забелязал последвалата кървава сцена и се обадил на полицията. Стражите на реда мълниеносно се озовали на място и прибрали окървавения герой в участъка. В резултат на цялата история човек може само да си спомни, че „пияните и лудите господ ги пази”, защото плувецът е успял да се отърве само с два ухапани (не отхапани) крака и достатъчно голяма доза уплах. Той е настанен в болница, но няма да прекара дълго там, защото бързо ще се възстанови.", "date": "2018.11.07", "title": "Безумец се изкъпа в развъдник за крокодили"}
{"url": "https://www.monitor.bg:443/bg/a/view/kraft-heinz-prodava-na-parmalat-mandri-v-kanada-za-1-2-mlrd-148874", "text": "Производителят на храна Kraft Heinz обяви решението си да продаде за 1,2 млрд. долара производството си на сирена в Канада, съобщи Reuters. Купувач е италианският хранителен гигант Parmalat. Сделката засяга марките натурални сирена Cracker Barrel, P\"tit Quebec и aMOOza! на канадския пазар, се уточнява в съобщение на продавача. Приключването на покупко-продажбата ще стане в първото полугодие на 2019 г. Kraft Heinz продава на италианците мандрите си в Ингълсайд, в провинция Онтарио. Канадската фирма си запазва брандовете Philadelphia, Cheez Whiz и Kraft Singles, които се произвеждат в Квебек.", "date": "2018.11.07", "title": "Kraft Heinz продава на Parmalat мандри в Канада за $1,2 млрд."}
{"url": "https://www.monitor.bg:443/bg/a/view/svetlana-angelova-60-ot-pensionerite-shte-vzemat-koledni-dobavki-148835", "text": "Квотите за работодателите остават в Закона за хората с увреждания, каза в интервю пред \"Монитор\" Светлана Ангелова, депутат от ГЕРБ и зам.-председател на социалната комисия в НС - Бизнесът го предложи, изхождайки от интереса си за осигуряване на работна ръка, без да си дава сметка, че ако бъде прието, ще има негативен ефект. Тази тема не подлежи на обсъждане, тъй като категорично нямаме намерение да променяме платения годишен отпуск по време на майчинство. Според мен по-добрият вариант е да се търсят мерки, които да накарат жените да се върнат по-рано на работното си място. Те трябва да имат избор дали да останат вкъщи, или да се трудят, затова и миналата година с промените в Кодекса за социално осигуряване направихме първите крачки към това. Ако се върнат към служебните си задължения, преди рожбата им да е навършила годинка, освен заплатата майките ще получават и 50% от майчинството. Друг стимул е откриването на повече детски градини и ясли, които да бъдат достъпни за всички. Впрочем има много добри примери за създаването на ведомствени детски заведения към самите фирми. - Ефект със сигурност има, защото от данните на НОИ става ясно, че след приемането на промяната броят на майките, които са се върнали към служебните си задължения, преди децата им да навършат година, се е увеличил. - Размерът на обезщетението не е увеличен с цел майката да може да се върне по-рано на работното си място. Впрочем България е първенец в ЕС по най-дълго платено майчинство – 410 дни платен отпуск при бременност и раждане и отпуск за отглеждане на дете между 1- и 2-годишна възраст. Това е един вид подкрепа на майките, която цели увеличаване на раждаемостта и противодействие на демографската криза. Точно защото демографските показатели в страната ни не са от най-добрите, дългото платено майчинство трябва да се запази. - Смятам, че това е един от най-добрите бюджети за последните години. Знаете ли, някои го наричат щедър, други - социален, но според мен цифрите сами говорят. Рекордите в него са в няколко основни насоки – ръст на доходите, ниска инфлация около 3%, минимален дефицит, ръст на икономиката, увеличение на пенсиите от 1 юли с 5,7%. В този ред на мисли таванът им, който дълги години беше замразен, от догодина ще бъде значително увеличен - от 910 лв. на 1200 лв. Сред достойнствата на бюджета са още повишаването на минималната работна заплата на 560 лв., ръстът на бюджетните и учителските заплати. В социалното министерство пък ще бъдат насочени 200 млн. лв. повече. От тях 40 млн. лв. са за повишаване на размера на енергийните помощи, а 150 млн. лв. са отпуснати лично по настояване на премиера Бойко Борисов за политики за хората с увреждания. - Даването на великденски и коледни добавки при икономии в бюджета е една последователна политика на правителството. Размерът им все още е дискусионен въпрос, но до средата на ноември ще е ясна точната сума. Понеже финансовият ресурс е ограничен, затова сме приели принципа да дадем на тези, които са с най-ниски пенсии, до линията на бедност. Въпреки това искам да подчертая, че около 60% от пенсионерите ще получат коледни добавки. - Не мисля, че е точно така, защото социалното министерство беше заложило разработването на нов закон за хората с увреждания и нов закон за социалните услуги. Този за хората с увреждания целеше да отговори на изискванията на конвенцията за правата на хората с увреждания и смятам, че постигна своята цел. Той има максимална подкрепа - както от национално представителните организации на и за хората с увреждания, така и от протестиращите майки. Голяма част от предложенията и на двете групи бяха приети в този закон. Става въпрос за създаването на държавна агенция за хората с увреждания от 2021 г., национални програми за изграждане на достъпна среда и лична мобилност, създаване на центрове за защитена заетост и квоти за работодателите. Индивидуалната оценка пък е ключът към финансовата подкрепа. Съвсем скоро предстои да бъде финализиран - петък е крайният срок за предложения за промени между първо и второ гласуване. Всъщност няма да има съществени промени по отношение на закона за хората с увреждания между двете четения. По-скоро ще бъдат синхронизирани текстовете с останалите закони, към които има препратки. - Наистина този текст в закона за хората с увреждания създаде напрежение сред протестиращите майки на деца с увреждания, затова и ние заявихме, че подлежи на промяна между първо и второ гласуване. Вариантите са два – или да остане както е в момента, а именно социалният министър, или думата „ресорен“ да бъде премахната от основния текст и да остане само вицепремиер. Все още този въпрос предстои да се обсъжда. Протестиращите майки настояват да остане само вицепремиер, докато според нас най-добре би се справил с тази задача социалният министър, защото той е най-запознат с политиките за хората с увреждания. - Няма вероятност този текст да отпадне, а що се отнася до съпротивата на работодателите и техните аргументи, смятам, че те са неоснователни. Квотите са стъпка в правилната посока, защото едно от най-големите предизвикателства от политиките за хората с увреждания е да им гарантираме възможност за заетост. Такива квоти имаше досега в държавната администрация и нямаше никакъв проблем с реализирането им. В подзаконовата нормативна уредба ще бъде регламентирано в кои производства ще бъдат освободени от санкция, защото работата не позволява да бъде изпълнявана от човек с увреждане. Освен това, ако в бюрата по труда нямат подходящото лице, което да предложат на работодателя, той също няма да бъде санкциониран. Всичко ще бъде разписано конкретно в подзаконовата наредба, така че да не се създават възможности за вратички, с които фирмите да заобикалят закона. - Не смятам, че ще се стигне до това, защото лицата с трайни увреждания по нищо не отстъпват на останалите работници. Освен това по ОП „Развитие на човешките ресурси“ могат да преминат различни обучения, квалификации и преквалификации. - Не мога да ви кажа, още повече че в законодателството ни има стимулиращи мерки за насърчаване на работодателите, които наемат такива хора. За различен период от време държавата поема минималната работна заплата и осигуровките им. - Само преди няколко седмици парламентът прие съвършено нов закон за предприятията за социалната и солидарната икономика. Той е разработен във връзка с управленската програма на правителството, като целта, която си поставя, е развитието и насърчаването на стопански отрасъл със социална насоченост в посока на заетост, социално включване, жизнен стандарт на уязвими групи от населението. У нас и преди приемането на този закон имаше социални предприятия, които сами се бяха определили като такива. Според статистиката те са над 1400. Една от идеите на закона е да даде ясен регламент и рамка що е това социално предприятие. Тепърва, след като имаме такъв закон, ще видим дали ще има по-голям интерес към този сектор. Родена е на 9 юни 1969 година в Горна Оряховица Завършила е социални дейности, финанси и психология Специализирала е здравен мениджмънт Заместник-председател на комисията по труда и социалната политика", "date": "2018.11.07", "title": "Светлана Ангелова: 60% от пенсионерите ще вземат коледни добавки"}
{"url": "https://www.monitor.bg:443/bg/a/view/ot-dnes-obshtinite-kandidatstvat-s-proekti-za-bezplaten-wi-fi-148761", "text": "Общините от днес вече може да подават проекти по схемата по схемата \"WiFi4EU\" на Европейската комисия. 120 млн. евро ще са налични за до 8000 общини в ЕС до 2020 г. С финансиранете ще се подпомогне изграждането на високоскоростна безжична интернет връзка на оживени обществени места като паркове, площади, обществени сгради, библиотеки и здравни заведения на цялата територия на Съюза и ще се осигури безплатен достъп за гражданите и посетителите на ЕС. За да се обработи големият брой кандидатури от цяла Европа, процедурата по кандидатстване ще е опростена и изцяло онлайн. Щом се регистрират на специално създадения портал WiFi4EU, общините ще могат да кандидатстват онлайн за ваучер до 15000 евро по WiFi4EU схемата с един клик. Както „Монитор” вече писа с парите по програмата кметовете ще купуват оборудване за безжичен нет за граждани и туристи на най-посещаваните обществени места в Европа. Комисията ще избере проектите на принципа \"първи подал, първи получил\". В предстоящата обява първите 2800 общини ще получат WiFi4EU ваучер, като всяка държава членка има гарантирани поне 15 ваучера. Набирането на проекти трябваше да започне още през юни месец тази година, но техническа неизправност на платформата за кандидатстване отложи старта на програмата.  През следващите две години ще бъдат отправени още 3 покани за кандидатстване по WiFi4EU Ц приблизително по една на всеки 6 месеца. Спонсорираните по WiFi4EU мрежи ще бъдат безплатни, без реклами и без събиране на лични данни. Средствата ще бъдат предоставени на мрежи, които не са дубликат на съществуващи безплатни частни или публични предложения с подобно качество.", "date": "2018.11.07", "title": "От днес общините кандидатстват пред ЕК за безплатен WiFi"}
{"url": "https://www.monitor.bg:443/bg/a/view/slynce-progonva-myglata-sled-objad-s-temperaturi-do-18-gradusa-148867", "text": "Мъгливо или с ниска слоеста облачност ще бъде днес в равнините, като на отделни места в южните и източните райони ще преръми. В планинските райони ще е предимно слънчево. Вятърът ще е слаб от изток-североизток. Минималните температури ще са между 4 и 9 градуса, в отделни котловини до 0 градуса, а максималните ще са между 13 и 18 градуса. Максималната температура на височина 1200 метра ще е около 12 градуса, а на 2000 метра ще е около 6 градуса. Ниска облачност или мъгла, като на места ще преръми над Черноморието, със слаб до умерен североизточен вятър. Максималните температури ще бъдат между 14 и 16 градуса.  През следващите три дни не се очаква промяна на времето. През нощта и преди обяд в равнинни от страната има ниска облачност или мъгла и в отделни райони ще преръми. В следобедните часове облачността ще намалява и видимостта ще се подобрява. В петък и събота, както и в планините ще има слънце. ", "date": "2018.11.07", "title": "Слънце прогонва мъглата след обяд с температури до 18 градуса"}
{"url": "https://www.monitor.bg:443/bg/a/view/bojko-borisov-na-kongres-na-enp-v-helzinki-148832", "text": "Премиерът и лидер на ГЕРБ Бойко Борисов заминава в сряда за Хелзинки, където ще се проведе конгрес на ЕНП. Най-голямата партия в Европейския парламент ще вземе решение чия кандидатура да издигне на изборите през 2019г. за поста шеф на Европейската комисия, която в момента се оглавява от Жан-Клод Юнкер. Председателят на ЕНП Жосеф Дол посочва в писмо, че изборите през 2019 г. ще бъдат от решаващо значение за бъдещето на Европейския съюз. „Нашата история се корени в самите основи на европейския проект. За съжаление, това наследство сега е застрашено от екстремистки партии, а външните сили все по-често се опитват да разкъсат Европа, която сме си поставили в създаването. Тези опоненти не предлагат алтернатива и предлагат само връщане към нестабилност и конфликт“, посочва Дол. В делегацията на българския премиер ще бъдат зам.-председателите на ГЕРБ Цветан Цветанов, Йорданка Фандъкова и Димитър Николов, еврокомисарят по цифрова икономика Мария Габриел, както и евродепутати от партията.", "date": "2018.11.07", "title": "Бойко Борисов на конгрес на ЕНП в Хелзинки"}
{"url": "https://www.monitor.bg:443/bg/a/view/sa-sht-republikancite-zapazvat-senata-demokratite-vzimat-kamarata-na-predstavitelite-148864", "text": "Демократическата партия ще установи контрол върху Камарата на представителите, а Републиканската партия ще запази контрола си върху Сената, след междинните избори в САЩ, които бяха възприемани като референдум за политиката на президента Доналд Тръмп, предаде АФП. Демократите си осигуриха 219 от общо 435 места в Камарата на представителите, а републиканците ще се задоволят със 193, предаде АП. В Сената съотношението на силите е за републиканците, които печелят 51 места, срещу 45 за демократите. Американският президент Доналд Тръмп нарече \"огромен успех\" резултатите от произведените вчера междинни избори, предадоха световните агенции. \"Огромен успех тази вечер. Благодаря на всички!\", написа в Туитър държавният глава, който хвърли много усилия в предизборната кампания на своята Републиканска партия. Телевизия Си Ен Ен прогнозира, че републиканците могат да спечелят 21 губернаторски поста от общо 36 щата, в които се гласува вчера за губернатор.", "date": "2018.11.07", "title": "САЩ - Републиканците запазват Сената, Демократите взимат Камарата на представителите"}
{"url": "https://www.monitor.bg:443/bg/a/view/uriah-heep-stava-na-50-u-nas-148865", "text": "Легендарните рокаджии от Uriah Heep ще отбележат юбилея на групата с концерт в София. Емблемите на хипи движението ще изпълнят зала „Универсиада“ на 6 февруари 2019 г. Концертът им е част от европейската им обиколка с която отбелязват 50-тата си годишнина на сцена. От 1969 г. досега Uriah Heep има 45 000 000 продадени албума по света и изнася концерти в над 60 държави. Последният албум \"Living The Dream\", който излезе наскоро, е 25-и поред. Uriah Heep поставят у нас една от най-обичаните традиции – Джулай морнинг. От години на всеки 1 юли Джон Лоутън – фронтменът на бандата е по българското Черноморие с концерт, в който посреща, задно със стотици българи юлското слънце. Бандата е и първата рок група, която свири у нас. През 1988 г. прави турне в 25 български града. Билетите за юбилейния концерт на 6 февруари вече са в продажба на цени между 40 и 50 лв.", "date": "2018.11.07", "title": "Uriah Heep става на 50 у нас"}
