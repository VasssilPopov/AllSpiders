{"url": "https://www.monitor.bg/bg/a/view/evrodeputatite-prieha-pravila-za-nepostojannata-rabota-162735", "text": "Евродепутатите одобриха във вторник набор от минимални права за работниците с договор за работа на повикване, на базата на ваучери или на работа за платформи катo Uber или Deliveroo. Държавите членки разполагат с три години, за да въведат разпоредбите ѝ в своите национални законодателства. Законопроектът, чийто текст е вече съгласуван със Съвета, предоставя набор от минимални права за лицата, които работят на непостоянна или краткосрочна работа, работниците с договор за работа на повикване, работниците с непостоянна работа, работниците със заплащане чрез ваучери, работниците през платформи, както и платените стажанти и чираци, ако те работят минимум три часа седмично и 12 часа на четири седмици средно. Самостоятелно заетите лица ще бъдат изключени от новите правила. Всички работници трябва да бъдат информирани от първия ден като общ принцип и не по-късно от седем дни, когато това е оправдано, за основните аспекти на техния трудов договор като: описание на задълженията, начална дата, продължителност, възнаграждение, стандартен работен ден или референтни часове за тези с непредвидими работни графици. Конкретният набор от права, който се отнася за новите форми на заетост, включва: Работниците с договори за работа на повикване или с подобни форми на заетост следва да се възползват от минимално ниво на предсказуемост, като например предварително определени референтни часове и референтни дни. Също така, те трябва да могат да отказват, без последствия, задание извън предварително определени часове или да бъдат компенсирани, ако заданието не е било отменено навреме. Държавите членки следва да приемат мерки за предотвратяване на злоупотреби, като например ограничения за употребата и продължителността на договора. Работодателят не трябва да забранява, наказва или възпрепятства работниците да заемат работа в други фирми и компании, ако тази работа е извън работния график, установен с този работодател. Изпитателните срокове не могат да бъдат по-дълги от шест месеца или трябва да бъдат пропорционални на очакваната продължителност на договора в случай на срочна заетост. Подновеният договор за същата функция няма да води до нов изпитателен срок. И накрая, работодателят ще трябва да осигури задължително обучение, което ще бъде безплатно и ще се счита за работно време. Когато е възможно, такова обучение трябва да завършва в рамките на работното време.", "date": "2019.04.16", "title": "Евродепутатите приеха правила за непостоянната работа"}
{"url": "https://www.monitor.bg/bg/a/view/avramova-ne-otstypva-tol-sistema-startira-na-16-avgust-162737", "text": "Новата система за таксуване на тежкотоварните превози ще стартира тестово на 16 август. На този етап е планирано 50% от републиканската пътна мрежа, което е 10 800 км, да бъде включена в обхвата на тол системата. Това обяви пред журналисти в Ямбол регионалният министър Петя Аврамова. Коментарът на Аврамова е в отговор на  , който се обяви срещу планираните нови тарифи за превоз. След разговори с Агенция „Пътна инфраструктура“ превозвачите са предупредили, че не приемат тол таксите и са готови на протестни действия, стана ясно по-рано днес. „Ще продължим да търсим възможност за конструктивен диалог с всички превозвачи във връзка с тол системата, която ще заработи в тестови режим от 16 август, защото смятаме, че тази реформа трябва да бъде въведена в България“, коментира Авромова, цитирана от ведомственият пресцентър. По думите й защото в момента 2/3 от пътните такси за ремонт и пътно поддържане се събират от винетките за леки автомобили. Останалата 1/3 е от тежкотоварния трафик, който всъщност руши българските пътища. „Над 90% от въпросите, които ми задават хората във всички населени места, в които се срещам с тях, са за пътища. Всички искаме да караме по хубави пътища“. Според нея с темата е възможно да се спекулира по чисто политически причини. което означава, че няма да се събират пътни такси, защото участъците не са в добро експлоатационно състояние, смята Аврамова. Останалите 10 000 км републикански пътища ще бъдат без тол такса, както и още 20 000 км общински пътища, за които не се изисква такава. Никой от превозвачите в момента не може да даде точна справка за това колко пари ще плати при един курс на негов тежкотоварен автомобил през България, тъй като ние все още коментира още Аврамова и добави, че всички сметки за един курс при това положение са некоректни. Тя съобщи още, че на 2 април е направена техническа свързаност между тол системата и системата на Агенция „Митници“ и  в момента тече синхронизиране на базата данни. Изгражда се и връзка със системата на МВР, където изискванията за сигурност налагат по-сложни процедури, но като техническо изпълнение и свързаност ще имаме готовност да въведем тол системата. Разчитаме на конструктивен диалог, в който да намерим най-вярното решение за България.", "date": "2019.04.16", "title": "Аврамова не отстъпва, тол система стартира на 16 август"}
{"url": "https://www.monitor.bg/bg/a/view/za-sekciite-v-bylgarija-pechatame-nad-7-mln-buletini-162715", "text": "Над 7 млн. бюлетини ще бъдат отпечатани за секциите в страна за евроизборите на 26 май. Това става ясно от документацията на обществената поръчка, която ЦИК публикува. Техният брой се определя според числеността на избирателите в предварителните списъци, които са близо 6,5 млн. души, като към тях се добави и резерв от 10 %. Колко ще са хартиените бюлетини за чужбина ще стане ясно след 7 май, когато изтича крайният срок за образуването на секциите зад граница. Отпечатването на бюлетините ще бъде възложено на БНБ и именно затова процедурата е чрез пряко договаряне. Именно затова и от ЦИК не са посочили цена, тъй като след подаване на офертата от страна на банката, ще се проведат разговори за окончателната сума. Крайният срок за подаване на оферти изтича в края на април. На предишните парламентарни избори през 2017-та, както и на президентските през 2016-та цената на една бюлетина излезе около 18 ст., като ЦИК бе отделила за бюлетините близо 1,43 млн. Лева. ЦИК ще има право по всяко време да прави проверки в печатницата. По традиция има изисквания към хартията – да е бяла, плътна и непрозрачна и с полиграфска защита, а грамажът да е 120 гр.на кв.м. Бюлетините трябва да се отпечатат на кочани по 100 и на тях да има две места за печатите. Бюлетините за страната трябва да бъдат доставени Ще може да проверяваме адреса на избирателната си секция чрез SMS, през интернет или през стационарен или мобилен телефон, съобщиха междувременно от ЦИК. SMS-ът ще бъде изпращан на номер 18429, той е един за трите мобилни оператора А1, Теленор и Виваком. Цената на услугата е 25 ст. без ДДС. В текста на SMS-а се изписват единствено десетте цифри на ЕГН- то, при което системата връща съобщение с номера и адреса на избирателната секция, където трябва да подадем своя вот. Проверка можем да направим и чрез сайта на ГРАО. Ако решим да проверим чрез стационарен или мобилен телефон, трябва да наберем номер 0800 1 4726, който е безплатен за цялата страна. Междувременно ЦИК регистрира листата на ГЕРБ за евровота. ВАС пък остави без разглеждане жалбата на БСП срещу решението на ЦИК за регистрирането на „Коалиция за България“, в която влизат АБВ.", "date": "2019.04.16", "title": "За секциите в България: Печатаме над 7 млн. бюлетини"}
{"url": "https://www.monitor.bg/bg/a/view/lekuvat-ni-s-moderna-tehnika-za-chetvyrt-miliard-leva-temata-162738", "text": "Диагностицират ни и ни лекуват с модерна техника за близо четвърт милиард лева. Тя е разположена в областните градове, като най-наситени с нея са университетските болници, установи проверка на „Монитор“. Техниката е купувана както със средства по оперативни програми чрез Министерство на здравеопазването и от бюджета на ведомството, така и със собствено финансиране. Само за пет години по Средносрочна инвестиционна рамкова програма, по ОПРР 2007-2013, по схема за безвъзмездна финансова помощ „подкрепа за реконструкция, обновяване и оборудване на лечебни и здравни заведения в градските агломерации“ здравното ведомство е предоставило 158 672 910 лв. Общата стойност на закупената с целеви средства от бюджета на МЗ за периода 2015-2018 г. модерна медицинска апаратура възлиза на 10 571 243 лв. Планираните средства от бюджета на ведомството за модерна апаратура за 2018-2019 г. са на обща стойност от 16 881 660 лева. Повечето университетски болници купуват апаратура и със собствени средства. Плевенската „Проф. Георги Странски“ например само за периода 2014-2018 г. е инвестирала 1 663 817 лева. Най-много Варна, Пловдив, Плевен, Стара Загора, Бургас и Пазарджик. Навсякъде лечебните заведения, в които се намира тя, работят по клинични пътеки. Така диагностиката и лечението с направление става безплатно за здравноосигурените. Позиционно-емисионни томографи, популярни като ПЕТ скенери, има в пет града на страната. В столицата са два – в Александровска болница и „Аджибадем сити клиник“, както и в университетските във Варна, Плевен и Пловдив. Такава апаратура има и в Панагюрище. Планира се трети ПЕТ скенер от ново поколение да заработи до края на годината и в Специализираната онкологична болница в София. Цената му е 5 млн. лева. До есента в лечебното заведение ще отвори врати и напълно нова Клиника по медицинска онкология (химиотерапия). В УСБАЛО функционира и уникален апарат за лъчелечение – томотерапия. Позиционно-емисионните томографи са изключително чувствителни и точни при тумори на белия дроб, стомашно-чревния тракт, яйчниците, матката, гърдата, главата и шията, лимфоми, меланоми и редки туморни образувания. Те работят с медицински изотопи. Към момента за производството им са изградени два циклотрона. Единият от тях е в Александровска болница, а другият в университетската във Варна. Стойността на апаратурата във Варна е 5 млн. лв. собствени средства на лечебното заведение. Цялостната инвестиция в София възлиза на 6 200 000 лв. От тях 500 хил. лв. за ремонт и изграждане на помещенията за бейби циклотрона са собствена инвестиция на Александровска болница, а средствата за самото оборудване (5 200 000 лв.) са осигурени от МЗ чрез Револвиращия фонд по заем от Международната банка за възстановяване и развитие. Кибернож, както накратко наричат линейния ускорител за радиохирургия, има в Университетската болница „Св. Иван Рилски“ и тази по онкология в София, в Пловдивската университетска и Варненската университетска болница, Университетската „Д-р Георги Странски“ в Плевен, както и в „Аджибадем сити клиник“. Такъв има и в Комплексния онкологичен център в Стара Загора. Средната цена на такава апаратура е 600 хил. лв. Тя както и метастази. Заради липсата на подобно лечение до неотдавна стотици онкоболни българи пътуваха до Турция. Лечението у нас за диагностицирани и здравноосигурени пациенти се поема от НЗОК и според локализациите е по две клинични пътеки на стойност 3 хил. и 6 хил. лв. Единственият в България бипланов ангиограф се намира в Референтния център по мозъчно-съдови заболявания в Университетската болница „Св. Иван Рилски“. С него се третират изключително сложни артериовенозни малформации. С помощта на тази техника в центъра бяха проведени две изключително сложни интервенции на артериовенозни мозъчни малформации от съвместен екип от проф. Шарбел Монайе и доц. Станимир Сираков. Двамата оперираха преди месец две деца, използвайки революционен не само за България, но и за света метод: трансвенозна ендоваскуларна емболизация при мозъчни артериовенозни мозъчни малформации. „Изследването е безплатно за болните, тъй като се поема от НЗОК“, уточни завеждащият Неврологичната клиника в болницата проф. Петко Шотеков. Нов апарат, единственият в България, казва кои са най-подходящите лекарства за лечение на хипертония при всеки един пациент. Методът се нарича импеданс кардиограф. Това съобщи началникът на Клиниката по вътрешни болести проф. Димитър Раев. Чрез него може да се открие кой е водещият механизъм, довел до проблемите на отделния пациент, и да се избере най-подходящият медикамент. Изследването с импеданс кардиограф обаче не се поема от НЗОК, а е за сметка на пациента. Цената му е 100 лева. От болницата обясниха, че апаратът е скъп и е купен със собствени средства.", "date": "2019.04.16", "title": "Лекуват ни с модерна техника за четвърт милиард лева (ТЕМАТА)"}
{"url": "https://www.monitor.bg/bg/a/view/bivsh-topagent-na-federalnoto-buro-fbr-ne-pravi-razsledvanija-v-drugi-dyrjavi-162739", "text": "„Федералното бюро за разследване на САЩ не провежда разследвания на територията на други държави, освен в случаи на терористични атаки, свързани с американски граждани“. Това заяви бившият топагент на ФБР и настоящ управляващ директор на базираната във Вашингтон BGR Government Affairs Том Лок. Коментарът му е провокиран от поредните фалшиви новини срещу Делян Пеевски, разпространени от „Фрогнюз“ и други медии от машината за клевети на олигарсите у нас, продуцирани от един от основните им спонсори – банкера-беглец Цветан Василев. Преди месец финансираният от Василев сайт на агент „Академик“ на ДС публикува истински новинарски тюрлюгювеч, твърдящ, че в края на март у нас щели да пристигнат агенти на ФБР, за да „извършат множество разпити на свидетели по делото „КТБ“. Като източник на поредния фейк „Фрогнюз“ цитира друг полуанонимен уебсайт - „Либерта“. А като повод за т.нар. разследване бе посочено делото по закона „Рико“, заведено в Ню Йорк под давлението на Цветан Василев и хората, с които източи милиардите от КТБ. Искът бе внесен след спукването на балона с иска по „Магнитски“, надуван в продължение на повече от година от банкера-беглец и финансираните от него медии. А както в случая с „Магнитски“, така и в случая с „Рико“ целта е една и съща – да бъде заливан с фалшиви новини основният враг на олигарсите у нас – депутата и издател на „Телеграф медиа“ Делян Пеевски. Че твърденията за въображаемо разследване на ФБР, свързано с въпросния иск, са поредният фейк става ясно и от коментара на Лок, че Бюрото не провежда разследвания на чужди територии освен в случаи на терористични атаки. Той посочва също, че агенти на ФБР наистина сътрудничат или консултират чужди разследващи органи за наказателни случаи от двустранен интерес. Но подчертава, че “в граждански дела като тези, дискутирани напоследък в български медии, ФБР не би било въвлечено“, визирайки фалшивите новини, разпространявани от „Фрогнюз“ и къде знайни, къде незнайни болтчета от машината за клевети на Цветан Василев и сие.", "date": "2019.04.16", "title": "Бивш топагент на Федералното бюро: ФБР не прави разследвания в други държави"}
{"url": "https://www.monitor.bg/bg/a/view/muzejat-viktorija-i-albyrt-hol-krysti-zala-na-eltyn-djon-i-dejvid-fyrnish-162714", "text": "Галерия 101 в лондонския музей „Виктория и Албърт Хол“ вече ще се казва „Елтън Джон и Дейвид Фърниш“. Това решение е взето след огромното дарение, което звездната двойка на направи на институцията. Изпълнителят на \"Rocket Man\" и съпругът му фокусираха финансите си в в центъра за фотография към музея. Личната колекция снимки на Елтън Джон, която той започнал да събира преди 27 години и която включва над 7000 фотографии, направени от началото на 20-и век до наши дни, се присъедини към над 8000 снимки в ново изложбено пространство. От музея оповестиха и продължително сътрудничество с двойката, което \"цели да революционизира достъпа на публиката до фотографията\". \"Музеят \"Виктория и Албърт\" е известен с посвещаването си на обучението, изследванията и изложбите, които фокусират вниманието върху историята на фотографията“, заяви 72-годишният Елтън Джон. „Новият център не само ще издигне фотографията на по-високо ниво, но и ще допринесе за насърчаване на творци и колекционери\", допълни той.", "date": "2019.04.16", "title": "Музеят \"Виктория и Албърт Хол\" кръсти зала на Елтън Джон и Дейвид Фърниш "}
{"url": "https://www.monitor.bg/bg/a/view/ch-ez-zapochva-pregovori-s-bylgarskata-evrohold-162734", "text": "ЧЕЗ започва ексклузивни преговори с българската компания „Еврохолд“ за българските си активи. Енергийното дружество се отказа да преговаря за продажбата на българските активи на индийския инвеститор . Това пише чешкият вестник „Лидове новини“, позовавайки се на свои източници. „Еврохолд“ имала по-привлекателно предложение от индийците, но не е ясна сумата в офертата. Миналата седмица стана ясно, че окончателно от преговорите отпада и българската „Инерком“ на Гинка Върбакова, след като КЗК спря сделката. По неофициална информация договорена сума с „Инерком“ преди година била 355 млн. евро. От „Еврохолд“ съобщиха в началото на месеца, че ще финансират сделката със собствени средства и с подкрепата на водещи западноевропейски банки. Чешкото издание подчертава, че българската компания „Еврохолд“ няма опит в областта на енергетиката. Дружеството се занимава със застраховане, финансови услуги, лизинг и продажби на автомобили. Акциите му се продават на Софийската фондова борса.", "date": "2019.04.16", "title": "ЧЕЗ започва преговори с българската „Еврохолд“"}
{"url": "https://www.monitor.bg/bg/a/view/sydyt-pak-porjaza-sasho-cheshkija-obvinen-v-otvlichane-i-iznasilvane-162644", "text": "Апелативният съд в Пловдив отново поряза обвинения от окръжната прокуратура в Пловдив в отвличане и изнасилване Пеньо Мангъров – Сашо Чешкия, да излезе на свобода. Той остава за постоянно в ареста, въпреки че според твърденията му, здравословното му състояние не било никак добро и зад решетките не му давали нито хапчета, нито му осигурявали адекватно лечение. В последните си думи пред 3-членния съдийски състав Мангъров обяснява, че красивата пловдивчанка сама е пожелала да отиде с него до софийския му апартамент и че е шофирала луксозното му и струващо над 400 000 лева возило. „Така, както Р. е преценила да демонстрира подобно поведение, точно така е преценила да изпита повече от 10 оргазма при секс с мен и поради същата причина, че е била „отвлечена“,  тя шофираше колата ми с над 260 км/ч, както в едната посока, така и в другата. И на другия ден сутринта, според показанията на самата Р. В., аз съм й дал ключовете от джипа, който й се сторил, че не е чисто нов, за да се прибере самичка до Пловдив. Тъй като съм й обещал лично аз да я върна, след като излизаме на улицата, тя отново ме помоли да шофира тя колата ми, която според нея, й е любимата марка”, каза пред съда Мангъров. В последните си думи той отново поиска свобода, защото не бил добре със здравето. Според неговия адвокат двете обвинения срещу Мангъров са изпразнени от съдържание. „Не е случайно, че самият наблюдаващ прокурор вече за втори път в процедури по мярката на Мангъров казва: „Аз до някаква  степен  бих се съгласила със защитата, ако се допусне, че въпросната пострадала е проститутка“. Аз съм много далеч от това да твърдя, че въпросната девствена дама е проститутка. Не бих си го и помислил.  Тя е   двадесет и няколко годишно момиче, без един    час трудова ангажираност”, казва в пледоарията си защитникът. След това той развива фактологията с данни как момичето е шофирало с между 160 и 200 км/час колата на клиента му и как са спирали на бензиностанция, където ако е била отвлечена, е щяла да иска помощ. Не само, че тя не е сторила това, но и в апартамента на Пеньо в София, в който имало камери, се виждало как младата дама стои насред една от стаите към половин час сама с телефона си в ръка. Но отново не се била обадила на никой за помощ, казва адвокатът. Той иска от прокуратурата да изземе записите от бензиностанцията и от центъра на Пловдив, където девойката сама се качила в колата на Мангъров. „Факт е и тя самата го признава, че тя управлява този автомобил. И г-н  прокурорът я питаше: „Ама защо е необходимо да се ходи в София, не може ли в колата или в Пловдив?“ и т.н. Тук има доказателства. Въпросната дама е казала: „За мен е без значение къде ще прекарам нощта с теб“ - по отношение на Мангъров. „За мен е важно утре  в 9 часа  да се върна в Пловдив, за да си разходя кучето“. На другия ден отново тя, управлявайки автомобила, се връща в Пловдив, за да си разходи кучето, без да има минималното  намерение да сигнализира и да подава оплакване за  изнасилване и за нещо подобно”, твърди още адвокатът. Той сочи за пример и някакво натискане и опипване на входа на столицата, когато при вида на полицейски патрул, младата дама седнала в скута на Мангъров и устроили сцена на полицаите. Според прокурора „в случая е налице едно психическо въздействие, което е  продължило във времето, което е предшествало станалото и е довело до там, пострадалата Р. В. да вземе решение да претърпи нещо, което не е желаела да претърпи, но да избегне по-тежки  вредни последици за себе си и за семейството си”. По повдигнатите му обвинения Пеньо Мангъров го грози затвор от 10 до 20 години или доживотен. Макар и разследването да е в начален етап, от събраните до момента доказателства може да се направи обосновано предположение Пеньо Мангъров да е съпричастен към престъпленията, в които е обвинен, се мотивират апелативните съдии. Според тях има реална опасност при по-лека мярка от задържане под стража обвиняемият да извърши престъпление. Този извод се обосновава от обремененото му съдебно минало, като всички престъпления, за които е осъждан, с изключение на първото, са за престъпления против личността, изнудване и принуда. Апелативният съд  прие, че съществува и реална опасност да се укрие. Той бил закопчан на 10 януари в града на тепетата, след като пловдивчанка се оплакала, че Пеньо я е качил в колата си, закарал я е до София, където я е изнасилил. След това я върнал обратно в Пловдив. Последно бе арестуван миналия септември и отново бе обвинен в изнасилване на млада жена. Рано сутринта на 5 септември м.г. в къщата си в столицата той изнасилил друго момиче, като преди това й дал избор, сочейки й че има две възможности. „Или да те пребия, да те изнасиля и да те изхвърля като куче, или да не се съпротивляваш и да стане по лесния начин”. Момичето явно не се съгласило на лесния начин и Пеньо Мангъров бил арестуван в София. Няколко месеца по-късно случката се повтаря, но с пловдивчанка. Името на Сашо Чешкия нашумя в края на миналия и началото на този век. Той бил издирван от прокуратурата в Чехия за две поръчкови убийства. Едното е от декември 1998г. на богатия строителен предприемач Ладислав Цимерман. Второто покушение е от април 1999г. на осветителя в Народния театър в Прага Иржи Витек. От прокуратурата в Чехия търсили над 2 години Мангъров и го открили в нашенски затвор. Сашо Чешкия излежавал присъда за изнасилване на студентка. В Прага Мангъров получил 30 години затвор при задочно съдене, която присъда била отменена. През септември 2009г. Мангъров получи 20 години затвор за убийството на Цимерман от окръжния съд в Пловдив, който го оправда за второто убийство на Иржи Витек. Определението на Апелативния съд е окончателно и не подлежи на протест и обжалване.  ", "date": "2019.04.16", "title": "Съдът пак поряза Сашо Чешкия, обвинен в отвличане и изнасилване"}
{"url": "https://www.monitor.bg/bg/a/view/5-godini-bankova-garancija-za-dobiv-na-podzemni-bogatstva-162664", "text": "Концесии за проучване на залежи и добив на подземни богатства ще се дават само на фирми със стабилни финансови и технически възможности, като един от начините за доказването ще е 5-годишна банкова гаранция. Това предвиждат предложените за обществено обсъждане промени изменение и допълнение на Закона за подземните богатства, сочи справка в сайта Strategy.bg. Изисква се финансовите възможности на кандидата да осигуряват наличието на ресурс, необходим за извършването на дейностите по концесията за не по-малко от 5 години от влизането в сила на договора за концесия. Техническите възможности на кандидата трябва да осигуряват наличието на активи, необходими за изпълнение на дейностите по разрешението или концесията. Освен това се изисква и като брой и с квалификация и опит в областта на геологията и/или минното дело, за да се осигури качествено изпълнение на дейностите. Наличието на финансов ресурс ще се доказва удостоверения от банкова или кредитна институция, извлечение от годишен финансов отчет или някоя от съставните му части, договор с трето лице, придружен от доказателства, че третото лице разполага с необходимия финансов ресурс. Техническият потенциал ще се доказва договор или друг документ, удостоверяващ права върху актива и извлечение от съответните счетоводни сметки. В мотивите към законопроекта за редакцията се казва, че промените са наложителни, защото концесиите за добив на подземни богатства са изключени от обхвата на Закона за концесиите, поради което влизането му в сила е довела до празнота в нормативната уредба по отношение осъществявания от министъра на енергетиката контрол по изпълнение на концесионните договори за добив на подземни богатства, както и по отношение изменението на действащи концесионни договори. С предлаганите промени се предвижда още за дадена площ могат да бъдат предоставени или за проучване или концесии за добив, при условие че те се предоставят за различни групи подземни богатства, дейностите по едното разрешение или концесия няма да пречат за изпълнението на дейностите по другото разрешение или концесия и е получено съгласие от всеки действащ титуляр или концесионер. Редакцията на Закона за подземните богатства, качена за обществено обсъждане, предвижда и възможността правителството да може да приема решение за ограничаване издаването на разрешения за търсене и проучване или за проучване за общоразпространените подземни богатства за определен срок. Като целта е ограничаване натовареността на територията на страната с минно-добивна дейност. Към 1 февруари 2019 г. действащи са 526 договора за добив на подземни богатства.", "date": "2019.04.16", "title": "5 години банкова гаранция за добив на подземни богатства"}
{"url": "https://www.monitor.bg:443/bg/a/view/ivan-kostov-svidetelstva-za-prehoda-162729", "text": "Вечният постулат за превъзходството на континента вече не се възприема, коментира в интервю за \"Монитор\" историкът - Проф. Пантев, катедралата „Нотр Дам“, символ на красотата и историята на Париж, бе опожарена. Можем ли да кажем, че една многовековна история, не само на Франция, но и на Европа, изчезна пред очите ни? - Не бих казал. За мен това не означава край на една многовековна цивилизация и култура и раса. Но все пак намирам символика със случващото се напоследък. Мисля си, че Европа най-сетне трябва да престане да смята, че е родилната майка на всички култури. Все пак четирите световни религии не са родени на този континент. Трябва да разберем, че до голяма степен благополучието, материалното и културно превъзходство на Европа се дължи и на колониализма. Така че тук трябва да имаме предвид, че свещените камъни на Европа не са вечни. Това, което наричаме евроантлантически ценности, са общочовешки стойности. Един японец или австралиец е не по-малко благороден, отколкото някой европеец. Тази мания да изтъкваме европейското като предимство трябва да приключи. Не ми се вярва пожарът на катедралата „Нотр Дам“ да е преднамерен, защото досега музеи, църкви и библиотеки не са унищожавани. Но това ни дава основание да смятаме, че вечният постулат за превъзходството на Европа явно вече не се възприема не само извън европейците, но и сред самите тях. - На какво е символ „Нотр Дам“? Случайно или не, пожарът се случи точно по време на реставрация на катедралата, с която са израснали поколения. - Нека да напомня, че „Нотр Дам“ е построена много преди падането на България под турска власт. Така, че оттогава разликата между европейския Изток и Запад, между православието и католицизма, а по-късно и протестантството, вече са отбелязали една дълбока бразда. Според мен при пожара в катедралата става дума и за случайност, но нека европейците не проявяват високомерие само защото са родени между Урал и Ламанша. Те трябва да осъзнаят, че явления като бежанските вълни, евтината работна ръка и др. са бумерангът на колониализма. Не може четири века да си експлоатирал друг континент и белгийско Конго, което е най-богато на диаманти, да има най-ниският стандарт. Може би случващото се сега е нещо като реванш, дори да не кажа като отмъщение.  - Много хора дори видяха символика от това, че се случва през Страстната седмица за католиците. Виждате ли такава връзка? - Едва ли можем да търсим символика тук. Не мисля, че има нещо преднамерено и лично аз не откривам съвпадение. Но нека се разбере, че пет жертви в Париж не са повече от жертвите в Шри Ланка или Тунис, да речем.  - Не ви ли обнадеждава обаче обединението на много хора, което видяхме-общата молитва, сълзите, в очите на тези, които наблюдаваха горящата катедрала, чуждите туристи, които бяха в Париж по това време, мигновено се организираха дарителски кампании? - Ако се замислите, след всеки терористичен акт много хора заявяват публично, че страдат, че няма да се примирят, че няма да забравят трагедията. След това обаче се прибират при семействата си и всичко отминава, а тези, които са загубили близки, остават сами и страдат цял живот. Така че подобен патос не означава нищо, когато си е отишъл човешки живот. Тероризмът не е победен, защото не се води война срещу него. Така че за мен това е малко лицемерна, фарисейска мъка на наблюдаващите горящата катедрала. В този случай явно става дума за нещо случайно, но подобни патоси звучат вече банално. - За щастие бяха спасени ценни артефакти, смятате ли, че наистина катедралата може да се възстанови? - Да, смятам, че ще може да се възстанови. Но виждам в това и символика с оглед изчерпването на Европа. - Президентът Макрон отложи речта си към нацията. Но не можем да не отбележим разделението във Франция в момента. За какво говори това? - Затова споменах символиката за изчерпването на Европа. Трябва да видим и негативните неща у нас. Европа е едно, но европейците е друго и те са по-малко от територията. - Поставя ли случващото се и въпроса за опазването на паметниците ни, за съхраняване на културно-историческото наследство? Все пак става дума за многовековна история. - Всички народи имат многовековна история. Паметниците на културата, опредметяването на определени исторически явления, събития и личности не могат да бъдат абсолютно запазени в състояние на един всеобщ нихилизъм. Когато отричаме всичко, ние ставаме доброволни жертви. Но когато измисляме, че не отнася до истории, които не са точно така, ние фактически обезсмисляме онези велики постижения, с които имаме принос към европейската и особено славяноправославната култура. Например езикът ни. - През месец май предстоят избори, като според анализатори са от изключително значение за Европа. Какво да имаме предвид? - Трябва да променим психологията си. Признавам, че за мен е неразбираемо всеки избран за евродепутат заявява, че ще защитава българските интереси. Все пак сме в Съюз, затова питам кой напада българските интереси, че да искат да ги защитават. Ако са под заплаха, защо сме в това обединение? Визитка: Роден е през 1939 г. в с. Раковица, Видинско Работил е в Института по история при БАН Преподавал е в Софийския университет „Св. Климент Охридски” Специализирал е в Англия и САЩ, където също така е и преподавал Специалист по нова история на България и по история на международните отношения ХIХ-ХХ в. Проф. Пантев беше депутат от Коалиция за България три мандата ", "date": "2019.04.16", "title": "Свидетелства за прехода"}
{"url": "https://www.monitor.bg:443/bg/a/view/prof-andrej-pantev-sveshtenite-kamyni-na-evropa-ne-sa-vechni-162728", "text": "Вечният постулат за превъзходството на континента вече не се възприема, коментира в интервю за \"Монитор\" историкът - Не бих казал. За мен това не означава край на една многовековна цивилизация и култура и раса. Но все пак намирам символика със случващото се напоследък. Мисля си, че Европа най-сетне трябва да престане да смята, че е родилната майка на всички култури. Все пак четирите световни религии не са родени на този континент. Трябва да разберем, че до голяма степен благополучието, материалното и културно превъзходство на Европа се дължи и на колониализма. Така че тук трябва да имаме предвид, че свещените камъни на Европа не са вечни. Това, което наричаме евроантлантически ценности, са общочовешки стойности. Един японец или австралиец е не по-малко благороден, отколкото някой европеец. Тази мания да изтъкваме европейското като предимство трябва да приключи. Не ми се вярва пожарът на катедралата „Нотр Дам“ да е преднамерен, защото досега музеи, църкви и библиотеки не са унищожавани. Но това ни дава основание да смятаме, че вечният постулат за превъзходството на Европа явно вече не се възприема не само извън европейците, но и сред самите тях. - Нека да напомня, че „Нотр Дам“ е построена много преди падането на България под турска власт. Така, че оттогава разликата между европейския Изток и Запад, между православието и католицизма, а по-късно и протестантството, вече са отбелязали една дълбока бразда. Според мен при пожара в катедралата става дума и за случайност, но нека европейците не проявяват високомерие само защото са родени между Урал и Ламанша. Те трябва да осъзнаят, че явления като бежанските вълни, евтината работна ръка и др. са бумерангът на колониализма. Не може четири века да си експлоатирал друг континент и белгийско Конго, което е най-богато на диаманти, да има най-ниският стандарт. Може би случващото се сега е нещо като реванш, дори да не кажа като отмъщение.  - Едва ли можем да търсим символика тук. Не мисля, че има нещо преднамерено и лично аз не откривам съвпадение. Но нека се разбере, че пет жертви в Париж не са повече от жертвите в Шри Ланка или Тунис, да речем.  - Ако се замислите, след всеки терористичен акт много хора заявяват публично, че страдат, че няма да се примирят, че няма да забравят трагедията. След това обаче се прибират при семействата си и всичко отминава, а тези, които са загубили близки, остават сами и страдат цял живот. Така че подобен патос не означава нищо, когато си е отишъл човешки живот. Тероризмът не е победен, защото не се води война срещу него. Така че за мен това е малко лицемерна, фарисейска мъка на наблюдаващите горящата катедрала. В този случай явно става дума за нещо случайно, но подобни патоси звучат вече банално. - Да, смятам, че ще може да се възстанови. Но виждам в това и символика с оглед изчерпването на Европа. - Затова споменах символиката за изчерпването на Европа. Трябва да видим и негативните неща у нас. Европа е едно, но европейците е друго и те са по-малко от територията. - Всички народи имат многовековна история. Паметниците на културата, опредметяването на определени исторически явления, събития и личности не могат да бъдат абсолютно запазени в състояние на един всеобщ нихилизъм. Когато отричаме всичко, ние ставаме доброволни жертви. Но когато измисляме, че не отнася до истории, които не са точно така, ние фактически обезсмисляме онези велики постижения, с които имаме принос към европейската и особено славяноправославната култура. Например езикът ни. - Трябва да променим психологията си. Признавам, че за мен е неразбираемо всеки избран за евродепутат заявява, че ще защитава българските интереси. Все пак сме в Съюз, затова питам кой напада българските интереси, че да искат да ги защитават. Ако са под заплаха, защо сме в това обединение? Роден е през 1939 г. в с. Раковица, Видинско Работил е в Института по история при БАН Преподавал е в Софийския университет „Св. Климент Охридски” Специализирал е в Англия и САЩ, където също така е и преподавал Специалист по нова история на България и по история на международните отношения ХIХ-ХХ в. Проф. Пантев беше депутат от Коалиция за България три мандата", "date": "2019.04.16", "title": "Проф. Андрей Пантев: Свещените камъни на Европа не са вечни"}
{"url": "https://www.monitor.bg:443/bg/a/view/spipaha-uchenici-zadignali-komputri-ot-selsko-shkolo-162725", "text": "Двама тийнейджъри на по 12 и 16 години са задържани след сигнал за проникване с взлом в основно училище „Свети Паисий Хилендарски“ в елховското село Бояново. Сигналът е бил подаден рано сутринта в понеделник, след като станало ясно че през уикенда някой е проникнал след разбиване на решетка в школото  и липсват два лаптопа и озвучителни колонки. В резултат на бързите полицейски действия задигната техника е открита в домовете на 12-годишния Мирослав И. и 16-годишният му приятел Валери Ж. Мирослав е ученик в основното училище, а аверът му учи в професионалната гимназия по механизация на селското стопанство „Ернесто Че Гевара“. По първоначални данни хлапетата възнамерявали да продадат техниката в заложна къща , а парите да похарчат за нови маркови джинси. Крадците са от средно заможни български семейства, коментират жителите на Бояново, в хода на издирването им единият от татковците дори вдигнал скандал на полицаите, че се съмняват в синчето му. От ОД на МВР – Ямбол лаконично коментират, че работата по изясняване на обира продължава съвместно с инспектор от детска педагогическа стая при елховското районно полицейско управление.  ", "date": "2019.04.16", "title": "Спипаха ученици, задигнали компютри от селско школо"}
{"url": "https://www.monitor.bg:443/bg/a/view/narychnik-uchi-predpriemachite-na-biznes-162731", "text": "Електронен бизнес наръчник за малки и средни предприятия, който е разработен специално да улесни предприемачите в процеса на търсене на информация, да подобри достъпа до законодателството и да облекчи бизнеса в справянето с най-сложните административни процедури е публикуван на уебстраницата на Министерството на икономиката. Чрез електронния наръчник предприемачите ще намират бързо синтезирана информация за множество бизнес операции, които са предизвикателство, особено за малките и стартиращите фирми. В същото време от него ще могат да се възползват всички предприятия, независимо дали сега започват своята дейност, искат да разширят своя бизнес или да прекратят дейността си. Бизнес наръчникът бе официално представен днес в присъствието на представители на Европейската комисия, публични институции, малкия и среден бизнес и работодателските организации. Наръчникът е достъпен на интернет страницата на Министерство на икономиката, на  и на  език. „Подобряването на ефикасността на политиките в подкрепа на малките и средните предприятия и създаването на по-благоприятна среда за растеж за компаниите, опериращи в България са сред основните приоритети на Министерство на икономиката“, посочи на представянето на електронния наръчник Началникът на политическия кабинет на министерството г-жа Миглена Александрова. Бизнес наръчникът съдържа кратки описания и насоки за над 120 регулации, разпределени според фазата на жизнения цикъл на предприятията. Те имат за цел да обяснят и насочат МСП в процесите на стартиране на бизнес, административно управление, финансови и счетоводни операции, търговски дейности, защита на личните данни, участие в процедури по ЗОП, научна и развойна дейност, промяна в структурата на бизнеса или прекратяване на дейността. Наръчникът съдържа множество препратки към други институции, програми и образци на документи, с цел да повиши достъпа до информация и облекчи бизнеса в справянето с разнообразни административни процедури. Проектът бе реализиран на няколко етапа, в рамките на които бяха проведени проучвания и интервюта със заинтересовани страни и представители на бизнеса, със специален фокус върху малките и средните предприятия, за да бъдат идентифицирани най-често прилаганите и най-сложните правни и регулаторни разпоредби, засягащи дейността на малките фирми в България. В резултат на проведения анализ бяха определени законодателните актове, които се явяват най-трудни за прилагане и бе разработен Бизнес наръчник, представящ на разбираема за бизнеса лексика по-голямата част от режимите и процедурите, които МСП трябва да спазват в своята дейност. Бизнес наръчникът е разработен по проект „Техническа подкрепа за изготвяне на Инструмент за подпомагане на малките и средните предприятия за прилагане на регулационни режими“ и се финансира от Програмата за подкрепа на структурните реформи към Европейската комисия. Проектът е реализиран от ПрайсуотърхаусКупърс заедно със Службата за подкрепа на структурните реформи.", "date": "2019.04.16", "title": "Наръчник учи предприемачите на бизнес"}
{"url": "https://www.monitor.bg:443/bg/a/view/nad-20-ot-klikovete-po-onlajn-reklamite-u-nas-sa-zlonamereni-162733", "text": "С развитието на онлайн рекламата се появяват все по-нови методи за изпреварване на конкуренцията в дигиталното пространство, някои от които - не особено лоялни. Сред тях напоследък е и организираното ĸлиĸaнe въpxy pay per click peĸлaмитe на ĸoнĸypeнтитe (т.нар. нaĸлиĸвaнe), което може да доведе до изразходване на техния рекламен бюджет без никакъв или с минимален ефект. В отговор на тази злонамерена практика, която у нас достига 20% от кликовете, българска дигитална агенция първата у нас услуга за блокиране на кликането върху рекламите от конкурентите. Тя е лесна за използване и е толкова по-ефективна, колкото повече търсене има за съответната фраза и колкото по-скъпа е цената за един клик. Услугата предизвика интереса на клиенти от България, Великобритания и други страни. „За съжаление практиката за кликане на конкурентните реклами е широко разпространена както в България, така и по целия свят, като напоследък се ползват дори ботове – има автоматизирани, платени услуги, където можеш да поръчаш да се клика по рекламите на конкурента ти, за да се изразходи рекламният му бюджет. Визията на нашия екип е, че конкуренцията в дигиталния маркетинг трябва да бъде на полето на иновациите и креативността, а не на нелоялните методи. Затова и създадохме тази услуга, с която искаме да помогнем на нашите клиенти да се защитят от тази некоректна практика, която изкривява пазара. Вeчe cмe пoмoгнaли нa дeceтĸи български фирми и на няколко английски дa ограничат ĸлиĸaнето от конкуренти на техните peĸлaмитe и изтoчвaнeтo нa peĸлaмните им бюджeти. Клиентите, които изпробваха услугата, са възхитени от огромните спестявания, които тя им носи“ - посочва Едуард Димитров от фирмата, предлагаща услуга срещу въпросната порочна практика. Според него, нелоялната практика да кликаш масово върху рекламите на конкурента, е най-широко разпространена в сферата на услугите, защото там е и много голямо търсенето, а също и конкуренцията и съответно цената на клик е висока. А това означава, че за всеки клик върху рекламата му, конкурентът ти плаща много. В България това се практикува най-много в нишите на ключарските услуги, ВИК и електро услугите, ремонтите („ремонт на покриви“ е една от най-силно засегнатите ниши), строителството и довършителните работи, почистването и маркетинг услугите.", "date": "2019.04.16", "title": "Над 20% от кликовете по онлайн рекламите у нас са злонамерени"}
{"url": "https://www.monitor.bg:443/bg/a/view/djamijata-al-aksa-syshto-gorja-162726", "text": "Джамията Ал Акса в Ерусалим също пламна в понеделник вечерта. Огънят беше изгасен веднага. Не е ясно кой е виновен за пожара, но се предполага, че е заради деца, които са си играли с огън наблизо. Единственото нещо, което е изгоряло, е навесът, в който охраната се подслонявала при дъжд. Джамията \"Ал Акса\" е третият по святост храм за мюсюлманите след Мека и Медина. Те вярват, че от там пророкът Мохамед се е възнесъл. В Коранът се говори за неговото „нощното пътуване и възнесението, а по-късно се ражда ислямската легенда за пренасянето на Мохамед от Забранената джамия в Мека до джамията в Йерусалим, като бил пренесен от крилатото ездитно животно Бурак.", "date": "2019.04.16", "title": "Джамията Ал Акса в Ерусалим също горя в понеделник"}
{"url": "https://www.monitor.bg:443/bg/a/view/eksperti-bg-ikonomikata-s-rastej-prez-sledvashtite-godini-162727", "text": "Една от основните причини за растежа у нас са хората. В България се наблюдава силен стремеж за предприемачество, която набира инерция. Това посочи Илия Лингорски, главен икономист на Българска банка за развитие, по време на финансовия форум Шумът на парите в София. Така, според Лингорски, българските фирми са един от основните двигатели на растежа у нас, които в последно време инвестираха сериозно в технологии и излизане на нови пазари, увеличавайки добавената си стойност. По думите му, у нас има стабилна макроикономическа и фискална среда от повече от 10 години, което е предпоставка за устойчив растеж. По отношение на размера на преките чуждестранни инвестиции у нас, икономистът отбеляза, че потокът им не демонстрира колебания. По думите му, статистиката не отчита инвестициите, които частният сектор прави у нас, въпреки че те имат висок дял в състава на икономическия растеж. Дерегулацията, по примера на политиката на Тръмп в САЩ, в краткосрочен план генерира растеж, но в дългосрочен план тези решения отварят икономиката към редица рискове, стана ясно от думите на Кристофор Павлов, главен икономист на „УниКредит Булбанк“. Понастоящем икономиките на страните от Централна Европа започват да се забавят. Така, според експерта, българската икономика има 2 или 3 години, през които ще записва по-високи ръстове спрямо горепосочените страни. Запитан какво смята за потока на преките чуждестранни инвестиции у нас, Павлов посочи, че качеството на инвестициите сега е по-високо спрямо това, което се е наблюдавало преди 2008 г. Според него, инвестицията означава влияние и трябва много внимателно да се подбират вложенията, когато идват от Русия и Китай, например, тъй като страната ни се намира на кръстопът, на който традиционно се разиграват геополитически съперничества.", "date": "2019.04.16", "title": "Експерти: БГ икономиката с растеж през следващите години"}
{"url": "https://www.monitor.bg:443/bg/a/view/kianu-rijvs-prekara-14-godini-v-chernija-spisyk-na-fox-162685", "text": "Холивудският ас Киану Рийвс е попаднал в черния списък на филмовата компания FOX и е прекарал в него цели 14 години. Звездата от „Матрицата“ е бил задраскан от дъската с актьори във филми на компанията, след като е отказал да се снима в продължението на „Скорост“. Тогава той получил забрана да участва в каквато и да било продукция на FOX . Припомняме, че първият филм от поредицата се появи на екран през 1994 година и изстреля Киану до върховете на световната слава. Интересен факт е, че Рийвс отказал участие в \"Скорост \" 2, тъй като предпочел да изиграе ролята на Хамлет в регионална театрална постановка в канадската провинция Уинипег. Рийвс сравни попадането си в черния списък като Актьорът възобнови екранното си сътрудничество с киностудията едва през 2008 година с ролята си в \"Денят, в който Земята спря\".", "date": "2019.04.16", "title": "Киану Рийвс прекара 14 години в черния списък на Fox"}
{"url": "https://www.monitor.bg:443/bg/a/view/vsichki-pchelari-kandidatstvali-za-kosheri-i-otvodki-s-finansirane-162730", "text": "С освободен бюджет по мерките на Националната програма по пчеларство 2017-2019 (НПП) е осигурен ресурс в размер на над 82 хил. лв. (82 342 лв.), съобщиха от Държавен фонд „Земеделие“ (ДФЗ). Средствата ще покрият финансирането на още 27 одобрени заявления по програмата. От тях 7 заявления са за дейност 1 на мярка Д за закупуване на кошери, 12 са за дейност 2 на мярка Д - за закупуване на отводки, а останалите 8 - и за двете дейности Допълнителният бюджет ще обезпечи финансирането по всички мерки и дейности на одобрените заявления за подпомагане за 2019 г. Актуалният списък с класираните кандидати е публикуван на електронната страница на ДФ „Земеделие“. Към момента във фонда са изготвени 1852 договора по НПП. От тях 1770 са подписани, като общият размер на договорираната субсидия надхвърля 4,5 млн. лв. (4530 926 лв.). Новокласираните кандидати ще бъдат поканени да подпишат договорите си по НПП в областните дирекции на ДФ „Земеделие”.", "date": "2019.04.16", "title": "Всички пчелари, кандидатствали за кошери и отводки с финансиране"}
{"url": "https://www.monitor.bg:443/bg/a/view/dunarit-bil-gara-razpredelitelna-za-kuhi-krediti-ot-ktb-162732", "text": "Оръжейният завод „Дунарит“ е бил използван от банкера Цветан Василев за прехвърляне на кредити от КТБ, които веднага били давани като заеми на контролирани от него дружества с общото название „Фирмата“. Това заяви пред спецсъда основният свидетел по делото за източването на КТБ Бисер Лазов, който е бил главен счетоводител във „Фирмата“. „Надкредитиране се използваше тогава, когато изпълнението на възложените задачи изискваше финансиране с нови банкови кредити. Другите дружества вече бяха кредитирани в нормативно разрешените размери и затова се създаваха нови дружества. Кредитираните дружества веднага даваха кредитите като заеми на дружества от „Фирмата“. Надкредитиране имаше и в „Дунарит“ и в „Гипс“, и още компании с реална стопанска дейност. Тези компании си имаха ръководители. Ръководител на „Дунарит“ беше Никола Киров. Иван Джиджев пък бе ръководител на проекта „Парачин“ в Сърбия. – той им възлагаше задачи и те лично му се отчитаха. Виждал съм такива материали“, заяви Лазов, който е работел за Василев от 1998 г. до фалита на КТБ през юни 2014 г. Цветан Василев лично определял размера на банковите кредити и за какво да бъдат използвани средствата от това кредитиране. „Документите се изготвяха в банката, само се донасяха във „Фирмата“ за подпис. Секретарките на Радосвета Василева – Вяра и Жулиета, ходеха до банката, за да ги донесат. Цветан Василев извършваше бизнеса си, който беше симбиоза между банката и „Фирмата“ посредством управлението на определен кръг свои служители, на които пряко възлагаше задачи и те пряко му се отчитаха. Шефът беше единствено той, всички останали бяха служители, независимо на каква позиция бяха или в коя структура работеха“, заяви Лазов. Той разказа и за униженията, на които банкерът е подлагал дори хора на ръководни постове в КТБ. „Бил съм свидетел на боязливото поведение на Георги Христов към Цветан Василев, как стои пред кабинета му с надеждата да бъде приет. Когато Василев свършваше срещата си, ми казваше да вляза, а него го питаше: „Ти по какъв въпрос? Нещо важно или после?“. а не като към изпълнителен директор на КТБ. Подобно страхливо поведение имаше и Георги Зяпков, въпреки че беше началник управление „Кредитиране“ в банката. Бил съм свидетел как Цветан Василев го обиждаше. Виждал съм писмени резолюции с обида, наричал го е и с обидни имена“, разказа Лазов. Свидетелят за пореден път разказа как Василев е осъществил престъпните си идеи. „2013 г. беше периодът, когато бизнес-философията на Цветан Василев вече беше видимо институционализирана. На едно място бяха събрани КТБ, „Фирмата“ и ТВ7. Моята работа беше да очетоводявам сделките на „Фирмата“. Банката продължаваше да отпуска кредити към дружествата във „Фирмата“, а те ставаха все повече. „Фирмата“ имаше един офис, една каса, едно счетоводство и едни юристи. Ключове от касата имаха само Цветан Василев и касиерката Юлия Илиева. Василев искаше от мен да организирам счетоводството така, че да има финансови отчети на всички дружества и той да получава ежедневна информация за всички парични средства, имущества и задължения на всички дружества. Броят на дружествата по негово мнение нямаше значение. Докладваше се като за едно дружество. На 6 етаж където беше „Фирмата“ имаше допълнителна охрана. Тя беше Нямаше възможност да се разхождат из етажа. Дружествата във „Фирмата“ нямаха реална стопанска дейност, а само се прехвърляха заемни средства“, разказа Лазов. Той изброи два случая от ежедневните далавери с парите на вложителите в банката. „Помня деня 7 ноември 2013 г., защото на този ден винаги имаше шеги, че е празник, вероятно свързан с далечната Велика октомврийска революция. Както обикновено, Василев ме извика в кабинета си на 12 етаж в сградата на бул. „Цар Борис III” 159 за възлагане на задачи. Този ден тя беше да бъде осигурено погасяване на кредитните задължения на „Киа моторс България“ и да бъде платена сума към фирма „Ликаси“, което да бъде отразено като увеличаване на инвестицията. Цветан Василев ми обясни, че средствата за погашението и за превода от КТБ трябва да станат по обичайния ред, а той беше финансиране на някое от дружествата във „Фирмата“ с банков кредит. Предадох задачата на Георги Зяпков – началник управление „Кредитиране“ в КТБ. На другия ден Зяпков ми изпрати от служебната си електронна поща съобщение, че същия ден ще бъдат преведени на дружеството „Глобъл юниън“ 29 500 000 евро, 12 700 000 евро на „Интегрални пътни системи“, също дружество от „Фирмата, както и 10 790 000 евро на „Киа“. Първоначалният кредит, който „Киа“ получи от КТБ беше на 20 декември 2011 г. - 10 млн. евро. на мажоритарния си акционер „Афлик България“, също дружество от „Фирмата““, разказа Лазов. Като онагледяване на престъпната схема описа и друг случай. „На 27 септември 2013 г. пък бе погасен кредита на Централна районна база – Перник от 13 млн. евро. Сутринта получих електронно писмо от Зяпков с 3 точки – Първа: ще се увеличи кредита на „М проджект“ с 9 млн. евро, като се указваше кой да бъде първият получател на сумата. Втора точка: ще се погаси кредита на Централна ремонтна база – Перник и трета: ще се даде кредит 15 млн.евро на дружеството „Ларасат“ АД. Желанието на Зяпков беше първият транш да бъде към „Кристал гипс“ или „Дунарит“. Задачата беше поставена още на 18 септември и на 26-ти Цветан Василев ме извика и ми се скара, че възложеното погашение на кредита на Централна ремонтна база – Перник още не е изпълнено. Той бил поел ангажимент, собственикът на дружеството му се обадил и той се ядосал. След като ми се навика с обичайните обидни думи, ми нареди по най-бърз начин да се приключи този въпрос. Обадих се на Зяпков, че Василев е бесен и той се притесни. На 27 септември кредитът беше погасен“, каза Лазов. Това беше трети ден, в който даде свидетелски показания пред съда като свободен разказ. Те ще продължат и в следващите съдебни заседания, след което страните по делото ще му задават въпроси.", "date": "2019.04.16", "title": "„Дунарит“ бил гара разпределителна за кухи кредити от КТБ    "}
{"url": "https://www.monitor.bg:443/bg/a/view/bojidar-andreev-trenira-za-tajland-v-sliven-162723", "text": "Европейският шампион по вдигане на тежести в категория до 73 кг при мъжете се подготвя за предстоящото си участие в световното първенство, което ще бъде през септември  в Тайланд на територията на Сливен. Роденият в тукашното село Тополчане 22-годишен атлет се срещна със сливенския градоначалник Стефан Радев и получи от него премия в размер на 5 000 лв. При срещата със златния ни щангист кметът припомни, че за по-малко от два месеца градът на Сините камъни има вече втори европейски шампион и му пожела и олимпийско отличие. „Спортният клуб, в който се състезава и тренира Божидар за последните три години, е получил около 30 хиляди лева субсидия от Община Сливен. Отделно поемаме издръжката на спортната база и я предоставяме безвъзмездно на клуба. За издръжка на залата отделяме около 20 хиляди лева на година. За последните три години сумата е около 60 000 лева. Политиката, която водим за подпомагане развитието на спорта, не само продължава, а и увеличаваме парите за спорт тази година с 20 процента повече спрямо 2018-а.“, припомни Стефан Радев и припомни че вече е започнала реконструкция на зала „Асеновец“, предвиждали се ремонтни дейности и на други спортни зали. „Подготвям се за световното първенство в Тайланд. Тренирам всеки ден, защото само с тренировки се става шампион“, на свой ред сподели Андреев.", "date": "2019.04.16", "title": "Божидар Андреев тренира за Тайланд в Сливен"}
{"url": "https://www.monitor.bg:443/bg/a/view/nikola-filchev-obvini-komandira-v-plagiatstvo-162719", "text": "Бившият главен прокурор Никола Филчев обвини експремиера Иван Костов в плагиатство. Според екс обвинител №1 Командира е преписал цели страници от негови статии и книги по наказателно право, а след това ги е включил в своите мемоари, без да го цитира като автор. „Не съм очаквал да падне толкова ниско, но той за пореден път показа, че низостта му няма предел. Отворих напосоки „неговата“ книга и от пръв поглед установих, че е преписал дословно цели страници от мои работи. Заимствал е както идеите и изводите ми, така и конкретните думи и изречения“, категоричен е Филчев в интервю за „Блиц“. Бившият главен прокурор твърди, че Костов е заимствал не само думите му, но и идеите и изводите му относно престъпността при прехода и необходимите законодателни промени. „В това изследване както и в другите мои работи посочвам, че преходът у нас е съпроводен с няколко вълни на престъпността: контрабандата при югоембаргото, източването на банките в Безконтролната грабителска приватизация. Следващ етап от развитието на престъпността е злоупотребата с финансови средства на Европейския съюз“, обясни още Филчев. Според него целта на Костов била да се представи пред обществото като „специалист по всичко“. „Гони го някаква мания за величие. Иска хората да си мислят, че е голям специалист по всичко, тънък анализатор, интелектуалец – за когото българският народ не е достоен“, заявява още бившият обвинител №1 и допълва, че все пак Костов е „съкращавал“ части от труда му, които са разобличавали Командира и неговата шайка. „Например когато преписва пасажа за развитието и причините на престъпността у нас, той услужливо изтрива извода ми - че криминалната приватизация на държавното имущество под негово ръководство е основният фактор, който породи организираната престъпност. Тъкмо безконтролната, бандитска приватизация създаде хранителна среда за организираната престъпност у нас“, разказва Филчев. Според него с плагиатство Костов е показал за пореден път, че е „обикновен лъжец и преписвач“. „Истината блесна за пореден път. Тънките и задълбочени анализи на Костов се оказаха една измама. Този семпъл счетоводител, който беше преподавател по научен комунизъм, а след 1990 г. се обяви за демократ – борец срещу комунизма, за пореден път лъже. Днес той се рекламира като началник на някаква амбулатория, която правела анализи. А всъщност е обикновен лъжец и преписвач. Ако притежаваше капчица достойнство този бивш министър-председател нямаше да преписва като слаб ученик от бившия главен прокурор“, категоричен е Филчев. Той посочва, че последиците от откраднатите текстове са посочени в законите – според НК Костов може да лежи в затвора до 2 г., а според Закона за авторското право се дължи обезщетение на автора за причинените му вреди. „Съществува и възможност да се забрани разпространяването на книгата му. Но плагиатството на Костов има и международен аспект. Опасявам се, че може да стане международен скандал. Руските участници в изследването ще ни простят - като на братушки. Руснаците са широко скроени хора. Но германците никак не ги обичат тия работи. Плагиатството се осъжда и наказва много строго в Европейския съюз. Известно е, че министърът на отбраната на Германия Карл-Теодор цу Гутенберг беше принуден да напусне всички държавни и политически постове през 2011 г. поради съмнение за плагиатство – откриха преписани пасажи в дисертацията му. Освен това му отнеха и научната степен „доктор“. А медиите го сочеха като наследник на Ангела Меркел и бъдещ канцлер на Германия“, допълва Филчев. Бившият главен прокурор е категоричен, че не трябва да се да се забравя кой е Костов и какво направи той за българския народ. „В резултат на разбойническата приватизация на Костов държавното имущество беше разграбено и днес българите са най-болните, най-бедните и най-необразованите в Европа. А българската нация се топи и изчезва най-бързо. България със своята древна, велика 1300-годишна история беше разрушена от новите демократи костовисти само за 30 години. Поради това неговата книга предизвиква отвращение. Костов може да напише успешно само една книга – ръководство „Как да крадем, без да ни хванат““, допълва Никола Филчев.", "date": "2019.04.16", "title": "Никола Филчев обвини Командира в плагиатство "}
{"url": "https://www.monitor.bg:443/bg/a/view/rodni-zvezdi-poljaha-starta-na-igra-na-tronove-snimki-162717", "text": "Редица родни знаменитости се разходиха по син килим, за да посрещнат началото на края за кървавата сага „Игра на тронове“. Ексклузивната премиера на първи епизод от осми сезон се състоя в столичен мол, а сред присъстващите бяха актрисите Теодора Духовникова, Луиза Григорова-Макариев, Дария Симеонова, Саня Борисова, колегата им Наум Шопов-младши с годеницата си Теа Минкова, третинката от „Ъпсурт“ Бат Венци, както и барабанистът на Gravity Co. Стефан Попов. Наздравици с тематични коктейли с уискито на Белите бродници вдигаха още певицата Рут Колева, водещият Ники Кънчев и Любен Дилов-син. Киносалоните отвориха врати за подбран кръг от 300 души, които опитаха и „димящи“ пуканки със сух лед. Само в САЩ премиерният епизод надхвърли 17,4 милиона гледания в първите 24 часа от излъчването си. Тази цифра маркира най-голямата стрийминг вечер в историята на HBO до момента. Очакванията са високи, а за шестте серии на финала на фентъзи епоса са предпоставка за събитие в индустрията. От НВО зарадваха феновете с интересни факти за хитовата продукция. За всичките си осем сезона „Игра на тронове“ е сниман в 10 държави: Северна Ирландия, Република Ирландия, Мароко, Малта, Испания, Хърватия, Исландия, САЩ, Канада и Шотландия. Първенец по брой локации за снимки е Северна Ирландия с цели 49. За осем сезона време само там към редовния снимачен екип са ползвани 12 986 статисти. За различни сцени към финала в Северна Ирландия са били употребени близо 2 тона гумен материал и 1,5 тона метал за оръжия, и са излети 1300 бойни щита. Отделно в последните шест епизода са се лели използвани са 40 километра плат за костюми, 21 000 свещи и 37 км въжета за прикрепване на различни конструкции. От четвърти сезон насам екипът, отговарящ за сценичните маски и протези, изразходва близо 11 000 килограма силикон. Най-дългото поставяне на сценичен грим е било за актьорите, в роля на Децата на гората – цели 7 часа на човек. Над 12 000 перуки са ползвани през сезоните, а финалният вид на отличаващата се прическа на Денерис отнема повече от два месеца проби и тестване, както и седем прототипа. Към момента „Игра на тронове“ има 132 номинации за награда „Еми“, от които натрупа в актива си 47 спечелени приза.", "date": "2019.04.16", "title": "Родни звезди поляха старта на „Игра на тронове“ (СНИМКИ)"}
{"url": "https://www.monitor.bg:443/bg/a/view/izraelski-oryjejnici-s-interes-za-kooperacija-s-bylgarija-162722", "text": "Израелска фирма за електронни системи за армията се интересува от кооперирано производство с български фирми от сектора. Това стана ясно по време на представянето на ELTA Systems, която е дъщерна на най-голямата корпорация за производство на оръжие в Израел IAI. “Търсим сътрудничество с български фирми“, поясни Ноам Шани, маркетинг директор на IAI за Европа. ELTA представи днес интегрирана система за наблюдение на въздушното пространство Sky shield, като акцентът бе на мултифункционалния радар MMR. Запасният полковник от израелските ВВС, а сега пилот на самолет разузнавателен самолет AWACS Моше Манор обясни, че системата, която се предлага е изпитана в бойни условия. По време на конфликта по границата с ивицата Газа през 2014 г. системата е успяла да прихване и след това да бъдат неутрализирани 99% от изстреляните към израелска територия ракети, снаряди и мини, а също и вражески дронове. Въпреки името си Sky shield локализира не само въздушни цели, но и наземните установки за изстрелването им и дава информация за неутрализирането им, още преди да се влезли в употреба. Системата е и част от службата за Гражданска защита на Израел и дава сигнал за въздушна тревога. Тя, освен радарите, включва и множество сензори, разположени на земята, под водата и във въздуха, включително и автоматична оптика. Последната служи за засичане на неактивни и много малки цели. Манор уточни, че над 100 радара MMR вече са на въоръжение в армиите на САЩ, Канада, Италия, Чехия, Индия и други страни. Само в Индия те са 54, като 18 от тях се използват за контрол на въздушното пространство, а 36 са в наземните сили на ПВО. Италия също ги използва към тези части за ПВО. Според експерта сред големите предимства на MMR са възможността му да се интегрира в различни системи за наблюдение, контрол и защита. „Радарът със среден обсег се предлага в 3 варианта - малък, среден и голям“, каза той. От командването на българските ВВС неофициално обясниха, че предстои замяна на старите радари, но не уточниха колко и какви трябва да бъдат закупени.", "date": "2019.04.16", "title": "Израелски оръжейници с интерес за кооперация с България"}
{"url": "https://www.monitor.bg:443/bg/a/view/vsichko-za-pojara-v-notr-dam-obzor-162716", "text": "Български живописци, реставратори и иконописци могат да бъдат изпратени да помагат за възстановяването на парижката катедрала Нотр Дам, чиито покрив се подпали и изгоря в нощта срещу вторник. Това стана ясно от думите на българския премиер Бойко Борисов след срещата му с грузинския му колега Мамука Бахтадзе в МС, предаде репортерът на „Монитор“ Тихомира Михайлова. Борисов се надява бързо да се възстанови символът на християнството. \"Чрез нашия посланик в Париж предадох на президента Макрон, че съжаляваме и скърбим за тази светиня, каквато е Нотр Дам. Готови сме и за подпомагане. България предложи реставратори и живописци. Ние  това ще бъде нашият принос\" , каза Борисов. В първия ден от Страстната седмица при католиците голям пожар обхвана катедралата Нотр Дам дьо Пари. Огънят е тръгнал от скелето, монтирано около покрива на катедралата и шпила, който е в ремонт от пет години. Първият сигнал от сензорите на скелето е получен в пожарната в 18:20 ч. местно време, но се оказало, че е фалшив. По-късно в 18:50 ч. Се чува втори сигнал и районът незабавно е бил евакуиран. През нощта огънят унищожи част от покрива на средновековния храм и шпилът от дърво, който бе висок 96 м. Той бе обвит в олово, което се е разтопило. Над 500 пожарникари гасиха пожара, а един човек бе тежко ранен. Огънят не можеше да се гаси от въздуха с хеликоптери, защото имаше опасност за конструкцията. Шефът на пожарната в Париж Жан-Клод Гале обяви, че храмът е запазен в своята цялост. Рано сутринта във вторник пожарникарите обявиха, че пожарът е потушен. До обяд във вторник пожарникарите охлаждаха сградата, в която има много творби от олово и мед. През целия ден на място останаха около стотина пожарникари, за да предотвратят евентуално ново избухване. В нощта на гасенето на пожара един пожарникар е пострадал сериозно. и няма основание да се допуска, че е предизвикан умишлено, съобщи прокурорът на Париж Реми Ейц. Властите отхвърлят възможността това да е терористичен атентат или умишлен палеж. Пет фирми участват в работите на обекта. Още през нощта е започнало изслушване на работниците и служители на тези фирми. Петнайсет от тях са били на място още през нощта. Около 50 следователи от съдебната полиция ще участват в разследването на пожара, което ще бъде сложно и продължително. Според френската телевизия BFMTV, само шестима души са имали достъп до шпила. Те са носили специални костюми и са имали право да остават около него максимум по 6 часа. Собственик на една от фирмата, която е правила скелето около шпила на Нотр Дам, Жюлиен льо Бра коментира, че за него това е много тежък момент. „Това е трагедия“, каза той и обеща, че ще сътрудничи максимално на разследването. Фирмата е от областта Лорен. По катедралата от тази фирма са работили 12 човека. На скелето, откъдето е тръгнал пожарът, е Скелето е метално, а напречните греди са от дърво. Рано сутринта архитекти и конструктори се събраха да огледат последиците от разрушения. Според огледа, и трябва да бъде акордиран. Розетите със стъклописите са запазени. Разтопени са различните оловни елементи в църквата. Напълно изгорял е покривът, който е направен през 15 век от цяла дъбова гора. Бертран дьо Фейдо, вицепрезидент на реставрационната група \"Фондация на наследството\", каза, че във Франция вече няма да могат да се намерят   за да се заменят старинните дървени греди. На пръв поглед картините и дърворезбите не са пострадали, но са опушени. Те ще бъдат преместени в складовете на Лувъра, където ще бъдат реставрирани, съобщи френският министър на културата Франк Ристер. Властите организират опазването на ценни експонати от вътрешността на църквата. Според първите проучвания двете камбанарии са стабилни. Проверява се доколко дървените конструкции, които държат камбаните, могат да устоят на напрежението. Не се знае съдбата на много експонати, но властите коментираха, че някои неща държат в тайна, за да не провокират набези по време на пренасянето им към Лувъра. Докато гореше катедралата стотици французи се събраха около нея и се молеха за спирането на огъня, пеейки песен за Дева Мария, патрон на катедралата. Възстановяването на Нотр Дам трябва да стане за три години, каза бившият френски министър на културата Жак Ланг. \"Трябва да набележим по-кратък срок, не 10 или 15 години, а три години, за да възстановим Нотр Дам, каза бившият министър. Мнозина припомниха, че френският класик Виктор Юго говори за пожар в катедралата в книгата си „Парижката света Богородица“ през 1831 г. Кметът на Париж Ан Идалго обяви, че най-ценната реликва - Тръненият венец, за който се говори, че е носен от Исус на кръста, е изнесен на безопасно място. Парижки медии съобщиха, че свещеникът на парижките пожарникари е влязъл с тях, за да помогне да бъде спасен Тръненият венец. Неизвестна е обаче съдбата на парчето от кръста, за който се смята, че е от христовото разпятие и на пироните от него. Британски депутати предупреждават, че Уестминстърският дворец е в критичен риск от пожар, който може да се окаже толкова опустошителен, ако не се предприемат бързи действия за реставрация на разпадащия се интериор на парламента. Многомилиардна програма за възстановяване и подновяване ще започне в средата на 2020 г., след като миналата година депутати гласуваха да излязат от сградата, за да започнат възстановителните дейности. Свръхбогатите на Франция се обединиха за възстановяването на катедралата Нотр Дам. Милиардери обещават около 452 млн. долара (400 млн. евро). Третият по богатство човек в света, Бернар Арно, обеща да дари 200 милиона евро (226 милиона долара), за да помогне за възстановяването на катедралата Нотр-Дам, само няколко часа след като милиардерът Франсоа-Анри Пино заяви, че ще даде 100 милиона евро. Бернар Арно е президент на компанията LVMH - Louis Vuitton Moet Hennessy с нетна стойност около $ 90 милиарда. Това го прави най-богатият човек във Франция и третият най-богат човек в света зад изпълнителния директор на Amazon Джеф Безос и бившия главен изпълнителен директор на Microsoft Бил Гейтс. \"След тази национална трагедия семейството на Арно и групата LVMH обещават подкрепата си за Нотр-Дам\", съобщиха от мегакомпанията във вторник сутрин . \"Те ще дарят общо 200 милиона евро на фонда за възстановяване на катедралата, която е неразделна част от историята на Франция.\" Обещанието на Арно идва след като друг френски милиардер, Франсоа-Анри Пино и семейството му обявиха дарение от 100 милиона евро (113 милиона долара), за да помогнат за възстановяването на Нотр Дам. Пино е главен изпълнителен директор и председател на луксозната група Kering - която притежава луксозни марки, включително Gucci и Alexander McQueen - и председател на холдинга Groupe Artemis. Френският петролен и газов гигант Total ще дари 100 млн. Евро (113 млн. долара) на реконструкцията, заяви вчера главният изпълнителен директор Патрик Пуяне. Много други хора по света обещаха финансова помощ, за да помогнат за възстановяването на парижката забележителност. Повече от 100 кампании за набиране на средства за Нотр-Дам са организирани в GoFundMe към вторник сутринта. Френското правителство също ще започне глобална кампания за събиране на дарения за реконструкцията, каза президентът Емануел Макрон. \"Ще я построим. Всички заедно\", каза той в понеделник.", "date": "2019.04.16", "title": "Всичко за пожара в Нотр Дам (ОБЗОР)"}
{"url": "https://www.monitor.bg:443/bg/a/view/vyrtjat-posoki-v-chetiri-chujdestranni-strijming-platformi-162720", "text": "Четири чуждестранни платформи ротират едно от най-обичаните родни заглавия в последните години - „Посоки“ на Стефан Командарев, показа справка на „Монитор“ в първата директория за европейско кино на „видео по заявка“ - „Люмиер“. Бета версията на каталога бе представена от българския еврокомисар Мария Габриел на специално събитие в Страсбург, като към момента сайтът използва информация от 250 стрийминг платформи за над 35 хиляди филма, реализирани на Стария континент. Държавите, участвали в заснемането на продукцията, нейният режисьор, дата на премиерата и имената на сайтовете за „видео по заявка“, в които са налични филмите, са само част от данните, които предоставя „Люмиер“ към момента. „Посоки“, който направи световната си премиера в рамките на филмовия фестивал в Кан през 2017 г., е котиран в платформите Chili IT, Filmin TVOD ES, Filmo TV FR и YouTube Movies PT съответно в Италия, Испания, Франция и Португалия. В шест сайта пък се върти „Възвишение“ на Виктор Божинов. Радвам се, че големите европейски онлайн платформи отвориха своите каталози с филми и предоставиха данните на Европейската аудиовизуална обсерватория. Инициативата е от практическа полза за още много други участници, включително и за глобални платформи като Amazon, Netflix и Apple, които изразиха желание да се присъединят“, каза по време на събитието Мария Габриел. Тя изтъкна, че в момента има разминаване между обема на произвежданите европейски филми и количеството, което достига до зрителите, като онлайн присъствието им е едва 29% от предлаганото през услугата „видео по заявка“. Очакванията са пазара на абонати на тази услуга да нарасне до над 777 милиона души през 2023 г. Пълната версия на „Люмиер“ се очаква да заработи до края на годината.", "date": "2019.04.16", "title": "Въртят „Посоки“ в четири чуждестранни стрийминг платформи"}
{"url": "https://www.monitor.bg:443/bg/a/view/operatoryt-na-ga-s-prestijna-nagrada-v-moskva-162603", "text": "Калоян Божилов - операторът на “Áга” на режисьора Милко Лазаров, спечели престижната награда за „най-добър оператор“ на международните награди East & West Golden Arch, връчени в неделя в Москва. Наградата е споделена с оператора Лукас Зал, двукратно номиниран за Оскар за най-добро операторско майсторство и оператор на филма “Ида” (2013), носител на Оскар за чуждоезичен филм.  В надпреварата участваха още Матиас Ердели, оператор на филма “Синът на Саул” (2015), носител на Оскар за чуждоезичен филм и Гиорги Швелидзе.", "date": "2019.04.16", "title": "Операторът на “Áга” с престижна награда в Москва"}
{"url": "https://www.monitor.bg:443/bg/a/view/penev-edni-i-syshti-sydii-ni-svirjat-obkryjeni-sme-162724", "text": "Треньорът на ЦСКА Любослав Пенев направи поредната си остра атака към българското съдийство преди първия полуфинален мач за Купата на България. Утре от 19 часа „червените“ гостуват на „Ботев“ (Пд), а мачът ще бъде ръководен от рефер номер 1 за 2018 година Николай Йорданов. Съдията ръководи и предишния двубой на „червените“ в надпреварата (срещу „Лудогорец“, б.а.), което даде причина на Пенев да види конспирация. “Явно няма други съдии и при нас се въртят едни и същи, избухна треньорът на ЦСКА. - Обкръжени сме, но ще се борим докрай. Не знам как се осмеляват да ни правят такива назначения. Този съдия беше безобразен преди една-две седмици. Най-жалкото е, че не се мисли за футбола. Това не е случайно”, алармира още Пенев. Той все пак коментира и предстоящия двубой, в който ЦСКА ще бъде без контузения Тиаго. Португалският халф отпадна от групата, а надеждите на всички в червения лагер са той да бъде на линия за вечното дерби с „Левски“ в събота. „Целта е да ги изненадаме, познаваме добре „Ботев“, продължи Пенев. - Този мач, както и да завърши, не решава изхода на битката, защиото има и реванш. След това имаме дерби, но мислим изцяло за мача в Пловдив”, обобщи наставникът на „червените“. Феновете ще минават по две проверки по пътя към стадиона, а освен това мобилни екипи ще има по цялото трасе между София и съоръжението в квартал „Коматево“. Почти всички билети за срещата са разпродадени, а „червените“ успяха да изтъргуват цялата си квота от 400 талона. В същото време ЦСКА обяви част от празничната програма около 71-годишнината на клуба. „Армейците“ организират международен детски футболен турнир \"Червена купа\", като от 3 до 5 май на терените на стадион \"Българска армия\" сили ще премерят шест отбора - ЦСКА, “Вардар” (Скопие), “Войводина” (Нови Сад), “Ботев” (Пловдив), “Славия” и “Царско село”. Надпреварата е за деца, родени 2007 година. Двубоите ще са с продължителност 2 по 25 минути полувремена, а отборите са разделени в две групи. Специални гости на надпреварата ще бъдат представители на първия отбор и клубни легенди, които ще наградят призьорите в \"Червена купа\". Ръководството на клуба цели турнира да се превърне в традиционен и да се провежда всяка година навръх рождения ден на ЦСКА., който е на 5 май.", "date": "2019.04.16", "title": "Пенев: Едни и същи съдии ни свирят, обкръжени сме"}
{"url": "https://www.monitor.bg:443/bg/a/view/smetnata-palata-dava-6-partii-na-prokuraturata-162718", "text": "Сметната палата дава 6 партии на прокуратурата, защото за втора поредна година не са поддали годишните си финансови отчети. Това са „Български земеделски съюз“, „ВОТ-консерватори“, „Гражданска сила“, „Другата България“, „Обединена България“ и „Федерация активно гражданско общество“, съобщиха от одитната институция. Оттам уточняват, че финансови отчета са поддали 128 партии. Без отчет са 20 партии, от тях действащи са 8, а останалите 12 са заличени през 2018. По Закона за политическите партии формациите, които не са представили данни за приходите и разходите си в срок ще бъдат глобени. Имуществената санкция е в размер от 5000 до 10 000 лв.", "date": "2019.04.16", "title": "Сметната палата дава 6 партии на прокуратурата"}
{"url": "https://www.monitor.bg:443/bg/a/view/stara-zagora-zapochva-kampanija-v-pomosht-na-notr-dam-162721", "text": "Стара Загора ще дари средства за възстановяването на катедралата Нотр Дам, съобщи кметът ЖивкоТодоров, който на 25 април ще внесе предложение пред местния парламент за откриването на специална набирателна сметка. Очаква се стартът на благотворителната кауза да бъде даден на 22 април, когато в Града на липите ще бъдат представени проекти за урбанистичното развитие на града и запазване на исторически ценности, съвместна разработка на млади български и френски студенти по архитектура. „В очакване на Великден горя сърцето и душата на Европа. Ярък символ на християнството в Европа, „Нотр Дам” е нейната история, памет и култура. Всеки европеец свързва катедралата и с много лични моменти, емоции и преживявания. Като кмет на съвременен европейски град, изразявам солидарността си към кмета на Париж и френския народ“, коментира кметът Живко Тодоров. Идеята на кампанията е да покаже, че огромната загуба за всички французи, Европа и света, е загуба и за нашия народ, за старозагорци. След края на кампанията, която ще се провежда съвместно с „Алианс Франсез“ събраните средства бъдат предадени на посланик Ерик Льобедел.", "date": "2019.04.16", "title": "Стара Загора започва кампания в помощ на Нотр Дам"}
{"url": "https://www.monitor.bg:443/bg/a/view/iglika-trifonova-stana-kurator-na-izlojba-162687", "text": "Кинорежисьорката Иглика Трифонова е куратор на откриващата се днес от 18 ч. в Софийска градска художествена галерия изложба „Портрет на приятел“. Експозицията, която ще може да се види до 2 юни, е петата в рамките на проекта на СГХГ „Другото око“, започнал през 2010 г. Основният смисъл на проекта е външни куратори – не-изкуствоведи, да бъдат поканени във фондовете на галерията и, имайки на разположение произведенията на музейната колекция, да изберат посока и идея за изложба. Настоящият куратор е Иглика Трифонова – известен кинорежисьор и сценарист, автор на 10 документални филма, най-популярният сред които е „Разкази за убийства“. Дебютният й игрален филм е „Писмо до Америка“ (2000), следват „Разследване“ (2006), „Прокурорът, защитникът, бащата и неговият син“(2015), „Асансьор за пациенти“ (2017). Филмите й са участвали на десетки престижни фестивали и са носители на множество национални и международни награди. Иглика Трифонова ще ни поведе към близостта с личността, с отделния образ. Изложбата е резултат от интересни разговори, внимателна селекция и един нов поглед към многократно коментираната тема – човешкия портрет. Експозицията включва повече от 100 произведения от различни видове: живопис, скулптура, фотография. Хронологично творбите се разполагат в периода от края на XIX до първото десетилетие на XXI век. Представени са произведения на знакови за българското изкуство имена като Златю Бояджиев, Иван Мърквичка, Владимир Димитров- Майстора, Генко Генков, Иван Ненов, Лика Янко, Иван Лазаров, Светлин Русев, Павел Койчев, Атанас Пацев, Васка Емануилова. Показателно за интересното кураторско решение на Иглика Трифонова е, че в изложбата присъстват творби, които за първи път напускат музейните хранилища, разкриват своите известни автори в съвсем различна светлина и носят множество необичайни пресечни точки между образи, стилове, периоди. „Избирах портретите по тяхното въздействие, по силата на присъствието им. Толкова пъти и с операторите, с които съм работила, и с актьорите, и с публиката съм говорила за това присъствие. В него има нещо неподдаващо се на описание, нещо толкова енигматично и толкова привлекателно. Най-красиво биха му стояли думите на Шекспир – „създадено от материя, от която сънищата са създадени“... Има човешки лица, които светлината харесва, има такива, които ти се запечатват и дълго не можеш да избягаш от тях“, отбелязва Иглика Трифонова в съпътстващия каталог към изложбата. ... Между портретите има известни българи, чиито лица всички разпознаваме, има и анонимни хора, живели някога или днес. Художническата работа по портрета е вдъхновение, умение и в същото време – отговорност към обекта, заключава режисьорката.", "date": "2019.04.16", "title": "Иглика Трифонова стана куратор на изложба"}
{"url": "https://www.monitor.bg:443/bg/a/view/izpravjat-na-podsydimata-skamejka-kustendilka-spipana-da-shofira-s-blizo-4-promila-alkohol-162700", "text": "Изправят на подсъдимата скамейка 34-годишна кюстендилка, която преди десетина дни беше спипана да шофира с близо 4 промила алкохол. Районната прокуратура в Кюстендил е внесла за разглеждане в съда обвинителен акт срещу Ина Т. за извършено от нея престъпление по чл. 343б, ал. 1 от Наказателния кодекс. Случаят е от 06.04.2019 г., когато Ина управлявала лек автомобил „Хонда“ по ул. „Македония“ в Кюстендил. По време на проверка от служители на Районното управление в града, със съдействие на колегите им в сектор „Пътна полиция“ при ОД МВР, жената била тествана с техническо средство алкотест „Дрегер“. Уредът отчел наличие на 3.09 промила алкохол в кръвта на Ина. Б. На нея вече е съставен акт за установяване на административно нарушение по Закона за движението по пътищата. От назначената по делото химическа експертиза станало ясно, че 34-годишната жена шофирала с 3,79 промила алкохол. Предстои делото да продължи в съда. Само преди по-малко от месец друга жена смая катаджиите в региона. 53-годишна бензинджийка от с. Големо село беше хваната да шофира автомобил с 4,43 промила алкохол. Тогава жената категорична заяви, че не е изпила много алкохол, а отчетения резултат от дрегера не отговарял на истината.  Предстои съдебно решение по случая. Според коментари, здраво почерпената водачка ще сключи споразумение с прокуратурата, за да се отърве от по-сериозно наказание.", "date": "2019.04.16", "title": "Изправят пред съда кюстендилка, спипана да шофира с 4 промила алкохол"}
{"url": "https://www.monitor.bg:443/bg/a/view/papa-francisk-arhitekturno-biju-na-kolektivnata-pamet-162713", "text": "Папа Франциск призова за \"мобилизация на всички\", за да може опустошената от пожар парижка катедрала Нотр Дам да стане отново \"архитектурното бижу на колективната памет\", предаде Франс прес. \"Като поздравявам пожарникарите за смелостта и работата им за ограничаване на огъня, изразявам желание катедралата Нотр Дам да стане отново - благодарение на работата по възстановяването й и на всеобща мобилизация - тази красива скъпоценност в сърцето на града, знак за вярата на тези, които са я построили, църквата майка на вашата епархия, архитектурно и духовно наследство на Париж, Франция и човечеството\", написа папата в телеграма, адресирана до архиепископа на Париж монсеньор Мишел Опети. В посланието си папата казва, че споделя \"скръбта\" на вярващите и на \"всички французи\" и ги уверява в своята \"духовната близост\" и в това, че ще се моли за тях. \"Това бедствие повреди сериозно тази историческа сграда. Но си давам сметка, че то засегна и един национален символ, скъп на сърцето на парижани и на французите, които са с различни религиозни вярвания\", пише в посланието. Запитан каква помощ може да даде Светият престол за възстановяването, кардинал Джанфранко Равази, който е де факто министър на културата на Ватикана, обясни, че това ще бъде главно \"техническа помощ\". Нотр Дам е собственост на френската държава, която ще покрие част от разходите. Но Ватиканът ще предостави експертната помощ на специалисти от музеите си за реставрацията на религиозните творби, обеща кардиналът.", "date": "2019.04.16", "title": "Папа Франциск: Архитектурно бижу на колективната памет"}
{"url": "https://www.monitor.bg:443/bg/a/view/zadyrjaha-58-dushi-za-nezakonni-boeve-s-pitbili-162707", "text": "Във връзка с придобита информация за организирани и провеждащи се боеве с кучета от породата „питбул“, на 14 април сутринта, служители на ОДМВР- София, РУ- Самоков и СДВР пристъпили към проверка в гориста местност над язовир „Искър“, в землището на Панчарево. На място, в изоставена панелна постройка, част от бивш пионерски лагер, били установени две дървени арени за провеждане на незаконните боеве, а около тях множество паркирани автомобили с регистрационни табели от различни области на страната. В резултат на проведените незабавни полицейски действия, около и на мястото, са установени и задържани общо 58 души, жители на различни населени места. Всички те били конвоирани в районното упревление на Самоков за провеждане на необходимите процесуално - следствени действия по случая. В част от автомобилите на задържаните са установени 9 кучета от породата „питбул“, които са иззети и предадени на служители от Столичното общинско предприятие „Екоравновесие“. На местопроизшествието са извършени огледи. По случая е образувано досъдебно производство за извършено престъпление по Наказателния кодекс. Действията по разследването продължават под надзора на Районна прокуратура - Самоков. Междувременно, един от задържаните- жител на Самоков, изхвърлил пред полицейските служители кутия с около 4 грама суха зелена тревиста маса, реагираща на марихуана. По този случай също е образувано досъдебно производство.", "date": "2019.04.16", "title": "Задържаха 58 души за незаконни боеве с питбули"}
{"url": "https://www.monitor.bg:443/bg/a/view/kmetyt-na-septemvri-s-obvinenie-za-umishlena-bezstopanstvenost-162712", "text": "Специализираната прокуратура повдигна и предяви обвинение на кмета на Община Септември Марин Рачев за умишлена безстопанственост, от която е причинена вреда на Общината в размер на 226 528,24 лева. Това съобщиха от Апелативната специализирана прокуратура. Обвинението е заради обществена поръчка за ремонт на пътна и улична мрежа на територията на община Септември. Събраните доказателства сочат, че Рачев е извършил плащания по договора, без строително-монтажните дейности да са били изпълнени от строителя, при това на многократно завишени цени. Материалите по този казус бяха отделени от наказателното производство срещу Марин Рачев, което заради огромния си обем бе разделено. Обвинен за длъжностно престъпление по същото производство е и зам.-кметът на Община Септември Явор Митев. Докато замествал кмета Рачев, той сключил анекс по обществената поръчка за сумата от 1 000 000 лева, без да е възникнала необходимост от изменение на сключения договор и с цел да набави облага за ДЗЗД „Консорциум ремонти и възстановяване-Септември“. Митев е обвинен и за това, че през лятото на 2018 г. (като е бил длъжен, съгласно чл.154 от Закона за съдебната власт) не е оказал съдействие на водещите разследването срещу обвиняемия Рачев при проведените на територията на общината процесуално-следствени действия. Обвинения по досъдебното производство са повдигнати на още две лица – на Ангел Бончев, директор на Дирекция „Транспорт и околна среда“ (ТОС) в Община Септември и на Станой Милов – специалист „Инвеститорски контрол”. В отдел „Строителство” при дирекция „Архитектура и териториално устройство” в Общината. Те са привлечени към наказателна отговорност за документни престъпления – за това, че съставили протоколи за извършени в пълен обем и подлежащи на заплащане строително-монтажни работи на обекти по Договор №117/28.04.2017 г., при положение, че тези работи били или частично изпълнени, или изцяло неизпълнени (престъпление по чл.311 ал.1 от НК). По отношение на Рачев и Митев са взети мерки за неотклонение „Парична гаранция“ в размер на по 10 000 лева, а на Бончев и Милов – по 5000 лева.", "date": "2019.04.16", "title": "Кметът на Септември с обвинение за умишлена безстопанственост"}
{"url": "https://www.monitor.bg:443/bg/a/view/majkyl-boltyn-s-obryshtenie-kym-fenovete-si-162706", "text": "Майкъл Болтън направи специално обръщение към своите фенове по-малко от три месеца преди отново да се качи на българска сцена. „Ако трябва да опиша феновете си, ще кажа, че това са хора с отличен вкус за музика“, споделя с усмивка краля на баладите в специално видео за почитателите си от целия свят. „Вие сте част от сърцето ми и аз ви благодаря, че ми давате куража, силата и подкрепата да правя музика“, казва още той. Майкъл Болтън ще изнесе концерт на 18 юли в зала 1 на НДК, 10 години след като за последно пя у нас. Певецът разказва, че има верни почитатели, които го следват от времето, когато е издал първия си албум „The Hunger” през 1987 г. Един от най-успешните му албуми „Time, love & tenderness“, е продаден в повече от 16 млн. копия по целия свят, а по думите му това са много домове. „Някои от феновете ми ме следват повече от 30 години и това е изумително. Ако искате да разберете повече за почитателите ми просто трябва да дойдете на някой мой концерт“, призовава Болтън. Билети за концерта на Майкъл Болтън са в продажба на цени от 57 до 120 лв.", "date": "2019.04.16", "title": "Майкъл Болтън с обръщение към феновете си"}
{"url": "https://www.monitor.bg:443/bg/a/view/otstraniha-panajot-rejzi-ot-kmetskija-post-162709", "text": "Апелативният спецсъд отстрани Панайот Рейзи от поста кмет на Созопол, както и и главната счетоводителка на общината Златка Мусева. На двамата са повдигнати обвинения за длъжностно присвояване в особено големи размери. Първоначално на 11 март Софийска градска прокуратура повдигна обвинение на кмета на община Созопол Панайот Рейзи, а на 1 април обвинението спрямо него е конкретизирано, като са посочени съучастниците му и точния размер на присвоената сума. На 1 април е обвинена и Златка Мусева, която е главен счетоводител в Община Созопол.", "date": "2019.04.16", "title": "Отстраниха Панайот Рейзи от кметския пост"}
{"url": "https://www.monitor.bg:443/bg/a/view/otlichiha-posmyrtno-areta-franklin-s-pocheten-pulicyr-162708", "text": "Кралицата на соул музиката Арета Франклин получи посмъртно почетен „Пулицър“ за принос към американската култура. След церемонията в понеделник вечерта покойната певица се превърна в първата жена в 89-годишната история на наградите, която е заслужила този приз. Така, по-малко от година след смъртта си, носителката на 18 награди „Грами“, продължава завета си от 1987 г., когато се разписва и като първата представителка на нежния пол, която става част от Залата на славата на рокендрола. Припомняме, че Франклин ни напусна миналото лято на 76-годишна възраст след тежка борба с рак на панкреаса. Бордът на „Пулицър“ последно връчи подобен почетен приз през 2010 г. Тогава в неин лауреат се превърна кънтри легендата Ханк Уилямс, който почина през 1953 г. Междувременно „Пулицър“ за белетристика получи писателят Ричард Пауърс (за романа The Overstory). Наградата за биография беше присъдена на Джефри Стюарт за \"Новият негър: Ален Лок\", а Дейвид Блайт спечели в историческата категория с книгата си \"Фредерик Дъглас: пророк на свободата\".", "date": "2019.04.16", "title": "Отличиха посмъртно Арета Франклин с почетен „Пулицър“"}
{"url": "https://www.monitor.bg:443/bg/a/view/prisydata-sreshtu-ivancheva-shte-izdyrji-i-pred-vks-162711", "text": "Присъдата срещу Десислава Иванчева ще издържи не само пред апелативния, но и пред Върховния касационен съд. Това каза във Велико Търново главният прокурор Сотир Цацаров. „По отношение на присъдата, три неща: Първо, респект и уважение към съда ... въпреки всичко, въпреки цялата кампания и всички опити за натиск, благодарност на колегите ми прокурори и на разследващите полицаи. Смятам, че справедливостта възтържествува, въпреки всичко. Знам че на много хора това не им харесва, но справедливостта победи”, допълни още той. За изблиците в съдебната зала и извън нея, на привържениците на Иванчева, прокурор №1 отговори кратко: „Гледах го. Това издава злоба и безсилие.” По отношение на проверката срещу шефа на КПКОНПИ, Пламен Георгиев, главният прокурор отговори: „Първо мисля, че трябва да се публикува изцяло стенограмата от Консултативния съвет за национална сигурност. Тази тема я забравихме, а е много важно кой какво каза там. Второ, ние се концентрирахме върху конкретни лица. А принципът е самия закон. От принципа се концентрирахме върху едно – кой ще назначава комисията: дали президента, дали Народното събрание, дали между тях ще има институционален баланс. Но това няма да реши проблемите. Според мен законът трябва да се промени много бързо, преди изборите и с това да се промени целият механизъм на проверка. Ако сравняваме не цена на придобитост – доходи, а реална пазарна цена – доходи, тогава ще имаме един аршин за всички. включително и за нас. Всичко друго са празни приказки. Тук не става дума за проверка, която да е свързана с това, което бе посочена като предсрочно прекратяване на мандата. Става дума за механизъм, по силата на който в случаите на обвинения за престъпения, както и за тежки нарушения на принципите на съдебната система, да има механизъм, който да води до временно отстраняване докато траят съответните разследвания или проверките. И нека го кажа съвсем ясно. Това не е моя, на Данаил Кирилов или на някой друг приумица. Това е записано ясно в последния мониторингов доклад да ЕК”, обясни Цацаров. На въпрос за шефа на ВКС Лозан Панов, той отговори: „Не ме карайте в Деня на конституцията да коментирам Лозан Панов. Днес е хубав ден, днес не е ден за Лозан Панов.”", "date": "2019.04.16", "title": "Цацаров: Присъдата срещу Иванчева  ще издържи и пред ВКС"}
{"url": "https://www.monitor.bg:443/bg/a/view/davat-na-syd-deputat-za-tyrgovija-s-vlijanie-162710", "text": "Специализираната прокуратура внесе в Специализирания наказателен съд обвинителен акт срещу народния представител Димитър Аврамов. Той, заедно с двама негови помагачи, са предадени на съд за търговия с влияние, осъществено в условията на продължавано престъпление. Според разследващите в периода от 6 юли 2012 г. до 17 юли 2012 г., в Бяла Слатина, Плевен, Монтана и в местността „Тировец” в землището на гр. Монтана (в производствена база на „Гала – М” ООД) Аврамов е поискал заедно с двама помагачи от български бизнесмен сумата от 220 000 лева и право на ползване на земеделски земи. Имотите били собственост и арендувани от фирма на бизнесмена, като депутатът приел сумата от 100 000 лева, за да упражни влияние при вземане на решение от длъжностни лица. Целта била директора на Областна дирекция „Земеделие“ в гр. Монтана да отмени заповед от 31 август 2011 г. за служебно разпределение на ползването на масивите в землището на с. Стубел, област Монтана, за да издаде заповед по чл. 37в, ал. 8 от ЗСПЗЗ за въвод във владение на фирмата на бизнесмена в масив 128 в землището на с. Стубел, както и да се съобрази със сключено доброволно споразумение по чл. 37в, ал. 1 от ЗСПЗЗ за ползването на земеделски земи в землището на Стубел за следващата стопанска година (2012/2013 г.). Дарът и облагата са били поискани, за да се упражни влияние и върху началника на РУП-МВР в гр. Монтана във връзка със службата му и при упражняване на правомощията му – да осигури охрана от полицейски служители и достъп до масив 128 в землището на с. Стубел, област Монтана (обработван от фирмата на бизнесмена) по време на жътвата на реколтата от рапица за стопанската година 2011/2012 г. Предстои Специализираният наказателен съд да насрочи разпоредително заседание по делото.", "date": "2019.04.16", "title": "Дават на съд депутат за търговия с влияние"}
{"url": "https://www.monitor.bg:443/bg/a/view/varna-v-top-10-na-obshtinite-s-kachestven-vyzduh-shte-mijat-ulicite-redovno-162693", "text": "Сериозен напредък е постигнала Варна през последните години за подобряване качеството на атмосферния въздух. Това стана ясно на заседание на ВрК „Опазване и възпроизводство на околната среда“, на което беше одобрена актуализирана програма за намаляване на емисиите и достигане на утвърдените норми за вредни вещества във въздуха. Районът, включващ общините Варна, Девня и Белослав, е единствен от общо шестте агломерации за цялата страна, в които е постигнато пълно съответствие с европейското законодателството. Това съобщи ръководителят на екипа, изготвил актуализираната програма, инж. Веселин Шарлопов, като се позова на най-новия доклад за изпълнение на политиките на ЕС в областта на околната среда. В документа се посочва, че Варна е сред деветте общини от общо 29 в страната, които вече отговарят на нормите за качеството на въздуха. В изпълнение на мерките, заложени в предишната програма, са достигнати много добри резултати. През последните 3 години в община Варна няма превишение на средногодишната норма на фини прахови частици. През 2018 г. в двете автоматични измервателни станции в града са регистрирани съответно 27 и 19 денонощия със стойности на ФПЧ10 над 50 µg/m3, при допустими на годишна основа 35 денонощия. За сравнение 4 години по-рано са отчетени 75 дни с превишени норми. Основните източници на фини прахови частици остават битовото отопление през зимата и транспортът през лятото, като морската столица има капацитет да се справи с тези проблеми. От една страна, Варна не е от общините с много голям процент на домакинствата, ползващи твърдо гориво. От друга, градът има добри възможности по отношение на газопреносната и топлофикационната мрежа. Газовата стои почти неизползвана, като от реалния й капацитет се използват едва около 2 300 домакинства, което е 7,7% от населението на морския град. Потенциалът е за около 30 000 битови абонати, т.е. тя може да покрие 20% от всички домакинства в града. А домакинствата във Варна, които използват централна топлофикация, са около 5,5%. Това са едни възможности, които, ако се реализират, са най-перспективни като ефект, обясни инж. Шарлопов. С подобряване на икономическото състояние, все повече хора ще преминават на отопление с климатици. Успоредно с това вървят и програмите за енергийна ефективност, като с намаляване на енергопотреблението, ще се редуцират и вредните емисии. Мерките, които се предвижда да бъдат взети по отношение на транспорта, са свързани с редовното измиване на пътните настилки. Анализите показват, че замърсяването се дължи не толкова на автомобилните двигатели, колкото на праха от пътните платна. По тази причина мерките ще бъдат насочени към осуетяване образуването при валежи на наноси, след което пепелта да замърсява въздуха. Във Варна миенето на улиците оказва съществен ефект, затова то е заложено като приоритет на общинската администрация. Други мерки, които ще помогнат за подобряване качеството на атмосферния въздух, са разширяване на Синята зона, облагородяване на междублоковите пространства, изграждане на велоалеи и паркинги. Предстои актуализираната програма да бъде гласувана на следващото заседание на Общинския съвет – Варна.", "date": "2019.04.16", "title": "Варна в топ 10 на общините с качествен въздух, ще мият улиците редовно"}
{"url": "https://www.monitor.bg:443/bg/a/view/sobstvenik-nalaga-s-dyrveni-pryti-kucheto-si-v-prodyljenie-na-chas-dokato-izdyhne-162698", "text": "Собственик налага с дървени пръти в продължение на час кучето си, докато не издъхне в кюстендилския квартал „Герена“. За това алармираха от фондация „Помощ за животинките в беда“, които са подали вече и сигнал в полицията. „Мая беше убита жестоко, смазана от бой и изхвърлена като купчина боклук в храстите от собственика си. Родила е ей така вързана на 1 м., оживели са само две от бебенцата й. След няколко дни щяхме да я махнем от дома на нейния убиец, но уви. Той отне живота й без да се замисли“, разказаха представители от фондация „Помощ за животинки в беда“. Зверското убийство е станало преди два дни в района на квартал „Герена“ в областния град. Стенанията на Мая, която е била налагана с дървени пръти, са чути в целия квартал, но никой не е се притекъл на помощ. „Животното не беше агресивно, напротив. Беше едно от най-кротките кучета с най-прекрасните сини очи. Нейният собственик обаче решил да я смаже от бой, защото е подгонила кокошките в двора. Просто си играела“, коментираха представители на природозащитни организации от областния град. От ОДМВР – Кюстендил, обявиха, че сигналът за убито куче е постъпил  вчера следобяд чрез тел. 112. Дежурна полицейска група е извършила оглед на място. По случая е започнато досъдебно производство. 67-годишният собственик на кучето е задържан за 24 часа в ареста на РУ-Кюстендил. Работата по случая продължава, уведомен е дежурен прокурор. „Хората са по жестоки от всяко едно куче, защото убиват беззащитните и безгласни животни без капка срам. Надяваме се извършителят на това зверско деяние да си получи заслуженото“, обявиха още от „Помощ за животинки в беда“, които ежедневно спасяват десетки животни от сигурна гибел. Те поеха ангажимент да приберат двете кученца на Мая, тъй като има опасност след излизане от ареста на собственика да ги споходи същата съдба.", "date": "2019.04.16", "title": "Собственик налага с пръти кучето си в продължение на час, докато издъхне"}
{"url": "https://www.monitor.bg:443/bg/a/view/prouchvane-sofija-e-naj-loshijat-grad-za-otdih-162694", "text": "София взе първо място в незавидната класация за най-лошия за спокойна ваканция град в Европа. Това показват данните от изследването за Годишния индекс за релакс в Европа на оператора SpaSeekers. Докладът включва 28 страни като ги подрежда според това коя предлага най-добрите условия за спокойна почивка и коя – не чак толкова. Критериите са свързани с трафика в града, нивото на щастие на местните жители, със стандарта на живот, достъпа до транспорт, както и доколко е заето местното летище. България заема челната позиция със София, следвана от популярните туристически дестинации Амстердам и Париж. В нидерландската столица всяка година пристигат по 63,6 млн. туристи на летището, които задръстват града и правят спокойната почивка невъзможна. „Въпреки че Амстердам и Париж за популярни дестинации, високият брой на туристите, които пристигат на летището, е виновен за това, че нашите пътуващи са стресирани още при пристигането си“, коментира Джейсън Голдбърг от SpaSeekers, цитиран от traveldailynews.com. Френската столица пък приема по близо 66 млн. туристи всяка година на летище Шарл дьо Гол. Като причина авторите изтъкват множеството велоалеи, културата на удобство, както и красивите паркове. Датската столица има ниско ниво на населеност като на 1 кв. км живеят по 2 000 жителите. В него са отчетени най-високо ниво на щастие (8.1), стандарт на живот (8.3) и достъп до публичен транспорт (6.8). В челната тройка попадат Люксембург и Талин.", "date": "2019.04.16", "title": "Проучване: София е най-лошият град за отдих "}
{"url": "https://www.monitor.bg:443/bg/a/view/vsjaka-vtora-danychna-deklaracija-podadena-po-internet-162702", "text": "Всяка втора данъчна декларация, получена в Националната агенция по приходите (НАП), е подадена онлайн с персонален идентификационен код (ПИК) или с електронен подпис, съобщават от ведомството. От НАП очакват за пръв път броят на подалите документите си онлайн да е по-голям от този на избралите традиционния метод или хартията. До момента получените документи са 300 000, а ПИК имат 600 000 лица. Крайният срок изтича на 30 април като тогава трябва да бъде платен и дължимият данък. „Отчитаме много силен интерес към издаване на ПИК в офисите ни в последните дни. Изглежда 2019 г. ще е първата, в която електронно подадените декларации ще са повече от хартиените. Електронното деклариране пести време и усилия“ каза по повод наближаващия краен срок за обявяване на доходите от миналата година директорът на „Обслужване“ в НАП Боряна Георгиева. Чрез ПИК или е-подпис могат да се видят всички изплатени суми извън трудов договор за 2018 г. В справката се виждат всички хонорари, възнаграждения по граждански договори и други, които могат просто да бъдат преписани в декларацията. Така, според данъчните, рискът от пропуски и грешки значително намалява.  ", "date": "2019.04.16", "title": "Всяка втора данъчна декларация подадена по интернет"}
{"url": "https://www.monitor.bg:443/bg/a/view/vandali-podpaliha-vekovnite-sekvoi-kraj-kustendil-162697", "text": "Вандали посегнаха на вековните секвои в местността „Юч Бунар“ край Кюстендил. Проверка на РИОСВ – Перник, установила, че непосредствено до гората от млади секвои има организирано нерегламентирано огнище. На две от вековните секвои има повреди - направени са дупки, от които има изтичане на смола, която в последствие е палена и по корите има следи от обгаряне. От страна на ДЛС – Осогово, бяха взети своевременни мерки за ограничаване на тази вандалска проява. На място са поставени две табели - едната противопожарна, другата забранителна, със съответните съдържания да не се пали огън в гората и, че се забраняват всякакви дейности като кастрене на клони и чупене, които могат да навредят на вековните дървета. Към този момент няма постоянна охрана, която да наблюдава природната забележителност, няма и камери за видеонаблюдение. Трите гигантски секвои в местността Ючбунар, край Кюстендил, попадат в териториалния обхват на ТП ДЛС \"Осогово\" и са обявени за природна забележителност през 1989 година с цел опазване на вековни дървета. Секвоите бяха номинирани за Европейско дърво на годината за 2018 г. и бяха класирани на 8 място с 11 625 гласа. „Отговорността да пазим и съхраним природната забележителност е на цялото общество.  Секвоите имат значимо място в развитието на лесовъдството и правят местността една от най-посещаваните дестинации. Обръщаме се с призив този вандализъм да бъде преустановен. Ако станете свидетели на повторно посегателство, ви молим да проявите обществена отговорност и да уведомите стопанството, РДГ-Кюстендил, РИОСВ-Перник или МВР“, обявиха още от ДЛС „Осогово“.", "date": "2019.04.16", "title": "Вандали подпалиха вековните секвои край Кюстендил"}
{"url": "https://www.monitor.bg:443/bg/a/view/prevozvachite-plashat-otnovo-s-protesti-zaradi-tol-sistemata-162705", "text": "Планираните нови тарифи за превозвачите ще доведат до поскъпване на стоките, не само на транспортните услуги, алармират от Българската асоциация на сдруженията в автомобилния транспорт. След разговори с Агенция „Пътна инфраструктура“ превозвачите са предупредили, че не приемат тол таксите и са готови на протестни действия. \"От 18 филийки в хляба - три ще отиват за ТОЛ такса, а четири отиват за ДДС, останалото за разходи и печалба на производителя\", обясни Миролюб Столарски асоциацията. Превозвачите настояват държавата да отложи въвеждането на тол системата. По план тя трябва да функционира от средата на тази година за камионите над 3,5 тона. Вчера от КРИБ призоваха въвеждането на тол системата да се отложи и да се въведе от 2020 г. \"Очакваме хаос, защото системата все още не е изградена. По договор трябва да има 6-месечен тестов период, който да покаже, че системата работи и отчита коректно\", обясни пред Нова телевизия Илиян Филипов, председател на Българската асоциация на сдруженията в транспорта. Според него без тестов период ще има хаос. Миролюб Столарски обясни, че австрийска фирма изгражда системата и трябва да я предаде на АПИ. От АПИ обаче молели същата фирма да помага за обслужването на тази винетна система. \"Не е направена връзката между митниците и АПИ, не е направена и между НАП и АПИ. Ще стане така, че транзитният трафик ще минава безплатно. На митницата няма как да ги контролират. Системата изобщо не е изградена. В момента с една винетка минават 3 турски камиона\", заяви Столарски. Според него тол системата е \"изкривена\". \"Всички сме \"за\" системата. Но нито една държава не таксува втори, трети клас\", заяви Столарски. Той е категоричен, че няма как един превозвач да избере път, по който да не плати, например по третокласен път. \"Всички тези пари ще бъдат платени от българския потребител, а те никак не са малко. Това е разход, който ще вземем от  нашия клиент\", заяви Филипов.", "date": "2019.04.16", "title": "Превозвачите плашат отново с протести заради тол системата"}
{"url": "https://www.monitor.bg:443/bg/a/view/real-s-greshna-stypka-otdalechi-se-ot-srebroto-162703", "text": "“Реал“ (Мадрид) направи нова грешна стъпка в Испания, която почти го извади от борбата за второто място. Играчите на Зинедин Зидан стигнаха само до 1:1 в гостуването си на „Леганес“. Така домакините сложиха край на серия от пет шампионатни поражения от този съперник, а след издънката „кралете“ останаха на 4 точки зад “Атлетико” (Мадрид) в преследването на сребърните медали. През първата част “Реал“ имаше териториално надмощие, но въпреки това „Леганес” изненадващо поведе с гол на Джонатан Силва (45) след фалцов изстрел с левия крак. Отговорът на мадридския колос дойде скоро след почивката с 18-ото попадение за сезона на Карим Бензема (51) след асистенция на Лука Модрич и добавка, тъй като първият удар на французина бе спасен от Иван Куеяр. “Не се представихме добре, но следващият сезон ще сме по-силни“, лаконичен бе Зидан след мача.", "date": "2019.04.16", "title": "“Реал“ с грешна стъпка, отдалечи се от среброто"}
{"url": "https://www.monitor.bg:443/bg/a/view/mestjat-tvorbite-ot-notr-dam-v-luvyra-162690", "text": "Съдбата на много от съкровищата на \"Нотр Дам\" е неясна след пожара, опустошил 850-годишната катедрала, съобщи в. \"Дейли мейл\". Експерти изследват днес катедралата, за да установят кои творби и реликви са спасени. Кметът на Париж Ан Идалго обяви, че най-ценната реликва - Тръненият венец, за който се говори, че е носен от Исус на кръста, е изнесен на безопасно място. Парижки медии съобщиха, че свещеникът на парижките пожарникари е влязъл с тях, за да помогне да бъде спасен Тръненият венец. Неизвестна е обаче съдбата на парчето от кръста, за който се смята, че е от христовото разпятие и на пироните от него.  Малко парченце от Трънения венец беше в кулата-стрела и затова вероятно е изпепелено. В нея бяха още две реликви - от Свети Дени и Света Женвиев.  Има опасения за витражите от 13-и век и за великолепния орган. Северният витраж изглежда добре, няма признаци за счупени стъкла. Състоянието на другите витражи обаче е неясно. Професорът по архитектура Хулио Бермудес каза, че витражите в \"Нотр Дам\" са \"наистина незаменими\".  Ленената туника от 13-и век на крал Луи Девети, канонизиран като Свети Луи, е спасена, каза кметът на Париж. През 44-годишното си властване Луи Девети участва в кръстоносните походи и утвърждава ранни принципи на правосъдието, като презумпцията за невинност. Той е обявен за светец през 1297 г. и остава единственият френски монарх, получил тази чест. Луи Девети купува и Трънения венец.  Състоянието на картината \"Тома Аквински, Изворът на мъдростта\", нарисувана от Антоан Никола през 1648 г., е неизвестно. Неизвестно е и състоянието на картината с Дева Мария, вдигнала лице и ръце към небесата. Големите картини не са пострадали толкова от огъня, колкото от дима, предаде АФП. Камбаните на катедралата изглеждат здрави. Най-голямата от тях - Еманюел, е издигната в южната кула през 1685 г. Тя тежи повече от 23 тона.  Големият орган, чието изграждане е започнало през 1401 г., изглежда непокътнат. Той е обновен през 2013 г. за 850-годишнината на катедралата и има почти 8000 тръби, някои от които са от 18-и век.  Богато украсената преградата, която отделя местата за духовенството, също не е известно дали е оцеляла.  Не се знае и съдбата на статуята Мадоната и малкият Исус от 14-и век. Тя е едно от 37-те изображения на Богородица в катедралата.  Майските картини, наричани така, защото са дарявани на катедралата през май всяка година през 17-и и 18-и век, засега не са проверени. Статуята от 19-и век на Свети Дени - светецът-патрон на Париж, не се знае дали е оцеляла. Статуите на апостолите и евангелистите от покрива на катедралата миналата седмица бяха преместени за реставрация и оцеляха. Статуята \"Свалянето от кръста\" от Никола Кусту изглежда невредима, но е заобиколена от отломки.  Повредените от пожара произведения ще бъдат реставрирани от специалисти на Лувъра, уточни АФП.", "date": "2019.04.16", "title": "Местят творбите от Нотр Дам в Лувъра"}
{"url": "https://www.monitor.bg:443/bg/a/view/viktor-bojinov-ekranizira-i-chamkorija-162701", "text": "Филмовото адаптиране на един от най-известните романи на Милен Русков - „Чамкория“ - с това ще се захване режисьорът Виктор Божинов година и половина, след като показа добрата си стиковка с автора за заглавието си „Възвишение“. Новината, че ще даде кинообраз на бай Славе, съобщи самият Божинов, като публикува и част от сценария за една от сцените в предстоящия филм „Чамъ-кория“. Подробности около предпродукцията или актьорския състав на заглавието все още не са ясни. Режисьорът избра датата 16 април, за да съобщи за следващия си проект, а в причина за това се превърна отбелязването на 94-ата годишнина от атентата в храма „Света Неделя“, останал в историята като най-големият терористичен акт в България. Нещо повече, Божинов се съобрази и с часа, в който е взривен покрива на църквата и съобщи за „Чамъ-кория“ точно в 15,20 ч. Припомняме, че след като работи по „Възвишение“ в продължение на повече от две години, филмът му се превърна в най-касовата българска продукция за 2017 г. Миналото лято лентата създаде и прецедент в стрийминг платформата HBO Go, като надмина по интерес финала на един от най-оборотните сериали на гиганта - „Западен свят“, в чийто първи сезон се подвизаваше и звезда от ранга на Антъни Хопкинс. \"Радвам се че след като филмът бе един от най-гледаните филми в българския боксофис през последните години, сега е и най-популярното заглавие в българската платформа на HBO Go. Това е признание за усилията на целия ни екип“, коментира тогава продуцентът Иван Дойков.", "date": "2019.04.16", "title": "Виктор Божинов екранизира и „Чамкория“"}
{"url": "https://www.monitor.bg:443/bg/a/view/akad-petyr-ivanov-socialen-psiholog-izchezvame-s-19-dushi-na-chas-162642", "text": "Българската нация се топи средно с 19 души на час. За тази стряскаща тенденция алармира акад. Петър Иванов. - Да, така беше, особено в началото. Аз съобщих тази лоша новина по-рано от НСИ, позовавайки се на брояча на населението на ООН – на 29 юни 2018 г. в 14:07:03 ч той показа, че у нас живеят 6 999 999 души. И тази тенденция ще се задълбочи, защото никой не прави нищо по демографския проблем. Влязохме в т.н. демографски капан, България е в клинична смърт. Дори и да се предприемат мерки за финансиране на младите семейства със значителни средства, както е в Унгария например, това ще натовари българската икономика и положението ще стане по-лошо. Имаме една национална стратегия, правиха се едни изследвания, изводът от които бе, че спасението е в повишаването на раждаемостта. - Разбира се. За демографската катастрофа има причина, тя е в над 20 различни области – здравеопазването, икономиката, образованието, спорта, миграцията и т.н. Нуждаем се от интегрална стратегия, която да се занимава с причините, да търси механизмите, опита на други страни. Трябва ни Министерство на демографията, не на туризма. Първият приоритет на държавата, на всички власти и партии трябва да е решаването на този проблем, защото нямаме по-голям от него. В Народното събрание трябва да има институция, която да следи как всеки закон стои от гледна точка на преодоляване на демографската катастрофа. Казвам го най-отговорно, ако тази тенденция продължи, само след няколко столетия няма да има нито един българин. - Актуалните данни са трагични за българите като етнос. Етническите българи намаляват всеки час средно с 19 души, а ромите се увеличават с 4 души, което означава, че населението у нас намалява ежечасно с 15 души. За всеки ден това прави намаление на българския етнос с по 456 души и увеличение на ромите с 96. Всяка година етническите българи намаляват със 167 000 души, а ромите се увеличават с 35 000 души. По данни на ООН в момента населението на България е 6 968 000 души, от които етническите българи са около 4,8 млн., ромите са 1,3 млн., а турците - 0,8 млн. души. Ако сегашните демографски тенденции се запазят, след 30 години, през 2050 г., българите ще са около 0,5 млн., ромите ще са около 3,5 млн., а турците - около 0,7 млн. души. Общо населението в България ще е 4,7 млн. души. Същото се твърди и в доклад на Департамента по икономически и социални въпроси на ООН за перспективите пред нациите. Прогнозата за демографското развитие на България там е най-мрачната в целия свят – до 2050 г. населението на страната ни ще се свие с 27,9 процента, което прави намаление с над 2,1 млн. души. Подобни са прогнозите на ЦРУ, на Евростат и даже на НСИ, който предвижда този спад да е малко по-бавен и населението на България да стане 4,7 млн. през 2080 г. - По смъртност в сайта на ЦРУ България се води на второ място. Изпреварва ни само Судан, където, знаете, се избиват, има гражданска война, сменя се режимът. Понеже у нас няма такива събития, можем да кажем, че сме абсолютен световен шампион по смъртност. През последните 20 години броят на починалите у нас е към 110 000 годишно с леки изменения от до 1000 души. Тези 110 000 обаче си остават все толкова спрямо намаляващото население, което означава, че смъртността се качва с невероятни темпове. Всяка година в страната ни умират около 70 000 души от сърдечни заболявания и 17 000 от онкологични болести. Само от тези две страдания всеки час умират хиляди души. Смъртността у нас е в пъти по-висока от средноевропейската и това говори и за нивото на здравеопазването ни. - По раждаемост България е на 214 място от общо 220 страни в класацията. Ражданията през м.г. са 48 500, като 11 на сто от новородените са недоносени, 21 процента са на малолетни и непълнолетни родилки, 3 процента са с малформации, 2-3 процента са изоставени от майките си. Нещата са драматични и можем да кажем, че малко от бебетата, които се раждат у нас, не се нуждаят от допълнителни медицински и социални грижи. От тези 48 000 новородени като извадим 110 000 починали и още 70 000 емигрирали се получава минус 132 000. Тоест България намалява годишно със 132 000 души, което прави 362 души на ден, 15 души на всеки час или на всеки 4 минути населението намалява с един човек. - За мен тези данни са фризирани и просто не са верни. Всеки може да влезе в информационната система за ражданията на сайта на Министерството на здравеопазването и да провери. Жените вече не раждат по нивите, даже ромките влизат в родилен дом, и всяко раждане се отразява. НСИ са казионна институция, работят за заплата и имат интерес да съобщават това, което е изгодно на властта. България е погинала страна в демографско отношение – 2,5 млн. емигранти са я напуснали през последните 30 години, имаме най-висока смъртност, най-ниска раждаемост, най-висок брой самоубийства и всичко това гарнирано с висока корупция и престъпност. Нищо не може да се направи при това положение, особено като се има предвид кои биха били субектите, които ще се опитат да решат тези проблеми. - Моят приятел проф. Алтънков от Калифорнийския университет в Санта Барбара посочи един изход: „Доходи, доходи, доходи“. Доходи в България има, но не за всички. У нас има 1,6 млн. пенсионери с малко над 200 лева месечна пенсия. Направих изчисления – ако един от тези възрастни хора спестява всеки месец по 100 лева и живее с другите 100, ще може да си купи апартамента с вътрешния асансьор след 1155 години или през 3174 г. на 7 март, ако и тогава пенсиите се получават на 7-о число на месеца. Социалното неравенство в България е чудовищно. Има един децилен коефициент, който го измерва. У нас той е 40, тоест десетте процента най-бедни българи получават 40 пъти по-малко от десетте процента най-богати. В белия свят този коефициент е 7. Смята се, че при децилен коефициент 20-25 настъпват брожения. Оттук можем да си направим извод за търпеливостта на българския народ и нагнетяването на парата в този национален котел, който ще избухне по най-жесток начин и знам, че това ще стане. Роден през 1946 г. в Русе И сега живее в крайдунавския град Завършил образование си в България Бил е главен редактор на русенски ежедневник Един от основателите и пръв ръководител на катедрите по психология във Великотърновския университет и Варненския свободен университет Преподавал е психология и в Русенския университет Автор е на научни трудове по психотерапия, психоанализа и приложна социална психология Директор на Демографския институт към БАНИ Кандидат за евродепутат на евроизбори 2019", "date": "2019.04.16", "title": "Акад. Петър Иванов, социален психолог: Изчезваме с 19 души на час"}
{"url": "https://www.monitor.bg:443/bg/a/view/vse-po-malko-molove-se-strojat-v-bylgarija-162682", "text": "Спад на новооткритите търговски площи е отчетен в страната ни през 2018 г. Това показват данните от доклада „European Shopping Centres The Development Story\" на глобалната компания за недвижими имоти Cushman&Wakefield. България следва общата тенденция за по-малко молове. \"Пазарът на търговски площи в България навлиза в по-зряла фаза и може да се каже, че големите градове вече са наситени “, коментира мениджърът \"Търговски площи\" в Cushman&Wakefield - Wakefield Forton Иван Граматиков. По негови думи няма очаквания за нови проекти за класически търговски центрове, а по-скоро ще има гъвкави концепции, съобразени с разрастващата се електронна търговия. Строителството на молове се сви и в цяла Европа. За миналата година има 2.6 кв. м нови площи за молове или 28% по-малко от площта за 2017 г. Това са общо 168.1 млн. кв. м. Размерът на новопостроените площи за миналата година и е съпоставим с този, постигнат през 90-те, когато първите подобни търговски обекти отварят врати в Централна и Източна Европа (ЦИЕ). За региона спадът е от 31%, като той е най-голям в Турция, където от завършени 1 млн. кв. м през 2017 г. те са спаднали на 0.5 млн. кв. м за миналата година. Въпреки това Турция, Русия и Полша са най-активни в сферата и 50% от новооткритите магазини в Европа са техни. В Западна Европа картината не е по-различна – там е отчетено забавяне в развитието на шопинг зоните, на годишна база спадът е от 23%. На първа позиция по развитие е Франция въпреки свиването от 28%. В Германия, Финландия и Швеция също е отчетен лек ръст. като в краткосрочен план се очакват 6.5 млн. кв. м до 2019-2020 г. В по-голямата част от европейските страни пазарът на търговски центрове наближава зрялост и търсенето на пространство в търговски центрове е в относително равновесие с предлагането. Въпреки че темпото на ново развитие се забавя през последните пет години, общият размер на пазара все още се увеличава и конкуренцията в търговските центрове се засилва. Разработчиците се опитват да запазят своите пазарни позиции и са фокусирани върху проекти за реконструкция и обновяване, насочени към създаването на сложни, модерни и по-естетични места за пазаруване и отдих. Очакванията са 2 нови схеми да помогнат за развитието на площите – иновативни схеми със силен компонент за отдих или по-малки схеми, при които разстоянието до магазина ще е от значение. Това обаче би могло да доведе до още по-голяма поляризация на пазара от една страна заради големите схеми, от друга – заради борещите се за успех малки схеми.", "date": "2019.04.16", "title": "Пазарът се пренасити, моловете стават хибриди"}
{"url": "https://www.monitor.bg:443/bg/a/view/borcite-otpisvat-igrite-v-minsk-162681", "text": "Най-добрите ни борци няма да участват на Европейските олимпийски игри, които ще се проведат за втори път в историята в столицата на Беларус от 23 до 28 юни. „Приоритетите ни са световното първенство и олимпийските квоти за Токио 2020, затова ще пуснем по-млади състезатели в Минск. Запознали сме с това и министъра на спорта Красен Кралев и срещаме подкрепа“, заяви президентът на федерацията по борба Христо Маринов. Той даде отлична оценка за представянето на състезателите на завършилото европейско в Букурещ, от което жените се прибраха с 2 титли и 2 сребърни медала, а класиците взеха сребро и бронз. „Спечелихме за пръв път отборната купа за второ място в Европа, но по-радостен съм, че имахме възможности и за още медали“, сподели треньорът на жените Петър Касабов. Той допълни, че почивката за състезателките вече е свършила и те започват усилена подготовка за световното в Нурсултан (15-22 септември). Там ще се раздават първите олимпийски квоти за Токио, до които ще стигнат първите петима в категория. София ще бъде домакин на последната, световна квалификация в началото на май догодина. Касабов повежда разширен състав от 12 момичета на лагер в Япония от 3 май, после ще имат подготовка и на Белмекен. Биляна Дудова, която в Букурещ спечели третата си евротитла в трета различна категория – до 59 кг, сподели, че ще се концентрира в по-долната до 57 кг. „Мечтата ми е да стана световна шампионка“, сподели Дудова. Наставникът на класиците Армен Назарян обяви, че ще търси да засили конкуренцията в състава, като за световното ще се завърне и опитният Иво Ангелов. „В свободния стил върви смяна на поколенията и трябва да я преболедуваме“, призна изпълнителният директор на федерацията Валентин Райчев. Момчетата на старши треньора Валентин Ангелов не успяха да стигнат до медалите на европейското, като най-близо бе Георги Вангелов, който остана пети в кат. до 57 кг.", "date": "2019.04.16", "title": "Борците отписват игрите в Минск"}
{"url": "https://www.monitor.bg:443/bg/a/view/vzeha-knijkata-na-mestan-162691", "text": "Книжката на лидерът на ДОСТ Лютви Местан беше взета, след като прокуратурата го привлече като обвиняем. Постановлението е на окръжната прокуратура в Кърджали. Местан е привлечен по чл. 69а, ал.1 от НПК за причиняване на смърт по непредпазливост. Той е пуснат под парична гаранция от 10 00 лева. Под наблюдението на Окръжна прокуратура-Кърджали е започнало разследване. Направен е оглед на мястото на произшествието, проведени са разпити на свидетели очевидци и са назначени са съдебномедицински експертизи, които да дадат заключение относно причините за смъртта на 6-месечното дете, както и за вида на причинените увреждания на здравето на родителите на починалото бебе и неговия деветгодишен брат.", "date": "2019.04.16", "title": "Взеха книжката на Местан"}
{"url": "https://www.monitor.bg:443/bg/a/view/nov-vertolet-zamenja-apachi-162673", "text": "Проект на AVX Aircraft и L3 Technologies ще участва в програмата на Армията на САЩ, FARA (Future Attack Reconnaissance Aircraft). Високоскоростния вертолет с противоположно въртящи се перки ще се съревновава с друг прототип за евентуалното производство. След прекратяването на експлоатацията на използвания от 1969 година Bell OH-58 Kiowa през 2012 г., армията на САЩ използва Boeing AH-64 Apache. Apache е добър атакуващ вертолет, но бригаден генерал Уолтър Руген, командващ екипа Future Vertical Lift, го определя като „неоптимално решение. Apache е атакуващ вертолет, а не въоръжен разузнавателен хеликоптер. Което бе направено от бюджетни съображения.” Но армията на САЩ се ангажира с конкуренция между прототипи, в която ще участват два прототипа на американски производители, заедно финансирани и тествани, за което AVX и L3 имат интерес да вземат участие. Вертолета ще използва MOSA (Modern Open Systems Architecture) архитектура и авионика на и ще бъде достатъчно малък, за да се превозва с транспортния самолет Boeing C-17 Globemaster или да се скрие в трюма на кораб от флота, благодарение на сгъваемите си перки и криле. Модулна конструкция ще позволява повторна употреба на компоненти и „висока степен съвместимост на системите със всички звена и възможности на американската армия”. Армията трябва да премине към следващата фаза до 2020 г., избирайки две оферти, след което да ги проектира и създаде прототипи до 2023 г. Следва спонсорирани от правителството изпитания, при които проектите да бъдат сравнявани и противопоставяни, след което да бъде избран победител. Очаква се печелилият дизайн да влезе на служба до 2028 г., като може да бъдат произведени до 500 машини.    ", "date": "2019.04.16", "title": "Нов вертолет заменя Апачи"}
{"url": "https://www.monitor.bg:443/bg/a/view/v-rusija-vyvejdat-plateni-krystovishta-162683", "text": "В обозримо бъдеще в руските градове може да се появят платени кръстовища и части от пътя. Планира се, за пременяването през споменатите участъци да се плаща само в определени интервали на денонощието, които най-вероятно ще са в час-пик. Тази мярка ще позволи на властите да се борят по-ефективно със задръстванията по натоварените пътища и кръстовища. Ликвидирането на тапите, ще доведе до икономия на време и бензин. По различни данни, световните загуби за икономиките на държавите от задръствания възлизат на 4 до 15% от БВП. Местните власти посочват за пример опита на Стокхолм, където в качеството на експеримент са поставени на някои кръстовища радари и камери. Те фиксират преминаващите коли, чиито собственици след това са длъжни да си платят. Тази мярка довела до съкращаване на тапите с 22%, на катастрофите – с 10%, а съдържанието СО2 във въздуха намаляло с 14 на сто. В Русия планират да въведат платените участъци в 2020 г. в рамките на проекта „Умен глад“. Засега не е известно къде именно ще бъде въведена мярката, но сред потенциалните кандидати са градовете Липецк, Нижний Новгород и Ульновск.  ", "date": "2019.04.16", "title": "В Русия въвеждат платени кръстовища "}
{"url": "https://www.monitor.bg:443/bg/a/view/za-korupcionnata-shema-v-holivud-lori-luglin-pledira-nevinna-162666", "text": "Актрисата Лори Луглин и съпругът й – модният дизайнер Мосимо Джанули, пледираха невинни по обвиненията във връзка с . Двойката е обвинена, че платила 500 000 долара подкуп, за да може децата им да бъдат приети в университета на Южна Калифорния. За двете им дъщери бе заявено, че са спортистки по гребане на високо ниво, за да бъде улеснено приемането им в Южнокалифорнийския университет. Момичетата обаче никога не са хващали гребло. Припомняме, че сред обвинените покрай скандала е и актрисата Фелиси Хъфман, прочула се с ролята на Линет Скаво в „Отчаяни съпруги“. Тя призна, че дала 15 000 долара подкуп на посредник.", "date": "2019.04.16", "title": "За корупционната схема в Холивуд: Лори Луглин пледира невинна"}
{"url": "https://www.monitor.bg:443/bg/a/view/orlin-goranov-glasi-grandiozen-koncert-s-akaga-162684", "text": "Най-нежният глас в българската естрада – Орлин Горанов пое ново предизивкателство. Той ще излезе от рамките на редовите си концерти и ще сътвори необикновено шоу под името „Споделено“ заедно с фънк формацията „Акага“. Изпълнителят на „Светът е за двама“ винаги е бил мултижанров певец, като се изявява еднакво успешно както в поп превъплъщенията си, така и на оперна сцена. Сега обаче, ще предостави на ценителите, едно съвсем различно свое лице. Най-големите му хитове ще бъдат напълно преаранжирани и изпълнение на живо от колегите му от „Акага“, които пък стана емблеми на новата фънк-джаз вълна у нас. Гърбът на големия певец ще пазят трио „Тринити“, който станаха популярни от последния сезон на „Гласът на България“ и са често канени от големите родни изпълнители за техните концерти. Тази вечер например, „Тринити“ излизат и с Михаела Филева, на първия й самостоятелен концерт в НДК, който беше напълно разпродаден две седмици преди датата. Спектакълът „Споделено“ ще е тематично разделен, като в специално подготвената камерна част ще се включат момичета от щрайх квартета Destiny Quartet, а специална изненада ще е участието на Цветан Недялков (китара) и Ясен Велчев (клавишни инструменти). Мащабният концерт „Споделено“ ще бъде съпроводен и от впечатляваща мултимедия, която ще придаде допълнителен блясък на спектакъла. Билети за концерта на Орлин Горанов и „Акага“ са вече в продажба на цени между 20 до 95 лв.", "date": "2019.04.16", "title": "Орлин Горанов гласи грандиозен концерт с „Акага“"}
{"url": "https://www.monitor.bg:443/bg/a/view/krisko-i-dara-sa-hedlajnerite-na-bg-music-festival-2019-162680", "text": "Криско и Дара са големите звезди, които тази година ще озвучат третото издание на BG Music Festival, което по традиция се провежда в летния театър на Сандански. Заедно с тях, като специални гости, на 7 и 8 юни на сцената ще се качат още Murda Boyz, Мonty & Petya Alexa и IVY, която ще е и водеща на фестивала. В първата вечер сили ще премерят 20-те песни на финалистите. След тяхната изява на голямата сцена ще се качат рапърите Murda boyz, които ще изпеят парчетата си „Пие ми се“, „Papi”, „Bloody Mary”, „Искаш“ и други. Публиката на Летния театър ще може да се наслади и на хитовете на Дара веднага след това. Поп сензацията ще зарадва своите фенове с „Недей“, „Все на мен“, „Родена такава“, “К‘во не чу“, „My time”. Кой ще грабне наградите от третото издание на BG Music Festival ще стане ясно на галавечерта на 8 юни. Тогава ще бъдат обявени победителите във всяка от трите категории в стиловете – поп, рок, хип-хоп/R&B. За финал на музикалния купон публиката ще танцува с хитовете на Криско. Рапърът ще изпълни на живо и най-новата си песен „Незаменим“ - първата му самостоятелна продукция от близо две години насам. До 6 май най-големите фенове могат да грабнат промо билет за двете вечери на цена от 12 лв.", "date": "2019.04.16", "title": "Криско и Дара са хедлайнерите на BG Music Festival 2019"}
{"url": "https://www.monitor.bg:443/bg/a/view/harchim-s-edna-treta-poveche-otkolkoto-pechelim-162692", "text": "С 10,6% са скочили разходите на българските домакинства за година. В същото време доходите се увеличават с около 7,6 на сто, което на практика е с една трета по-малко, отколкото харчат. Това сочат данните на Националния статистически институт ( НСИ). През миналата година домакинствата у нас са изразходвали 5 772 лв. средно на лице, което е с 10,6% повече в сравнение с 2017 година. В същото време, за периода 2009-2018 година намалява относителният дял на потребителския разход от общите разходи на домакинствата. Преди десет години той е заемал 85,7 на сто от всички разходи, за миналата година е бил 81,3 процента. За последните десет години най-много са се увеличили разходите за данъци, транспорт, храна и за жилище. През последната година разходите за данъци и социални осигуровки се увеличават с 13,9%, а спрямо 2009 г. нарастват над 3 пъти. При хранителните стоки повишението е с 41 на сто, а в сравнение с 2009-а. За транспорт и съобщения през 2018 г. са похарчени с 15,8% повече от 2017 г. и с 90% - спрямо 2009 година. През 2018 г. настъпват промени в потреблението на домакинствата спрямо 2017 г. - средно на лице намалява консумацията на хляб и на плодове. През 2018 г. покупателната способност на домакинствата се увеличава спрямо 2017 г. за почти всички основни хранителни продукти с изключение на белия хляб, краставиците, пиперките, ябълките, гроздето, маслото. Най-много е нараснала покупателната способност при картофите, ориза, зрелия фасул, прясното мляко, свинското и птичето месо, захарта, сочат още данните на НСИ. През 2018 г. в собствено жилище живеят 90,7% от наблюдаваните домакинствата, а 6,6% ползват жилище, без да плащат наем. В дом под наем живеят 2,7%, второ жилище притежават 9,4 % от домакинствата, според данните на НСИ. През 2018 г. и нараства със 7,6% спрямо 2017 година. За последните десет години общият доход средно на лице от домакинство е увеличен 1,6 пъти, а разходите са същия период - 1,7 пъти, сочат още данните на националната статистика.", "date": "2019.04.16", "title": "Харчим с една трета повече, отколкото печелим"}
{"url": "https://www.monitor.bg:443/bg/a/view/reakcii-po-sveta-shok-i-solidarnost-162689", "text": "Светът беше шокиран и ужасен от големия пожар в парижката катедрала Нотр Дам и изрази своята солидарност с хората във Франция, предадоха световните агенции. Световни лидери изказаха подкрепа и съчувствие към французите във връзка с пожара, нанесъл значителни поражения на катедралата. Британската кралица Елизабет заяви в послание до френския президент Еманюел Макрон, че е дълбоко натъжена от пожара в катедралата Нотр Дам в Париж и че в молитвите си е с цяла Франция, съобщи Бъкингамският дворец. \"Принц Филип и аз сме дълбоко натъжени от кадрите от пожара, който обхвана катедралата \"Нотр Дам\", се казва в посланието. \"Изразявам искреното си възхищение от спешните служби, които рискуваха живота си, за да опитат да спасят този важен национален паметник. Мислите и молитвите ми са с богомолците, които посещават катедралата, както и с цяла Франция в този труден момент\", добави кралица Елизабет Втора. Ватикана заяви, че \"ужасната новина за пожара, опустошил катедралата Нотр Дам, символ на християнството във Франция и в света, е била посрещната с шок и скръб от Светия престол\". \"Изразяваме нашата солидарност с френските католици и с хората в Париж и се молим за пожарникарите и тези, които правят това, което е възможно за справяне с тази драматична ситуация\", каза говорител на Ватикана. Американският президент Доналд Тръмп заяви, че това е \"ужасен пожар\", засегнал \"едно от големите съкровища на света\". В Туитър американската първа дама Мелания Тръмп написа, че сърцето й се къса при вида на катедралата, обхваната в пламъци. Германската канцлерка Ангела Меркел каза: \"Много сме тъжни да видим символа на Франция и нашата европейска култура, обхванат от огън. Мислите ни са с нашите френски приятели.\" Британската министър-председателка Тереза Мей заяви, че \"в мислите си е заедно с народа на Франция и службите за спешна помощ, които се борят с ужасния пожар\". Председателят на Европейската комисия Жан-Клод Юнкер и председателят на Европейския съвет Доналд Туск също изказаха съболезнования на народа на Франция във връзка с пожара. Председателят на Европейския парламент Антонио Таяни пожела кураж на пожарникарите, борещи се с огъня в катедралата, която по думите му е \"символ на Франция и с която се гордеят всички европейци\". Испанският министър-председател Педро Санчес определи пожара като \"катастрофа за Франция, за Испания и за Европа\". Генералният секретар на ООН Антониу Гутериш изрази подкрепа към френския народ във връзка с пожара и заяви, че е ужасен от кадрите с горящата катедрала, представляваща \"уникален образец на световното наследство\".", "date": "2019.04.16", "title": "Реакции по света: Шок и солидарност"}
{"url": "https://www.monitor.bg:443/bg/a/view/startira-kampanijata-zakyde-pytuvash-162668", "text": "Започва ежегодната кампания за превенция на трафика на хора, с цел трудова експлоатация „Закъде пътуваш“, съобщиха организаторите от дирекция „Превенции“ към Община Варна, съвместно с местната и Националната комисия за борба с трафика на хора. Тя ще се проведе в периода април-май, като допълнителен акцент тази година е безопасността в интернет пространството. Цели на кампанията е да информира децата и младежите в училищна възраст, студенти и представители на уязвими групи (безработни) за рисковете, свързани с трафика на хора, с цел трудова експлоатация, както и безопасното ползване на социалните мрежи и сайтовете за запознанства, за предпазване от попадане в ситуация на трудова експлоатация. В рамките на кампанията във варненските гимназии, с разкрити училищни превантивни клубове, ще се проведат информационни сесии по метода „връстници обучават връстници“ . Ще се проведат ролеви игри – симулации на ситуации, в които се случва набирането на хора с цел трудова експлоатация, както и  разяснителни кампании в междучасията с раздаване на информационни материали. Партньори в кампанията са още дирекция „Бюро по труда“, Граничното полицейско управление при Аерогара- Варна, университети и училища.  ", "date": "2019.04.16", "title": "Стартира кампанията „Закъде пътуваш“"}
{"url": "https://www.monitor.bg:443/bg/a/view/agencijata-za-hranite-tyrsi-jivotni-fantomi-162677", "text": "В търсене на виртуални животни експертите от агенция за храните и ветеринарните лекари извършват инвентаризация в стопанствата в цялата страна. Целта на проверките е да стане ясно има ли и колко са фантомите сред добитъка във връзка с приема по директните плащания за Кампания 2019 г. Това обяви заместник-министърът на земеделието, храните и горите д-р Янко Иванов по време на среща със земеделски производители в Благоевград. Системата трябва да се изчисти от такива практики, категоричен беше заместник-министърът. По думите му проверките и инвентаризацията ще продължат, защото трябва да има яснота и по-добър контрол. По време на проверките във фермите ще бъдат гледани и паспорти, ветеринарномедицински свидетелства на животни и отразяването им в Интегрираната информационна система на БАБХ – ВетИС. “Трябва да има справедливо и ефективно разпределение на средствата, които се дават на животновъдите”, каза още той. Сред основните цели на Министерство на земеделието, храните и горите е Общата селскостопанска политика след 2020 г. по отношение на директните плащания да не претърпи кардинални промени, увери земеделските стопани Янко Иванов. По-голям фокус ще има върху малките и средни земеделски стопанства.", "date": "2019.04.16", "title": "Агенцията за храните търси животни фантоми "}
{"url": "https://www.monitor.bg:443/bg/a/view/akusherka-pensionerka-otnese-globa-za-prodajba-na-lekarstva-162675", "text": "Велинградският Районен съд постанови глоба от 5 000 лв. на пенсионирана акушерка от село Света Петка за това, че е търгувала нелегално с лекарства. Здравната работничка била залавяна на два пъти да продава медикаментите в медицинския пункт в селото и за нерегламентираната продажба от Регионалната здравна инспекция й съставили два акта и едно наказателно постановление. Контролните органи засекли акушерката М.Ю. през миналия декември, когато в манипулационната в здравния пункт тя продавала лекарствените продукти без разрешение. Сред намерените медикаменти имало антибиотици, аналгетици, сиропи за кашлица, противогрипни лекарства и др., за които имало надписани бележки за кого са предназначени. Освен че пенсионерката нямала договор за продажбата, самият обект не бил регистриран, каквито са здравните изисквания. Пред санитарните власти М.Ю. възразила, че работела при общопрактикуващия лекар д-р Муса Р., но нямала подписан с него договор-нито граждански, нито трудов, за да може да оправдае своята нелегална дейност. Според информирани акушерката-пенсионерка е нарушила Закона за лекарствените продукти в хуманната медицина, който предвижда, че търговията на дребно с лекарствени продукти се извършва само в аптеки и дрогерии с изключение, когато се съхраняват от лекар. Паричната санкция може да бъде обжалвана на по-горна инстанция-в пазарджишкия Административен съд.", "date": "2019.04.16", "title": "Акушерка-пенсионерка отнесе глоба за продажба на лекарства"}
{"url": "https://www.monitor.bg:443/bg/a/view/jak-lang-vyzstanovjavaneto-na-notr-dam-trjabva-da-stane-za-tri-godini-162672", "text": "Възстановяването на емблематичната катедрала \"Нотр Дам\", частично разрушена от пожар, ще трябва да стане за три години, каза днес бившият френски министър на културата Жак Ланг цитиран от АФП. \"Трябва да набележим по-кратък срок, не 10 или 15 години, а три години, за да възстановим \"Нотр Дам\", каза бившият министър. \"Казват, че ще са нужни десетилетия, но аз твърдо не съм съгласен с това. Трябва да възстановим катедралата в кратък срок, както е правено в миналото при реставрацията на обекти от изключителна важност\", подчерта Ланг. Експерт по френското културно наследство каза, че във Франция вече няма да могат да се намерят достатъчно големи дървета, за да се заменят старинните дървени греди, изгорели при пожара в катедралата \"Нотр дам\", предаде Асошиейтед прес. Бертран дьо Фейдо, вицепрезидент на реставрационната група \"Фондация на наследството\", каза пред радио \"Франс енфо\", че дървеният покрив, който е изгорял, е изграден с греди от преди повече от 800 години, взети от вековни гори. По думите му покривът на катедралата не може да бъде възстановен в първоначалния си вид, защото \"в момента нямаме в страната ни дървета с тази големина, каквито са сечени през 13 век\". Той допълни, че за реставрацията ще трябва да бъдат използвани нови технологии, за да се възстанови покривът на катедралата.", "date": "2019.04.16", "title": "Жак Ланг: Възстановяването на \"Нотр Дам\" трябва да стане за три години"}
{"url": "https://www.monitor.bg:443/bg/a/view/grigor-blagodari-na-fenka-za-mil-podaryk-162669", "text": "Най-добрият ни тенисист Григор Димитров сподели в Instagram снимка с трогателен подарък, който е получил от своя фенка. „Исках да споделя бележка, която получих от един от най-големите ми фенове - Селин. Обичта на феновете означава много за мен и се надявам да мога да върна поне частица от нея. Благодаря ти, Селин, както и на всички мои фенове, за това, че ми напомняте защо се занимавам с тази игра”, написа в социалната мрежа хасковлията. Димитров спечели със 7:5, 6:4 мача си от първия кръг на “Мастърс”-а на клей в Монте Карло с италианеца Матео Беретини, а във втория кръг ще срещне германеца Ян-Ленард Щруф. По всяка вероятност двубоят ще е утре.", "date": "2019.04.16", "title": "Григор благодари на фенка за мил подарък"}
{"url": "https://www.monitor.bg:443/bg/a/view/libija-plashi-italija-s-800-hiljadi-migranti-162678", "text": "Признатият от ООН и редица държави премиер на Либия Файез ал Сараж заплаши Италия с 800 000 мигранти, ако военният конфликт в страната му не бъде решен на масата на преговорите. Сараж подчерта в интервю за италиански медии, че освен стотиците хиляди жители на африкански държави, които сега са затворени в лагери на либийска територия и всеки момент могат да бъдат натоварени на плавателни съдове от трафиканти, пътя за Италия през морето могат да хванат и подгонени от войната безброй либийци. Най-вероятно тези отчаяни хора щели да използват за транспортирането си до най-близката европейска страна собствени или иззети със сила лодки, скутери, рибарски кораби, и даже военни катери. Освен със стотици хиляди мигранти, Сараж плаши Италия и Европа с интернационализиране на конфликта в страната му. И за да не се стигне до това, официалният премиер на Либия призова най-вече Франция и Русия да спрат подкрепата си за войските на маршал Халифа Хафтар, които в момента са едва ли не обсадили столицата Триполи. А интернационализирането на войната и може би пламването на цяла Северна Африка щели да се случат, тъй като в момента правителството на Сараж било подкрепяно явно и безусовно от Турция и Катар. Освен това на страната на правителствените войски вече се биели милициите на куп мощни местни племена, които били отявлени врагове на Хафтар и благодарение на които неговите полкове били отблъснати от Триполи. Според Сараж задълбочаването на конфликта и липсата на решение за него по мирен път щели да доведат и до взривяване на петролните кладенци в страната с последващо спиране на добива и експорта на горива – безумие, което щяло да се отрази отрицателно върху икономиката на десетки държави.  В интервюто премиерът благодари на Италия за това, че независимо от конфликта нейното посолство в Триполи продължава да работи на пълни обороти.", "date": "2019.04.16", "title": "Либия плаши Италия с 800 000 мигранти"}
{"url": "https://www.monitor.bg:443/bg/a/view/myj-razstrelja-chetirima-v-kanada-162671", "text": "Мъж от канадския град Пентиктон (Британска Колумбия) е застрелял и убил четирима души, с които преди това е бил познат, съобщи телевизионният канал CTV. Идентичността на човека не се разкрива. Установено е, че той не е застрелял минувачи, а е убил познатите си. Представителят на градската полиция Тед Де Ягер каза, че стрелецът след инцидента е дошъл в полицията и се е предал. В момента стрелецът е задържан, причините за неговите действия се установяват. Подобен инцидент се случи в канадския град Салмон-Арм (провинция Британска Колумбия), където 25-годишен мъж откри огън по енориашите в местна църква. В резултат на това четирима души загинаха.", "date": "2019.04.16", "title": "Мъж разстреля четирима в Канада"}
{"url": "https://www.monitor.bg:443/bg/a/view/nakazaha-moci-za-edin-mach-globiha-levski-i-ivankov-162676", "text": "Бранителят на \"Лудогорец\" Козмин Моци беше наказан с лишаване от състезателни права за един мач и глоба в размер на 400 лв. заради изгонването му по време на дербито с \"Левски\" в неделя. Той ще пропусне мача с \"Ботев\" (Пловдив) в събота. \"Левски\" също е санкционират от ДК на БФС. Клубът трябва да плати общо 5000 лв глоби. Димитър Иванков също е наказан с глоба от 1000 лв. и наказание за един мач. ПО ДОКЛАД         За нерегламентирано използване на бомбичка, на основание чл.37, ал.1, т.22.2, б. Б от ДП /2018/2019/ – ДК наказва  ПФК \"Ботев\" гр. Пловдив с имуществена санкция в размер на 1000 лева. За обидни и нецензурни скандирания, на основание чл.37, ал.1, т.26 от ДП /2018/2019/ – ДК наказва ПФК \"Ботев\" гр. Пловдив  с имуществена санкция в размер на 1000 лева. За нерегламентирано използване на факли и димки, на основание чл.37, ал.1, т.22.2, б. А от ДП /2018/2019/ – ДК наказва  ПФК \"ЦСКА-София\" гр. София с имуществена санкция в размер на 300 лева. За обидни и нецензурни скандирания, на основание чл.37, ал.1, т.26 от ДП /2018/2019/ – ДК наказва ПФК \"ЦСКА-София\" гр. София  с имуществена санкция в размер на 1000 лева. За хвърлени множество предмети, на основание чл.37, ал.1, т.4, б. А, предложение 2 от ДП /2018-2019/ ДК наказва ПФК \"Левски\" гр. София с имуществена санкция в размер на 2000 лева. За навлизане на публика, на основание чл.37, ал. 1, т.1, б. Б, предложение 3 от ДП /2018/2019/ – ДК наказва ПФК „Левски“ гр. София с имуществена санкция в размер на 2000 лева.    За обидни и нецензурни скандирания, на основание чл.37, ал.1, т.26 от ДП /2018/2019/ – ДК наказва ПФК \"Левски\" гр. София  с имуществена санкция в размер на 1000 лева. За самоволно навлизане на терена, на основание чл. 34, ал.1, т. 5 от ДП /2018/2019/ – ДК наказва Димитър Иванков – треньор на вратарите на ПФК „Левски“ гр. София с лишаване от право да изпълнява функции от името на отбора за 1 среща и с глоба в размер на 1000 лева.", "date": "2019.04.16", "title": "Наказаха Моци за един мач, глобиха \"Левски\" и Иванков"}
{"url": "https://www.monitor.bg:443/bg/a/view/pyrvite-polufinalisti-v-shampionskata-liga-dovechera-po-max-sport-162674", "text": "Имената на първите два полуфиналиста в тазгодишното издание на Шампионската лига ще станат известни довечера. Сблъсъците \"Барселона\" – \"Манчестър Юнайтед\" и \"Ювентус\" – \"Аякс\" ще бъдат излъчени пряко в ефира на спортните канали на А1. От 22.00 ч. „Камп Ноу” ще е арена на втория епизод в сблъсъка между \"Барселона\" и \"Манчестър Юнайтед\". Каталунците имат преднина от 1:0 след първия мач на „Олд Трафорд”, но \"Юнайтед\" доказаха на няколко пъти през сезона, че имат сили да печелят като гост. Играчите на Оле Гунар Солскяер бяха с пасив от 0:2 след първия мач в Англия срещу френския ПСЖ на 1/8-финалите, но след успех с 3:1 в Париж достигнаха до Топ 8. Дали зрителите на „Камп Ноу” ще станат свидетели на поредната сензация в Шампионската лига през този сезон, ще стане ясно от прякото предаване на мача по MAX Sport 3. Срещата ще се излъчва и като pay-per-view на live.a1.bg. Отново от 22.00 ч., но по MAX Sport 2, е ще е сблъсъкът между \"Ювентус\" и \"Аякс\". Първият двубой на „Йохан Кройф Арена” завърши 1:1, което поставя гранда от Торино в ролята на фаворит. Младият тим на \"Аякс\" обаче доказа, че всеки, който го подцени, ще страда жестоко. Амстердамци сътвориха изненадата на сезона досега в Лигата, след като шокираха \"Реал\" (Мадрид) с 4:1 на „Сантяго Бернабеу” в 1/8-финалите и се класираха напред, въпреки домакинската загуба с 1:2 в първия мач.", "date": "2019.04.16", "title": "Първите полуфиналисти в Шампионската лига - довечера по MAX Sport"}
{"url": "https://www.monitor.bg:443/bg/a/view/nad-sto-dushi-sa-arestuvani-pri-ekoprotest-v-london-162667", "text": "Общо 113 души са арестувани в Лондон, съобщи полицията в британската столица след вчерашния първи ден на блокади, организирани от екодвижението \"Икстинкшън рибелиън\" (Extinction Rebellion), което настоява да бъде обявено \"климатично извънредно положение\", предаде АФП.   Движението, възникнало във Великобритания и превърнало се в международно, организира протести, които ще продължат цяла седмица. Няколко хиляди души блокираха пет емблематични места в британската столица - Мраморната арка, Оксфорд Съркъс, моста \"Ватерло\", площад \"Пикадили\" и Площада при парламента. През изминалата нощ демонстрантите продължиха да окупират четири от тези места (Мраморната арка, Оксфорд Съркъс, моста \"Ватерло\" и Площада при парламента), въпреки че според Скотланд ярд им е било разрешено да останат само в района на Мраморната арка. \"Арестувахме 113 души, повечето за нарушаване на обществения ред и възпрепятстване на движението\", обясни в комюнике полицията. Сред задържаните има петима активисти, нанесли щети на входа към централата на петролния концерн \"Роял Дъч Шел\". Говорителят на движението Джеймс Фокс заяви, че демонстрантите ще продължат да окупират местата, докато правителството ги чуе. \"Много от нас са готови да пожертват свободата си за тази кауза\", отбеляза той. Службата за автобусен превоз в Лондон съобщи в Туитър, че движението по няколко линии в центъра на столицата тази сутрин продължава да е нарушено. \"Икстинкшън рибелиън\" имат три искания към британското правителство: да бъде обявено \"климатично извънредно положение\", да се разработи план за действие до 2025 г. емисиите от газове с парников ефект да бъдат \"сведени до нула\" и да бъде създадено \"гражданско събрание\" за климатична и социална справедливост. В рамките на международния си протест движението обяви до 22 април акции в 80 града в 33 страни.", "date": "2019.04.16", "title": "Над сто души са арестувани при екопротест в Лондон"}
{"url": "https://www.monitor.bg:443/bg/a/view/v-panagurishte-zapochvat-tyrjestvata-za-april-1876-162661", "text": "Председателят на Народното събрание на Република България Цвета Караянчева ще бъде официален гост на тържествата в Панагюрище по повод честването на 143-та годишнина от избухването на Априлското въстание на 1 и 2 май. Националният митинг-заря, който се провежда по традиция на 1 май вечерта, е с начален час 20:30 часа. Председателят на Народното събрание Цвета Караянчева ще приеме строя на тържествената заря-проверка на историческия площад „20-ти април“ в Панагюрище и ще произнесе слово. Поклонението в местността „Оборище” на 2 май е израз на дълбоката всенародна признателност към великата саможертва и безсмъртния подвиг на Априлци в името на Свободата и Отечеството. Поклонението е от 11:00 часа.", "date": "2019.04.16", "title": "В Панагюрище започват тържествата за Април 1876"}
{"url": "https://www.monitor.bg:443/bg/a/view/lidl-bylgarija-s-dve-otlichija-v-progressive-nagradi-2019-162657", "text": "Лидл България получи поредните признания в първото издание на Progressive Награди 2019 г. Веригата бе отличена като „Най-добър международен ритейлър“, а най-голямата социално-отговорна кампания на компанията – „Ти и Lidl за по-добър живот“ бе определена за „Най-добър проект за социална отговорност“. PROGRESSIVE Награди имат за цел да отличат успешните компании и брандове от бързооборотния бранш, които задават тенденции и допринасят година след година за развитието на индустрията и пазара, както и играят важна роля за развитието на партньорството между търговците и доставчиците. Финалните отличията във всяка от 7-те категории се определят на базата на гласуване от всички 11 000 средни и топ мениджъри от бързооборотния сектор и свързаните с него бизнеси. Всеки един от тях получава имейл с уникален линк за достъп до платформата за гласуване и може да гласува само веднъж във всяка от категориите. За всеки един номиниран в дадената категория могат да гласуват всички, с изключение на мениджърите, които работят в съответната компания. При определянето на победителя в категория „Най-добър международен ритейлър“ са взети предвид серия от критерии, сред които постигнати резултати, оценка от партньори, предимства пред конкурентите, размер на инвестициите и внедрени иновации, докато в категория „Най-добър проект за социална отговорност“ са оценявани инвестициите, периода на развитие, социалното въздействие и продължителността на ефекта от проекта. Лидл България присъства на българския пазар от 2010 г. и вече повече от 8 години работи усилено за развитието на сектора в страната, налагайки успешни практики и прозрачни политики, които допринасят както за успеха на индустрията като цяло, така и за успехите на българските производители, търговци и доставчици. Компанията се фокусира също така и върху създаването на условия за по-пълноценен живот, подкрепяйки устойчиво и прозрачно значими за обществото инициативи и каузи чрез кампанията „Ти и LIDL за по-добър живот“. През 2019 г. предстои третото издание на най-голямата социално отговорна инициатива на веригата, която се реализира в партньорство с Фондация „Работилница за граждански инициативи“ и Български дарителски форум. Програмата отразява стремежа на Лидл България да допринася за по-качествен живот на хората в различните региони на страната като финансира проекти на НПО в 4 тематични области: образование, култура и историческо наследство, здравословен начин на живот и околна среда. До този момент в двете години на инициативата общо 51 проекта на граждански организации на стойност близо 390 000 лева бяха подкрепени, като всеки от тях получи максимално финансиране до 10 000 лева.", "date": "2019.04.16", "title": "Lidl България с две отличия в Progressive Награди 2019 "}
{"url": "https://www.monitor.bg:443/bg/a/view/jandarmerija-vleze-v-luksozni-imoti-vyv-vetovo-162663", "text": "Екипи на полицията и жандармерията влязоха днес в луксозни имоти в град Ветово, съобщиха от пресцентъра на МВР. Процесуално-следствените действия се извършват с разрешение на Окръжния съд в Русе и под ръководството на Окръжната прокуратура Русе. Акцията е по образувани досъдебни производства срещу жители на Ветово за пране на пари и за извършване на измами, най-вероятно телефонни. Екипите са влезли в имотите рано сутринта и са приключили по обед. Действията им са били свързани предимно с оценка на имуществото и не са били арестувани хора. Претърсени са около десет жилища. Работата по досъдебните производства продължава. Ветово стана известен като градът на телефонните измамници.", "date": "2019.04.16", "title": "Жандармерия влезе в луксозни имоти във Ветово"}
{"url": "https://www.monitor.bg:443/bg/a/view/rekord-22-tona-i-nad-1-milion-kapachki-bjaha-sybrani-samo-za-den-vyv-varna-162659", "text": "Близо 15 000 души от цяла Североизточна България поставиха нов рекорд, като само за ден предадоха над 1 милион пластмасови капачки на 13 април на площада пред Катедрален храм „Св. Успение богородично“ във Варна. Това е равносметката на варненското сдружение „Аз Вярвам и Помагам“ от организираното мащабно събитие, на което бяха събрани 22 тона капачки за рециклиране. Със средствата от тях ще се купи медицинска апаратура за най-големите и изключително значими отделения в Североизточна България по неонатология в АГ-болницата „Проф. Д-р Димитър Стаматов“ и отделението по детска хирургия в МБАКЛ „Света Анна“ във Варна. През събитието преминаха и двойно повече деца, които имаха уникалната възможност да посетят първото по рода си благотворително училище по рециклиране „Аз Вярвам и Помагам“. В него ученици от IV-та гимназия във Варна с интерес към екологията, заедно с докторанти и преподаватели от Катедра „Екология и опазване на околната среда“ към ТУ -Варна им преподаваха за значението и важността от рециклирането на хартията, пластмасата и стъклото. По-малките деца бяха впечатлени и не спираха да се снимат с екогероите „Капачкомен“ и „Принцесата на капачките“, с което успяха да мотивират и много възрастни да съпреживеят истинския празник на добротата. Пластмасови капачки бяха предадени от десетки общини от Североизтока, сред които Разград, Попово, Търговище, Две могили, Исперих, Каварна, Бяла, Белослав, Дългопол, Ветрино, Провадия и много други. Събитието бе уважено за пореден път от Иван Портних - кмет на община Варна и заместникът му Тодор Иванов, Валентин Василев- кмет на община Разград, Деян Иванов- кмет на община Белослав, представители от администрациите на общините Каварна, Исперих, Бяла и десетки други градове и села. \"Кампанията за събиране на пластмасови капачки продължава и всеки може да проследи актуална информация на нашата фейсбук страница „Аз Вярвам и Помагам“, сподели председателят на сдружението, Владислав Николов.  ", "date": "2019.04.16", "title": "Рекорд! 22 тона и над 1 милион капачки бяха събрани само за ден във Варна"}
{"url": "https://www.monitor.bg:443/bg/a/view/upravljavashtite-bylgarija-se-sybraha-vyv-v-tyrnovo-162662", "text": "Предложението за промени в правосъдната система на министъра не е за предсрочно прекратяване на мандати. То е за въвеждане на механизъм, при който така наречените трима големи, сред които в момента съм и аз, да могат да бъдат разследвани и срещу тях да се провежда дисциплинарно или наказателно производство в случай на обвинения за тежки престъпления или нарушения на служебните задължения. Това каза  във Велико Търново главният прокурор на България Сотир Цацаров. Коментарът му е по повод приемането на ясни критерии и процедури, при които могат предсрочно да бъдат прекратявани мандатите на председателите на двете върховни съдилища и главния прокурор. Той коментира и, че предложението среща разбиране и силна подкрепа от Европейската комисия. Президент, министри и почти цялото народно събрание се събраха днес във Велико Търново, за да честват 140-годишнината от подписването на Търновската конституция. Заради множеството ВИП гости центъра и старата част на града бяха под засилено полицейско присъствие. По главната улица униформените бяха подредени през 20 метра, а за да се стигне до сградата на бившето Учредително събрание, посетителите минаваха през няколко проверки на документи за самоличност. Пред самата сграда бе поставена металдетекторна рамка. На изнесеното заседание на парламента присъстваха и депутатите от БСП. Лидерът Корнелия Нинова обясни, че са тук, защото държавността стои над партийните решения. Но това е изключение. До изборите ервените нямало повече да се върнат в пленарна зала. Минути преди 10,30 ч. за когато бе насрочено началото на парламентарното заседание пристигна и президентът Румен Радев. Гости на заседанието бяха и министри от кабинета, но без премиера Бойко Борисов, както и главният прокурор Сотир Цацаров и членовете на Конституционния съюз водени от своя председател Борис Велчев. На самото заседание в залата бяха допуснати само журналистите от държавните медии. Останалите бяха принудени да гледат случващото се от два монитора, разположени на долния етаж на сградата. Преди началото на заседанието бе представена възстановка на моменти от заседанието на Учредителното събрание,приело на 16 април 1879 г. първата българска конституция. След това детски хор изпълни химните на Бълария и ЕС. Началото на изнесеното парламентарното заседание бе дадено от председателя Цвета Караянчева с автентичния звънец, с който преди 140 години неният предшественик, екзарх Антим Първи е открил първото Велико народно събрание в новоосвободената българска държава. звънецът е на повече от 500 години. Изработен е през 1474 г. като на него има текст на староарабски и в продължение на 400 години се е съхранявал в сградата на турското духовно училище на Царевец. Открит е в първите дни след Освобождението в сградата на турския конак, където днес се намира музеят „Възраждане и Учредително събрание”. След откриването на заседанието тържествени слова произнесоха лидерите на отделните парламентарни групи. Най-младите народни представители прочетоха обръщение към българския народ, което бе официално прието от депутатите с абсолтно мнозинство. Поради изчерпване на дневния ред заседанието бе закрито, а всички присъстващи си направи снимка за спомен. Тържествената програма продължи с дефиле на народните представители и министрите по главната улица до паметника „Майка България”, предвождани от националния духов оркестър и деца с църковни хоругви. В центъра на града жителите и гостите на старата столица се насладиха на тържествената церемония-спектакъл „Искри“, в изпълнение на Националната гвардейска част. След това се хванаха на празничното болярско хоро. Вечерта ще приключи с тържествена заря-проверка на площад „Цар Асен I” в 20,30 ч., след което ще бъде излъчен аудио-визуалният спектакъл „Царевград Търнов - звук и светлина“, съчетан с празнични илюминации.    ", "date": "2019.04.16", "title": "Цацаров: Подкрепям възможността за разследване на тримата големи в правосъдието"}
{"url": "https://www.monitor.bg:443/bg/a/view/sonja-joncheva-poluchi-zabrana-da-pee-v-avstrija-162658", "text": "Оперната прима Соня Йончева не може да пее в Австрия. Причината – според закона, тя няма право да излиза на сцена в напреднала бременност. Това съобщи самата тя в социалните мрежи. „Много съжалявам, но вече не мога да пея ролята на Медея на фестивала в Залцбург това лято. Наистина очаквах да съживя тази роля отново, но нито за представление, нито за репетиции. Изказвам това съобщение с натежало сърце, но очаквам с нетърпение следващите сезони на фестивала в Залцбург, когато се върна. Благодаря за подкрепата!“, написа звездата. Припомняме, че за новия член в семейството на Йончева се заговори миналия месец. Щастливата майка обяви новината пред последователите си в Инстаграм. „Дойде момента, в който да споделя, че Доминго, Матео и аз сме много развълнувани да посрещнем бебето тази есен. Извинявам се за последните си отменени участия, те са заради някои усложнения в ранна бременност. Лекарите ми препоръчват да преустановя всякакво излизане на сцена, освен концертите до края на март. Благодаря ви за подкрепата! Любов“, обясни тогава примата. Соня и съпругът й – диригентът Доминго Хиндоян имат 4-годишен син Матео.", "date": "2019.04.16", "title": "Соня  Йончева получи забрана да пее в Австрия"}
{"url": "https://www.monitor.bg:443/bg/a/view/proverjavame-kyde-da-glasuvame-chrez-sms-162654", "text": "Ще може да проверяваме адреса на избирателната си секция чрез SMS, през Интернет или през стационарен или мобилен телефон, публикува ЦИК на своята страница. SMS-ът ще бъде изпращан на номер 18429, той е един за трите мобилни оператора А1, Теленор и Виваком. Цената на услугата е 25стотинки без ДДС. В текста на SMS-а се изписват единствено десетте цифри на ЕГН- то, при което системата връща SMS с номера и адреса на избирателната секция, където трябва да подадем своя вот за членове на ЕП на 26.05.2019 г. През Интернет на сайта на ГД „ГРАО“ -   Ако решим да проверим чрез стационарен или мобилен телефон, трябва да наберем номер 0800 1 4726, който е безплатен за цялата страна.", "date": "2019.04.16", "title": "Проверяваме къде да гласуваме чрез  SMS"}
{"url": "https://www.monitor.bg:443/bg/a/view/policijata-v-plovdiv-s-kruti-merki-predi-botev-cska-162646", "text": "Полицията в Пловдив предприема всички необходими мерки за охрана на обществения ред във връзка с футболната среща между \"Ботев\" (Пловдив) и ЦСКА, която ще се играе на 17 април от 19,00 часа на стадиона в кв. Коматево. Това съобщиха от пресцентъра на ОД на МВР в града. Приканват се зрителите да се възползват от по-ранното отваряне на входовете на стадиона на спортен комплекс \"Ботев 1912\", което ще бъде в 16,30 часа. Преди, по време и след провеждане на спортната среща полицейските служители ще следят за недопускане на инциденти на територията на града. Ще бъде създадена организация за безпроблемно придвижване на зрителите за и от стадиона. От сборните пунктове по маршрутите им на придвижване феновете на двата отбора ще бъдат съпроводени от полицейски екипи. По този повод във времевия период от 17,00 ч. до 22,00 ч. е възможно да бъде въведена временна реорганизация на движението по ул. \"Коматевско шосе\" и по ул. \"Захаридово\", в отсечката до кръстовището с ул.\"Драговец\", допълват от полицейския пресцентър. На изградените контролно-пропускателни пунктове в района на спортното съоръжение служителите на реда ще извършват щателни проверки на посетителите. Няма да бъдат допускани лица под въздействието на алкохол или наркотици, такива, на които са наложени забрани за посещение на спортни мероприятия, както и малолетни без пълнолетен придружител. Притежатели на забранени предмети и вещи съгласно ЗООРПСМ ще бъдат отвеждани и задържани в най-близкото районно полицейско управление.От ОД на МВР - Пловдив напомнят на феновете да спазват стриктно разпорежданията на служителите на реда. Нарушителите ще бъдат санкционирани съгласно Закона за опазване на обществения ред при провеждането на спортни мероприятия /ЗООРПСМ/.", "date": "2019.04.16", "title": "Полицията в Пловдив с крути мерки преди \"Ботев\" - ЦСКА"}
{"url": "https://www.monitor.bg:443/bg/a/view/miliarder-dade-200-miliona-evro-za-rekonstrukcijata-na-notr-dam-162656", "text": "Френският милиардер Бернар Арно, контролиращ луксозния конгломерат LVMH, заяви, че семейството и компанията му ще допринесат за възстановяването на катедралата \"Нотр Дам\" с обща сума от 200 милиона евро (226 милиона долара). \"Семейство Арно и LVMH, в знак на солидарност с тази национална трагедия, ще участват в реконструкцията на изключителната катедрала, символ на Франция и на нейното наследство и единство\", се казва в официално изявление. Този жест е вторият такъв, откакто стана трагедията и е двойно по-впечатляващ от този на съпруга на Салма Хайек - Франсоа-Анри Пино, който обеща 100 млн. евро. Пино е собственик на \"Гучи\" и \"Ив Сен Лоран\". Президентът на Франция Еманюел Макрон обеща, че \"Нотр Дам\" ще бъде възстановена, след като огромният пожар разруши кулата и покрива на готическия архитектурен шедьовър в Париж.", "date": "2019.04.16", "title": "Милиардер даде 200 милиона евро за реконструкцията на Нотр Дам"}
{"url": "https://www.monitor.bg:443/bg/a/view/shazam-e-naj-gledanijat-film-u-nas-za-vtora-poredna-sedmica-162660", "text": "„Шазам!“ - филмът за тийнейджъра Били, който се превръща в супергерой, след като произнесе една вълшебна думичка, се нарежда на върха на родния боксофис за втора поредна седмица, сочат данни на Националния филмов център. Лентата с участието на Закари Леви е привлякла общо 30 799 зрители пред големия екран, като е генерирала печалби в размер на над 360 хил. лв. На второ място в класацията е режисьорският дебют на Мариан Вълев - „Лошо момиче“. Продуцираният от БНТ филм бе излъчван на 57 екрана в страната, като в премиерния си уикенд е заинтригувал близо 13 хиляди любители на седмото изкуство. От продажбата на билети пък е спечелил 114 765 лв. Бронзът в боксофиса ни от уикенда отива при „Гробище за домашни любимци“. Хорърът, вдъхновен от едноименния роман на Стивън Кинг, е на екран вече две седмици, в които е изгледан от над 34 хиляди зрители, а печалбата му от българските киносалони възлиза на близо 315 хиляди лева. Топ 10 в списъка се допълва още от „Дъмбо“, „Уют“, „Хелбой“, „Белия зъб“, „Малката голяма работа“, „Търсенето на Линк“ и „Кралско корги“.", "date": "2019.04.16", "title": "„Шазам!“ е най-гледаният филм у нас за втора поредна седмица"}
{"url": "https://www.monitor.bg:443/bg/a/view/v-plovdiv-zapochna-kandidatstvaneto-za-priem-v-pyrvi-klas-162645", "text": "3483 са обявените свободни места за първокласници във всички училища в Пловдив. Те са разпределени в 151 паралелки, съобщиха от общинския отдел „Образование“ . Обявените свободни места са повече от децата, които се очаква да бъдат записани в първи клас за учебната 2019/2020 година. За трета година приемът на ученици в първи клас в общинските училища на областния център е, чрез система за електронно централизирано класиране и записване. Тя улеснява родителите, като им дава възможност да кандидатстват онлайн и да получават информация по електронна поща. Разработената и внедрена от ощина Пловдив електронна система през 2017 г. вече е актуализирана и адаптирана с променените от Министерството на образованието и науката (МОН) общи правила за цялата страна. Родителите на децата, родени през 2012 година, които подлежат на задължителен прием в първи клас, могат да се регистрират и да подадат заявления за участие в първото класиране за своите деца онлайн на адрес priem.plovdiv.bg. Моментът на подаване на заявлението няма да има никаква тежест при класиранията, а е важно да бъде спазен само крайният срок. За първото класиране, което е на 5 юни 2019 година, родителите следва да подадат заявления чрез електронната система до 3 юни 2019 г. Ако нямат достъп до интернет и се затрудняват с въвеждането на заявление, могат да подадат на хартиен носител по образец своите заявления в срок до 31 май в училището, което им е първо желание. Двата варианта са равностойни, но при подаването на заявления по интернет родителите ще имат достъп до повече информация, в това число и до резултатите от класиранията и възможността за промяна в желанията ще е по-лесна. Много важно изискване е подаването само на едно заявление – или по интернет, или на хартиен носител. Системата няма да позволи въвеждане на второ заявление за едно дете, уточняват от община Пловдив. При подаване на заявление онлайн от родителите е много важно за участие в класирането заявлението да е със статус „подадено“, а не „чернова“. Предвидени са автоматични проверки на адресните регистрации на децата и родителите е необходимо внимателно да следят всички съобщения в електронната система. При класиране на дете с подадени неверни данни, то няма да бъде записано и ще участва в следващо класиране за останали свободни места. Данните от кампаниите през 2017 и 2018 години показват, че наличните свободни места и желанията на родителите съвпадат в много голяма степен и за повечето училища приемът на децата не зависи от конкретния сбор на натрупаните точки. Системата позволява за всяко дете родителят да може да избере до 5 желани училища, независимо от адресната му регистрация. Въпреки че за голям брой от училищата събраните точки няма да имат съществено значение, то в системата е предвидена функционалност, чрез която родителите ще могат да съпоставят броя свободни места и съответния брой чакащи за тях, разпределени по сбора от събраните точки в заявленията за кандидатстване. Статистическите данни се променят в реално време според подадените заявления и ще се визуализират в панела със свободни места в менюто „чакащи класиране“.  ", "date": "2019.04.16", "title": "В Пловдив започна кандидатстването за прием в първи клас"}
{"url": "https://www.monitor.bg:443/bg/a/view/sled-sreshtata-na-borisov-s-bahtadze-pravim-digitalen-koridor-s-gruzija-162647", "text": "България ще прави дигитален коридор с Грузия през Черно море. Това стана ясно от думите на премиера Бойко Борисов след срещата му с грузинския му колега Мамука Бахтадзе в МС. Това е един от трите възможни проекта, които двамата са обсъдим и по време на разговорите. \"Готови сме веднага да стартираме, по който начин искате да го изградите\" , каза Борисов. И допълни, че има евентуални инвеститори в Грузия. Другият проект е възможността за внасяне на зелена енергия от Грузия. Борисов обясни, че Грузия произвежда зелена енергия от ВЕЦ и 2000 мегавата могат да бъдат пренасяни през Черно море. Отделно България е включена в европейския енергиен пръстен, каза Борисов. И добави, че са се договорили да работят и да търсят инвеститори за този проект. Предварителната работа по него е поне 6 месеца, но по думите на премиера той дава големи възможности. Борисов даде за пример, че подобен проект се осъществява между Норвегия и Германия. Най-реалистичният от всички обаче е фериботна връзка между двете страни. Борисов поясни, че амбицията е ферибот два пъти на ден да пренася товари, като в момента фериботите са два пъти в седмицата. Борисов обясни, че двете държави ще премахнат административните тежести и ще обезпечат инфраструктурата от двете страни на Черно море. \"Ние строим усилено \"Хемус\" и с подобен обмен на товари ще върнем блясъка на пристанище Варна\", каза Борисов. Той разясни, че изграждането на такива фериботни връзки е извадено като приоритет както за ЕК, така и в т.нар.\"Източно партньорство\".   Стокообменът между двете държави е над 1 млрд.долара, ръстът му е с около 10 % , а според Борисов той може да бъде и много по-голям. Премиерът изтъкна, че Според него те са много по-напред от Украйна и Молдова, с които е в пакет и трябва да бъдат извадени от него. По думите на Борисов, Грузия е изключително важна за нас, защото от другата страна на морето събира връзките от още осем държави от Каспийския регион. Иначе с Бахтадзе поговорили малко и за спорт, тъй кат о грузинският премиер бил ръгбист.  Самият Бахтадзе благодари на България за подкрепата за амбициите на страната да се присъедини към ЕС и НАТО и на Борисов, че е унас точно за годишнината от Търновската конституция. По думите му България и Груция имат историческо и добро приятелство, като напомни, че Бачковския манастир е открит именно от двама братя грузинци. В последните години пък България била в топ 10 на търговските им партньори.  \"В близко бъдеще ще дадем старт на един уникален проект за региона, който да свързва България и Грузия, както и Запада и Изтока\", каза Бахтадзе, визирайки дигиталния коридор, наред с този за увеличаването на фериботните връзки през Черно море между България и Грузия. По думите му двамата набелязали и други потенциални области за сътрудничество - хуманитарите и социалните дейности.  Бахтадзе изтъкна, че пътят им към ЕС и НАТО отваря още повече възможности, а отношенията им с НАТО никога не са били по динамични. По време на срещата повдигнали чувствителаната тема, че Русия е още е окупирала 20 % от територията на страната и подкопавала цялостта на Грузия. По думите му Грузия е за мирно решавае на този въпрос. \"Само твърдата позоиция на международната общност може да доведе до разрешавае на конфликтите\", изтъкна той и благодари на България за подкрепата за териториалната цялост на Грузия. Двамата разговаряха първо на четири очи, а после се проведе пленарно заседание на двете делегации. Последната им среща бе през септември миналата година  в Ню Йорк по време на сесията на Общото събрание на ООН. Тогава двамата обсъдиха подкрепата на България за евроатлантическата перспектива на Грузия, както и партньорството в отбраната и сигурността. След срещата Борисов и Бахтадзе отидоха на работен обяд, като по-късно следобед грузинският премиер има среща и с президента Румен Радев.  Междувременно Борисов се похвали в профила си във Фейсбук какви подаръци са си разминили с Бахтадзе. Премиерът дал на своя колега икона на св. Георги, а от него получил чаши, правени от специална глина, която се добива в Грузия. ", "date": "2019.04.16", "title": "След срещата на Борисов с Бахтадзе: Правим дигитален коридор с Грузия (ОБНОВЕНА)"}
{"url": "https://www.monitor.bg:443/bg/a/view/po-500-schetovoditeli-i-ikonomisti-tyrsjat-rabotodateli-v-burata-162639", "text": "Работодалелите търсят всеки месец средно по 500 счетоводители и икономисти от Бюрата по труда. Това обясни изпълнителният директор на Агенция по заетостта Драгомир Николов, който участва в откриването на третото издание на форума \"Кариери УНСС 2019\". По думите му глад за специалисти с икономическо образование имало не само в големите градове, но и в по-малките населени места. Предлаганото стартово възнаграждение пък е над 700 лева. Освен икономически специалисти, и през тази година, в Бюрата по труда се търсят инженери и кадри за машиностроенето, отчете Николов, който участва вчера в откриването на третото издание на форума \"Кариери УНСС 2019\". В него са се включили 60 големи български и международни компании, предлагащи стажантски и работни позиции. Нови попълнения в своите редици търсят ИТ и консултантски фирми, рекламни агенции, производители, търговски фирми, финансови институции, банки и телекомуникационни компании. Студентите имат възможност да се включат и в мениджърски програми. Това означава, че те ще се обучават във фирмата 2 години, след което ще могат да заемат ръководни позиции. По време на форума бъдещите икономисти получават и информация как да избегнат капана на фалшивите обяви за работа. Предвижда се в УНСС да бъде изграден и постоянен информационен кът за ежедневни срещи между студенти, представители на държавното управление и работодатели.", "date": "2019.04.16", "title": "Работодатели търсят по 500 счетоводители и икономисти в бюрата "}
{"url": "https://www.monitor.bg:443/bg/a/view/fotograf-sydi-djystin-bijbyr-162653", "text": "Фотограф е завел дело срещу любимеца на тийнеджърките Джъстин Бийбър. Причината – инцидент в Бевърли хилс през юли 20187 година. Тогава певецът бавно излиза от паркинга на една църква и при взимането на завоя неговото возило леко блъска един от обкръжилите го фотографи Уилям Уилсън. Канадската звезда веднага слиза от пикапа си, за да види какво е станало и остана на място с пострадалия до идването на полицията. Тогава не му бяха повдигнати никакви обвинения за инцидента, а Уилсън беше хоспитализиран. Според сайта TMZ, в иска на пострадалия, подаден в съда, се изтъква, че заради инцидента фотографът е получил временна нетрудоспособност и други щети. Уилсън иска от Бийбър обезщетение, чийто размер не се уточнява.", "date": "2019.04.16", "title": "Фотограф съди Джъстин Бийбър"}
{"url": "https://www.monitor.bg:443/bg/a/view/mon-tyrsi-290-motivirani-uchiteli-162648", "text": "Министерството на образованието и наука търси 290 кандидат-педагози, които да минат през бързи курсове на обучение по националната програма на МОН „Мотивирани учители“. Подаването на заявления започва и ще продължи до 8-и май. До 80 преподаватели с опит (над 8 години) ще могат да бъдат подбрани, за да преподават математика, физика и астрономия, информатика и информационни технологии в училища в региони, където има недостиг на педагогически специалисти. В трудовите им договори се предвижда на месец за срок от 12 месеца или за възстановяване на транспортни разходи на пътуващи учители за същия период. Другата възможност за кандидатстване е за специалисти с висше образование, които искат да придобият професионална квалификация „учител“ по математика, физика и астрономия, информатика, информационни технологии и чужди езици. Те могат да подават документи до 24 април т.г. При неизпълнение на определената квота от специалисти незаетите места, ще се попълват със желаещи да придобият професионална квалификация „учител“ по биология и здравно образование и по химия и опазване на околната среда. Одобрените участници ще бъдат включени във въвеждаща обучителна програма преди началото на учебната година, която ще се Обученията ще се осъществяват от висшите училища в едногодишна задочна форма. Средствата за обучения са в размер на 1200 лева за един участник, разходи за нощувки – 40 лева и транспорт на обучаемите – 80 лева за участник. Програмата предвижда и обучение на до 150 педагогически специалисти, които да придобият допълнителна квалификация, за да могат да преподават освен по своята специалност по математика, физика и астрономия, информатика, информационни технологии, чужд език и религии. Всяко регионално управление на образованието ще проучи потребности на училищата до 8 май т.г. До 30 юни всяко РУО би трябвало да предостави в МОН списък на участници в програмата. Повече информация за изисквания към кандидатите може да видите в рубриката \"Програми и проекти\", където са публикувани Националните програми за 2019 г.", "date": "2019.04.16", "title": "МОН търси 290 „Мотивирани учители“"}
{"url": "https://www.monitor.bg:443/bg/a/view/edi-nazarjan-s-bronz-pri-debuta-si-v-nova-kategorija-162637", "text": "Европейският шампион за кадети Едмонд Назарян направи успешен дебют в нова за него категория  - до 51 кг на силния турнир в Анталия (Турция).  Младият ни талант в класическия стил спечели бронз, като за отличието победи с технически туш Изкхар Курба (Казахстан), трети на световното през миналата година. На старта в категорията Еди тушира турчина Ерсин Бюлют, а после срази с технически туш и азера Гюлюзаде Них. На полуфиналите обаче Назарян-младши падна с 0:2 от Алмир Алиев (0:2), като съперникът му взе точките само от предупреждения.  \"За нас беше много важна тази проверка, защото на турнира бяха всичките най-силни състезатели в неговата категория - каза Емил Иванов, личен треньор на младия талант. - Домакините, азерите бяха с по 2-3 състезатели, имаше грузинец, иранец. Реално това ще са и основните му съперници за големите състезания през годината. А Еди ги победи  с туш или технически туш. Много съм доволен от резултатите.\" През миналата година Едмонд Назарян  стана европейски шампион за кадети, спечели бронз на световното, както и на младежките олимпийски игри в Буенос Айрес в категория до 45 кг. А тази година голямото предизвикателство за сина на двукратния олимпийски шампион Армен Назарян ще бъде световното за кадети в София в края на юли, а преди това през месец юни ще стартира и на европейското във Фаенца (Италия). И на двете първенства шампионът ще се бори при 51-килограмовите.", "date": "2019.04.16", "title": "Еди Назарян с бронз при дебюта си в нова категория"}
{"url": "https://www.monitor.bg:443/bg/a/view/es-oficialno-prie-spornata-direktiva-za-avtorsko-pravo-162649", "text": "Европейският съюз официално прие проблематичната директива за авторско право в цифровия единен пазар. Това се случи, след като законопроектът премина със зелена светлина и при гласуването в Съвета на ЕС. Общо 19 страни-членки, сред които Франция, Германия и България, подкрепиха директивата. Против нея гласуваха Италия, Люксембург, Холандия, Полша, Финландия и Швеция. Белгия, Естония и Словения се въздържаха. След приемането на директивата, държавите-членки ще имат 24 месеца да въведат разпоредбите в нея в собственото си законодателство. Припомняме, че два от членовете на проектозакона предизвикаха недоволство сред потребителите на интернет и най-вече у технологичните компании. Според един от текстовете на директивата, новинарските агрегатори ще трябва да заплащат лиценз на издателите онлайн, когато публикуват техни материали на платформите си. Без такса ще могат да се пускат единствено „отделни думи или много кратки откъси“. Липсва определение обаче какво точно означава това. Според другия спорен текст на директивата, платформите, чието съдържание се генерира (и) от крайните потребители ще трябва да лицензират всяка една творба, която юзърите биха могли да публикуват на тях. В случай, че в тях се появи съдържание, нарушаващо нечие авторско право, сайтът би носил наказателна отговорност. Това, според критиците на директивата, ще доведе до използването на филтри. Софтуерите обаче правят грешки, добавят още те, и могат да бъдат използвани и за други цели освен опазването на интелектуалната собственост.", "date": "2019.04.16", "title": "ЕС официално прие спорната директива за авторско право"}
{"url": "https://www.monitor.bg:443/bg/a/view/sydii-posadiha-140-dryvcheta-za-ubilej-i-za-denja-na-konstitucijata-162651", "text": "Магистрати от пазарджишкия Окръжен съд засадиха 140 дръвчета по повод на 140-тата годишнина на институцията и Деня на Конституцията и празника на българските юристи-16 април. В парка“ Писковец“ в града председателят на съда Елеонора Серафимова заедно с кмета на община Тодор Попов засадиха  една от фиданките и си пожелаха дръвчетата да растат здрави и красиви. Дръвчетата са от видовете явор, ясен и липа и ще бъдат част от парка, където до дни ще бъде открита и алея на спорта. Засаждането на дръвчетата е една от инициативите, които местният Окръжен съд организира във връзка със 140-годишния си юбилей, подчерта председателят му Елеонора Серафимова.", "date": "2019.04.16", "title": "Съдии посадиха 140 дръвчета за юбилей и за Деня на Конституцията"}
{"url": "https://www.monitor.bg:443/bg/a/view/otbeljazvame-140-godini-ot-priemaneto-na-tyrnovskata-konstitucija-162628", "text": "С тържествено заседание във Велико Търново 44-ото Народно събрание ще отбележи 140 години от приемането на Търновската конституция. Заседанието ще започне в 10.50 часа в залата на Учредителното събрание след възстановка на събитията от 1879 г. Тържественото честване на годишнината започна с молебен в Катедрален храм \"Рождество на св. Богородица\" в 9.00 часа. Вечерта в 20.30 часа ще има тържествена заря-проверка на площад \"Цар Асен I\". Присъстващите ще наблюдават и аудио-визуалния спектакъл \"Царевград Търнов - звук и светлина\". По инициатива на председателя на Народното събрание Цвета Караянчева във всички български училища ще се проведе Урок по Конституция.", "date": "2019.04.16", "title": "Oтбелязваме 140 години от приемането на Търновската конституция"}
{"url": "https://www.monitor.bg:443/bg/a/view/trygva-pytuvashta-izlojba-na-nedelnite-ni-uchilishta-162652", "text": "Изложба от рисунки на ученици от българските неделни училища в чужбина под надслов „Обич за България“ ще гостува в рамките на две седмици във всички областни градове. Избраните 60 рисунки и макети на български къщи са дело на ученици от български неделни училища в Италия, Франция, Белгия, Германия, Ирландия, Великобритания, Австрия, Гърция и Молдова. Изложбата, която бе открита в МОН от министъра на образованието и науката Красимир Вълчев, ще бъде експонирана и в задгранични мисии, в организации на българите в чужбина и православни общини, към които има училища по света. Целта на инициативата на Министерството на образованието и Асоциацията на българските училища в чужбина е да даде възможност на децата да покажат България такава, каквато я помнят или си представят чрез изкуството. Пътуващата изложба е продължение на проведената на 11 май 2018 г. друга инициатива - „Розите на България“, в която над 50 000 деца и техните родители по света показаха по едно и също време чрез българското хоро своята обич към България. Министерството на образованието и науката осигурява функционирането на близо 400 български училища по света в 36 държави на 6–те континента. Осигурява се не само реална възможност за обучение по родния език, история и география на България, но и осъществяването на дейности, свързани с фолклора, музиката, изкуството и националната култура. ", "date": "2019.04.16", "title": "Тръгва пътуваща изложба на неделните ни училища"}
{"url": "https://www.monitor.bg:443/bg/a/view/borisov-prashtame-restavratori-i-jivopisci-da-pomagat-za-notr-dam-162643", "text": "Български живописци, реставратори и иконописци могат да бъдат изпратени да помагат за възстановяването на френската катедрала \"Нотр дам\". Това стана ясно от думите на премиера Бойко Борисов след срещата му с грузинския му колега Мамука Бахтадзе в МС. Борисов се надява бързо да се възстанови този символ на християнството, какъвто е храмът в столицата Париж. \"Сутринта чрез нашия посланик в Париж предадох на президента Макрон, че съжаляваме и скърбим за тази светиня, каквато е \"Нотр Дам\". Готови сме и за подпомагане. България предложи реставратори и живописци. Ние ще ги командироваме да помагат, това ще бъде нашият принос\" , каза Борисов.", "date": "2019.04.16", "title": "Борисов: Пращаме реставратори и живописци да помагат за Нотр Дам"}
{"url": "https://www.monitor.bg:443/bg/a/view/arhitekti-i-injeneri-oglejdat-posledicite-ot-pojara-v-notr-dam-162635", "text": "Архитекти и конструктори са на мястото на пожара на катедралата Нотр Дам и оглеждат за рискове за разрушения. Пожарникарите се опитват да охладят сградата, за да могат да се оценят рисковете. Анализите на положението на сградата ще отнемат време. В момента властите организират опазването на ценни експонати от вътрешността на църквата. Според първите проучвания двете камбанарии са стабилни за момента. Проверява се доколко дървените конструкции, които държат камбаните, са стабилни. Двама пожарникари са били качени между двете кули, за да гасят огъня. Вече пет години тече реставрацията на шпила на катадрелата. Около него е било поскроено скеле. Вече са идентифицирани всички работници, свързани с реконструкцията на сградата. Разпитите са започнали още през нощта. На скелето, откъдето е тръгнал пожарът, е имало детектори за огън. Скелето е метално, а напречните греди са от дърво. Самият шпил е бил от дърво. В основата на шпила има 12 статуи, които са оцелели. Пожарът унищожи почти целия покрив на катедралата и доведе до рухването на нейния шпил. Предполага се, че старинните витражи също са пострадали, тъй като стъклото е било твърде крехко и едва ли е издържало на топлината. Всеки французин ще даде поне по едно евро, коментира телевизия BFM TV. Според френските медии, хората не спират да прииждат и през деня, за да се помолят за катедралата и да видят какви са последиците.", "date": "2019.04.16", "title": "Само шестима човека са имали достъп до шпила на Нотр Дам"}
{"url": "https://www.monitor.bg:443/bg/a/view/cik-otkri-procedura-za-vyzlagane-dostavka-na-buletinite-za-evroizborite-162633", "text": "Централната избирателна комисия (ЦИК) със свое решение открива процедура за възлагане на обществена поръчка чрез договаряне без предварително обявление с предмет \"Изработка и доставка на хартиени бюлетини за гласуване в изборите за членове на Европейския парламент от Република България на 26.05.2019 г.\", това съобщиха от Комисията. С решението, което е от 15 април, се определя за отговорно длъжностно лице Николай Желязков - главен юрисконсулт в дирекция \"Администрация\" на ЦИК. На него се възлага да публикува документи за участие на интернет страницата на ЦИК в профила на купувача, да изпрати до регистъра на Агенцията по обществени поръчки необходимите документи по възлагането на обществената поръчка, да осъществява дейностите, свързани с провеждането на обществената поръчка, включително и да приема документи за участие.", "date": "2019.04.16", "title": "ЦИК откри процедура за възлагане доставка на бюлетините за евроизборите"}
{"url": "https://www.monitor.bg:443/bg/a/view/cik-registrira-kandidatskata-lista-na-gerb-za-evropejskite-izbori-162632", "text": "Централната избирателна комисия (ЦИК) със свое решение регистрира кандидатската листа на ГЕРБ с кандидати за членове на Европейския парламент, съобщиха от Комисията. Решението е от 15 април. Водач на листата е Мария Габриел, следвана от Андрей Ковачев, Андрей Новаков, Ева Майдел, Асим Адемов, Александър Йорданов, Лиляна Павлова, Емил Радев, Ивелина Василева, Марин Захариев, Иво Ралчовски, Младен Шишков, Николай Диков, Камен Костов, Йоана Йончева-Фильова, Жечо Станков, Илия Лазаров.", "date": "2019.04.16", "title": "ЦИК регистрира кандидатската листа на ГЕРБ за европейските избори"}
{"url": "https://www.monitor.bg:443/bg/a/view/ema-tompsyn-prizova-za-po-dobro-otnoshenie-kym-scenaristite-162604", "text": "Актрисата Ема Томпсън призова за по-добро отношение към сценаристите в Холивуд и заяви, че не желае да се снима във филми с недовършени сценарии. 60-годишната звезда поясни, че снимките на редица високобюджетни филми започват преди да е приключила работата над сценариите им. Причината за това е, че след като голяма звезда се е ангажирала с проекта, се бърза да започнат снимките и в редица случаи сценаристите получават неискрена оценка за работата си. Според Томпсън писането на сценария по време на снимките затруднява нещата. Затова често има само идея за сценария, която се разработва. Когато две-три звезди се освободят от ангажиментите си, всички казват, че трябва да започне заснемането на проекта, а писането на сценария ще продължи по време на снимките. След като 30 години съм била свидетел на подобна практика, знам, че по този начин се затруднява работата в постпродукционния етап.\", каза звездата от филма \"Разум и чувства\", цитирана от Контактмюзик. Припомняме, че  . Принц Уилям лично връчи отличието на Томпсън по време на бляскава церемония в Бъкингамския дворец в Лондон.", "date": "2019.04.16", "title": "Ема Томпсън призова за по-добро отношение към сценаристите "}
{"url": "https://www.monitor.bg:443/bg/a/view/partija-nikola-petkov-shte-podkrepi-gerb-na-evroizborite-162634", "text": "ГЕРБ и партия „Никола Петков“ подписаха споразумение за политическо сътрудничество в навечерието на европейските избори, които ще се проведат на 26 май. \"Да обединим всички сили срещу пълзящата диктатура, която искат да ни наложат нашите опоненти. Зле прикриват целите си. Техните брутални действия станаха публично известни. Не само за изборите и победата, но в ГЕРБ сме узрели и за следващите местни избори, на базата на сътрудничество с по-малки, но на места с влияние партии, да направим добри кметски избори и листи за общински съветници\", заяви Борисов след подписването на споразумението.   Отклонявайки се от темата Борисов спомена и добрата работа на пожарникарите в Париж и изрази надежда големият пожар в катедралата Нотр Дам да е само от немарливост.   От партия \"Никола Петков\" пък припомниха, че сътрудничеството между двете формации датира още от европейските избори през 2007 г. \"Смятаме, че това е най-балансираната листа, с хората, които защитават нашите интереси в ЕП. Много се надяваме, че всички останали демократично ориентирани структури, които все още се колебаят в коя посока да тръгнат, ще подкрепят листата на ГЕРБ\", посочи Венцислав Върбанов. ГЕРБ постигна съгласие за общо явяване на евровота със СДС, които получиха две места в листата, едно от които се счита за избираемо. Управляващите подписаха и споразумение за подкрепа с \"Обединени земеделци\".   Зам.-председателят на партията Цветан Цветанов обяви, че ГЕРБ предстои да подпише още споразумения с \"Гергьовден\" и \"Съюз на репресираните от комунизма\", а разговори се водят още и с Български демократичен форум.", "date": "2019.04.16", "title": "Партия „Никола Петков“ ще подкрепи ГЕРБ на евроизборите"}
{"url": "https://www.monitor.bg:443/bg/a/view/nachaloto-na-kraja-na-igra-na-tronove-startira-s-rekord-162638", "text": "Рекорден брой зрители – 17,4 милиона, са проследили премиерата на първия епизод от финалния осми сезон на \"Игра на тронове\" (Game of Thrones), съобщи телевизионният канал HBO. Достигнатото число се явява рекорд за средновековни сериали в жанра фентъзи. Премиерата на осмия сезон, състояла се в неделя, се оказа и най-споменаваната в социалните мрежи за цялата история на поредицата. На нея са посветени през уикенда над 5 милиона публикации в Туитър. По данни на социологическата агенция \"Нилсен\" финалът на предишния сезон на \"Игра на тронове\" през 2017 година е бил проследен от 16,5 милиона зрители по HBO и в режим на стрийминг. Американският телевизионен канал НBO стартира последния осми сезон на \"Игра на тронове\" в неделя. Той ще се състои от шест епизода, припомнят агенциите.", "date": "2019.04.16", "title": "Последният сезон на „Игра на тронове“ стартира с рекорд"}
{"url": "https://www.monitor.bg:443/bg/a/view/107-firmi-uhajvat-studenti-na-tu-za-staj-162640", "text": "107 представители на бизнеса, търсеха своите бъдещи стажант по време на изложението \"Стажове\", което се проведе в Технически университет-София.  Всички него взеха участие компании, които търсят кадри по всички направления, пп които се обучават студенти на ВУЗ-а. \"Работодателите се опитват да бъдат все по - атрактивни, тъй като има много по - голямо търсене на специалисти, отколкото можем да предложим на пазара на труда. Студените са доста ухажвани в това отношение\", заяви Силвия Янева-Стоянова, директор на Център \"Кариера и възпитаници (алумни)\". Тя споделите, че новите работодатели, които са се включили в\" Стажове \"са 18. За първа година има голям брой представители на сектор транспорт, коментира още Янева.  Предварително проучване сред участниците пък показва, че бизнесът има ново направление, в което ще усеща по - голям недостиг на кадфри. \"Освен традиционното търсене на IT специалисти и такива от сферата на електрониката , на трети план е автоматиката\", заяви директорът на алумни ТУ.  Ректорът на университет Георги Михов подчерта, че изложението е полезно както за фирмите и студентите, така и за обществото. „Около 1400 студенти участват в програмите по стажове благодарение на изложението. Те се провеждат обикновено през лятото и могат да бъдат едномесечни или двумесечни, като в тях могат да се включат всички курсове“, заяви ректорът на Технически университет Георги Михов. Това според него са близо 15% от всички 12 000 възпитаници на ВУЗ-а. Той коментира, че най-добре се реализират студентите по IT специалностите, телекомуникации, авиационното инженерство, както и от областта на електрониката и мехатрониката. „Това са модерни специалности, но има глад за инженери по всички специалности. Затова нашите студенти имат шанс да се реализират добре във всяка една сфера.“, заяви Михов.  Студентът по електроенергетика и електрообзавеждане Константин Палев смята, че подобрен тип събития са важни за връзката с компаниите. „Изложението е полезно за нас, защото ни дава възможност да се докоснем до бизнеса.“, сподели той. Константин уточни, че той вече е ориентиран какво иска да работи, но пък за неговите колеги от университета изложението е шанс да намерят къде се насочат. „ Тези изложения са възможност работодателите да предоставят на студентите позиции и да кажат от какви кадри имат нужда. Реализацията ни е гарантирана по този начин.“, каза студентът. Той обаче подчерта, че в сектора на електроенергетиката също има голям недостиг на кадри. „Енергетиката е малко позабравен бранш, а се лансират други сектори в общественото пространство.“, каза Константин. Евгения Накова, директор „Човешки ресурси“ в ЧЕЗ България, обясни, че не само в България и Европа, а и в света най-голям е недостигът на електроинженери. Според нея това се дължи на отлива на млади хора, които се обучават в тези специалности. Накова обясни, че с годините броят на приетите в тази област намаляват. Като решение на този проблем от компанията са партньори с висшите учебни заведения и професионалните гимназии. „Ние вярваме, че по-голям брой работодателите трябва да бъдат ангажирани със задържането на младите кадри в България в нашата сфера“, заяви Новакова. В ЧЕЗ освен на стаж, се обучават и ученици в дуална форма (чрез работа). „Няма как да очакваш готови кадри за работа. Вярваме, че в този сектор престои следващата технологична революция. Смятам, че повече компании трябва подкрепят ученето през целия живот“, каза още тя. Утре \"Стажове\" продължава в Пловдив и Сливен. Общо 142 компании ще се включат.", "date": "2019.04.16", "title": "107 фирми ухажват студенти на ТУ за стаж"}
{"url": "https://www.monitor.bg:443/bg/a/view/ot-levski-puskat-v-prodajba-biletite-za-derbito-s-cska-162636", "text": "\"Левски\" пусна в продажба билетите за дербито с ЦСКА. Двубоят е на 20 април (събота), от 17:15 часа, на Националния стадион \"Васил Левски\". Ето какво съобщиха \"сините\": \"Левскари, Билетите за мача от четвъртия кръг на плейофите на Първа лига са в продажба. Двубоят срещу ЦСКА е на Националния стадион \"Васил Левски\" на 20 април (събота) от 17:15 часа. Билети могат да бъдат закупени от касата пред сектор \"STRABAG\" на ст. \"Виваком Арена Георги Аспарухов\", която ще работи до петък от 11:00 ч. до 19:00 ч., както и онлайн от мрежата на БестТикетс, бензиностанциите на OMV, касите на \"Арена Армеец\", магазините на Office 1 и Orange. Двубоят е категоризиран като \"високо рисков\" и в деня на мача билети НА КАСА НЯМА да се продават, а САМО ОНЛАЙН . \"Сините\" привърженици ще заемат своите места в секторите \"В\" и \"Б\". Цените на билетите са: - Сектор \"Б\" 10 лева - Сектор \"В\" 15 лева\".", "date": "2019.04.16", "title": "От \"Левски\" пускат в продажба билетите за дербито с ЦСКА"}
{"url": "https://www.monitor.bg:443/bg/a/view/unker-nikoga-njama-da-izgonim-nikogo-162641", "text": "Председателят на Европейската комисия Жан-Клод Юнкер заяви, че страните са готови за Брекзит без сделка, но няма какво да спечелят. Той коментира, че ЕС никога няма да изгони държава-членка. Според него, ЕС 27 все пак трябва да имат право да се срещат без Обединеното кралство, докато е държава-членка. В резултат на извънредното заседание на Европейския съвет, което се състоя на 10 април, Лондон получи гъвкаво продължение за Брекзит до 31 октомври. Обединеното кралство бе задължено да проведе избори в ЕС през май, ако не напусне дотогава, или да се оттегли без сделка на 1 юни. \"Брекзит няма да бъде краят на ЕС. Искам да ви напомня, че когато беше създадена Еврогрупата (Министерски съвет на страните от еврозоната), Дания, Швеция и Обединеното кралство отказаха да участват в този съюз. Присъстваха само тези, които се интересуваха, и този принцип работи перфектно\", обяснява Юнкер.", "date": "2019.04.16", "title": "Юнкер: Никога няма да изгоним никого"}
{"url": "https://www.monitor.bg:443/bg/a/view/asen-aleksandrov-neizdyrjalite-izpita-v-10-i-klas-da-se-nasochvat-kym-profesii-162613", "text": "На районирането за първи клас в столицата да се гледа като на 24 отделни града, казва в интервю за \"Монитор\" председателят на Сдружението на директорите в системата на средното образование и директор на 51-во СУ - Кампанията стартира спокойно. Откакто няма значение редът на подаване на документи, не се образуват опашки. Сутринта около десетина души бяха подали заявления, като имаше представители и на четирите групи спрямо уседналостта. Регулярно минаваха и по един-двама родители, които оставяха по-големите си деца и след това минаваха да подадат документи и за първокласниците (б.а. - деца с братя или сестри до 12 години в същото училище се равняват на три години уседналост). На този етап няма проблеми. Такива биха възникнали при излизане на първото класиране, тъй като първата група е доста голяма. Ако не могат да се приемат всички деца от нея, биха възникнали проблеми. Очакваме повече хора в първа група, отколкото са местата в училището, тъй като предварителните данни не обхващат движения в кварталите или миграцията от провинцията. Проблемът е, че всички училища в район „Красно село“ не могат да поемат кандидат-първокласниците от самия район. Само в първа и втора група децата са със 70-80% повече от тези, които ние можем да приемем. В същото време в рамките на София има училища, в които има свободни места. Деца от нашия район обаче биха искали да отидат в Подуяне например. Според мен, когато се прави районирането при кандидатстване в първи клас, София не трябва да се гледа като цял град, а като 24 отделни. Толкова са районите и всеки от тях е като отделен град. Или някои отделни гранични райони да се групират заедно – например ние с Витоша, която е до нас. - За родителите е по-добре да дойдат на място, за да попитат, да видят. Ние направихме родителска среща за кандидат-първокласниците. - Някои питат за условията за физическа помощ и подкрепа. Други родители са от 1-2 години в квартала и искат да знаят имат ли шанс да бъдат приети. Трети пък се интересуват за дневния режим, предварителни изисквания. - Не, шарените блузки остават. Всеки випуск си избира свой цвят – оранжево, червено, зелено. Сивите елечета, вратовръзките, ризите и панталоните ще бъдат официалните ни униформи. Постарали сме се да е стилно, да е удобно и да е по джоба на всеки един от родителите. Те могат да ги използват и за тържества, и за ежедневието, ако желаят. Момчетата могат да ги съчетават и със собствени бели ризи и панталони. - Подкрепям изпити като SAT. SAT I включва математика, като се измерва логиката им, критическо четене и писане, където децата развиват есе по тема, за да се видят творческите им възможности, вместо да обяснят какво Вазов е искал да каже в „Под игото“. Този вариант на изпита трябва да е задължителен за всички зрелостници. SAT II е по профилиран предмет по избор. Този вид изпити могат да заместят националното външно оценяване. То трябва да обхваща материала по природни науки, математика, български език и литература. Външното оценяване в 10-и клас не трябва да е само по български език, а да обхваща различните области, защото учиш по всички предмети в 8-и, 9-и,10-и клас, но накрая имаш изпит само по български, а трябва да се обхващат различните области. В противен случай се обезценява смисълът на останалите предмети. SAT правят в 9-и клас, като включва природни науки, математика, четене. Същите би трябвало да бъдат и за нашите десетокласници. Според мен само издържалите изпитите трябва да могат да се готвят профилирано за кандидатстване в университет. Тези, които не успеят, пък би трябвало да бъдат насочени към професионалното образование в 11-и и 12-и клас. За две години те могат да овладеят една професия. Ако искат след това да участ в университет, могат да се явят също на матури и в 12-и клас. Непрекъснато говорим, че нямаме кадри за професионалното образование, защото нямаме интерес към него в приема след 7-и клас. Тогава важна роля в избора имат родителите, а те си представят децата си задължително в университет. Те обаче завършват специалност, по която никога няма да си намерят работа. Затова според мен цял живот са нещастни, защото винаги се чувстват подценени, търсят си позицията, която не е свързана с образование. По този начин те нито са висшисти с висшистите, нито са среднисти със среднистите. Има много ученици, които завършват професионално образование - автомонтьор, електротехници, готвачи, например, и те започват добре заплатена работа. Най-често завършваните специалности са бизнес мениджмънт, психология, право. Пълно е с безработни юристи, а по бизнес мениджмънт ги подготвят за директори. Има 10 000 директори в България и никой няма да си даде работата просто така, не е необходимо да завършиш такава специалност, а трябва да си извървиш цялата стълбица. Това го имаше у нас преди и сме го наричали класическа гимназия – хората, които са със средно образование, но да не кандидатстват. - Някои родители биха скочили, но в Германия още след 7-и клас, ако не покажеш необходимите резултати, не можеш да влезеш в гимназия. В България всеки, който желае, може да завърши до 10-и клас. Това е обвързано със задължителното образование до 16-годишна възраст. Ако той обаче не може да го изкара, трябва да може да се яви на поправителен и тогава да прецени дали да продължи в профилирана или професионална гимназия. В противен случай те нямат мотивация да пишат. В 6-и и 7-и клас учат само за изпита по български език и литература и математика, а след това вече смятат, че трябва да изкарат двете матури, за да влязат в университет. - Във всички, които можем. Една от тях е „Без свободен час“, по която се намира заместник на отсъстващ учител и се плаща от бюджета на програмата. Друга финансира обзавеждането на занимални на малките ученици. Трета насърчава обмена на добри практики между иновативните училища. Ще се включим и в програмата за оборудване на компютърните кабинети. Тази за пенсионираните учители, чиито заплати се плащат. В някои и да искаме да кандидатстваме няма как да се включим, тъй като не са подходящи за нас - като тази за професионалните гимназии. Завършил е математика в ПУ„Паисий Хилендарски“ и информатика в СУ „Св. Климент Охридски“ Директор е на 51-во СУ „Елисавета Багряна“ в София Председател на Сдружението на директорите в системата на средното образование в Република България", "date": "2019.04.16", "title": "Асен Александров: Неиздържалите изпита в 10-и клас  да се насочват към професии"}
{"url": "https://www.monitor.bg:443/bg/a/view/30-mln-jajca-izjajdame-po-velikden-162587", "text": "По около 30 млн. яйца се консумират средно по великденските празници в България, съобщи за „Монитор“ проф. Димитър Белоречков, председател на Съюза на птицевъдите в България. Според него няма индикации за поскъпване на яйцата преди Възкресение. „Българските производители са подготвени и изкарват на пазара достатъчни количества“, поясни той. По думите му консумацията по празниците след Цветница от около 30 млн. яйца се покрива от производството в българските птицеферми за не повече от седмица. даже ще има и за износ, категоричен е професорът. „Партидите са спазарени от цял месец назад и цените са равномерни и няма изгледи за покачване на цените от страна на производителите“, уточни той. Председателят на Съюза на птицевъдите в България поясни, че на година у нас се консумират по около 160 яйца на глава от населението, като в тази цифра не се включват яйчният прах, който се използва основно за производството на козунаци, сладкиши и други хранителни продукти. У нас от този продукт годишно се произвеждат 500-600 тона, като за 1 кг яйчен прах са необходими към 100 яйца. На въпрос дали има рискове, ако яйцата се купят по-рано преди Великден, проф. Белоречков обясни, че трайността след снасянето им е 28 дни и то съхранявани на стайна температура до 18 градуса. „В хладилник издържат повече, но според изискванията яйцата не е необходимо да се съхраняват на студено“, добави той. По данни на Съюза на птицевъдите в България родните производители на яйца През миналата година са изнесени около 170 млн. яйца, като доставките за консумация са били основно за съседните страни Гърция и Румъния, а за преработка в яйчен прах - в Холандия. През миналата седмица на едро яйцата поскъпнаха с 5,3% и средната им цена достигна 0.20 лв./бр., сочат данни от бюлетина на Държавната комисия по стоковите борси и тържищата (ДКСБТ).", "date": "2019.04.16", "title": "30 млн. яйца изяждаме по Великден"}
{"url": "https://www.monitor.bg:443/bg/a/view/gal-gadot-izviva-glas-na-evrovizija-162602", "text": "Актрисата Гал Гадот, придобила световна популярност в бюстието на Жената чудо в едноименния филм, ще извие глас в рамките на тазгодишното издание на „Евровизия“. Звездата от „Лигата на справедливостта“ ще участва в в извън конкурсната програма на музикалния форум, редом до други изпълнители, които са предишни победители и участници от различни страни. Сред тях са Кончита Вурст, Елени Фурейра, Верка Сердючка, Манс Зелмерлоу, Дана Интернешънъл и Гали Атари. Победителката в \"Евровизия\" 2018 - Нета Барзилай, също ще участва в концерта. Продажбата на билетите започва във вторник, а цената варира от 200 до 2000 шекела (50 - 500 евро). При първата вълна билетите са продадени за няколко минути. Най-евтините билети са за репетицията на полуфиналистите, а най-скъпите - за Зелената ВИП-зала за финала. В \"Евровизия\" 2019 участват изпълнители от 41 страни, като полуфиналите са на 14 и 16 май, а финалът е на 18 май в Експо-центъра на Тел Авив. Припомняме, че  , но това трябва да се потвърди от Европейския съвет за радио и телевизия.", "date": "2019.04.16", "title": "Гал Гадот извива глас на „Евровизия“"}
{"url": "https://www.monitor.bg:443/bg/a/view/pojaryt-v-katedralata-notr-dam-e-ovladjan-162626", "text": "Пожарът, обхванал катедралата Нотр Дам в Париж, е овладян, предадоха световните агенции, като се позоваха на властите и френски медии. Пожарникарите успяха да предпазят от рухване двете основни кули и външните стени и се бориха да спасят религиозни реликви и безценни произведения на изкуството. Още около полунощ службите в Париж обявиха, че основната структура на катедралата \"Нотр Дам\" е спасена.  \"Вече считаме, че основната структура на \"Нотр Дам\" е спасена и ще бъде запазена\", каза ръководителят на операцията Жан-Клод Гале, само час след като беше обявил, че не може да даде гаранции за катедралата. Президентът на конференцията на католическите епископи във Франция Ерик дьо Мулен-Бофор каза, че възстановяването на катедралата може да отнеме години. Френският президент Еманюел Макрон пък обеща, че парижката катедрала Нотр Дам ще бъде възстановена. \"Тържествено ви обещавам, че ще възстановим катедралата, всички заедно\", заяви Макрон пред журналисти. Той похвали \"извънредната смелост\" на пожарникарите и каза, че Франция трябва да се гордее с \"всички тези, които се бориха, за да не се случи най-лошото. Нотр Дам е нашата история, нашата литература, част от нашата душа, място на всички наши велики събития, нашите епидемии, нашите войни, нашите освобождения, епицентър на нашия живот. Нотр Дам гори и аз зная тъгата и този трепет, който усещат толкова много французи. Но тази вечер бих искал да говоря и за надежда\", каза той, обявявайки началото на кампания за набиране на средства.  \"Нека се гордеем, защото сме построили тази катедрала преди повече от 800 години. Построили сме я и през вековете сме й позволили да расте и сме я подобрявали\", заяви Макрон. Най-богата фамилия във Франция - Пино обеща дарение от €100 млн. за възстановяването. ЮНЕСКО също ще се включи във възстановяването.", "date": "2019.04.16", "title": "Пожарът в катедралата Нотр Дам е овладян (НА ЖИВО)"}
{"url": "https://www.monitor.bg:443/bg/a/view/ilija-gruev-mladshi-podpisa-profesionalen-dogovor-s-verder-162627", "text": "Синът на родния футболен треньор Илия Груев – Илия Груев-младши вече официално подписа своя първи професионален договор. Младият талант парафира с члена на Бундеслигата \"Вердер\" (Бремен). 18-годишният полузащитник е капитан на клубната формация до 19 години. Изпълнителният директор на „бременските музиканти” Фрак Бауман заяви, че през следващите сезони планът е българинът постепенно да бъде интегриран в мъжкия състав. „Илия разполага с огромен потенциал и се разви много през последните години. Той е играч със завиден футболен интелект, а фактът, че е капитан на отбора до 19 години, значи, че поема голяма отговорност. Ние сме уверени, че той може да направи скока в нашия отбор за Бундеслигата”, коментира Бауман.", "date": "2019.04.16", "title": "Илия Груев-младши подписа професионален договор с \"Вердер\""}
{"url": "https://www.monitor.bg:443/bg/a/view/apartamenti-na-mo-pustejat-zaradi-dupka-v-zakona-162619", "text": "Апартаменти на МО пустеят заради пропуск в законодателството. Констатацията е направена от самото ведомство, което вече е предприело стъпки за разрешаване на проблема чрез разписването на промени в наредбата за ползване на имоти от армейския жилищен фонд. Става дума най-вече за маломерни апартаменти, като гарсониери и студия. Според настоящите правила само един служител под пагон или двучленно семейство на военен се настаняват в двустайни жилища, съпрузи с едно дете в тристайни, а четирима или повече хора получават ключ за апартамент с поне четири стаи. Така по-малките жилища често остават необитаеми, от което МО търпяло сериозни загуби. С промяна в наредбата и съответно в процедурата за отдаване под наем на армейските имоти обаче незаетите по-малки апартаменти също ще се обявяват като свободни от ведомството, като те ще могат да се наемат независимо от броя на хората, които чакат на опашка за служебно жилище срещу преференциален наем. До казуса се стигнало в началото на 2018 година. Промените станали наложителна заради влизането в сила на последната редакция на въпросната наредба, която била направена именно тогава. „Съгласно тази разпоредба включените в списъка като нуждаещи се от жилище лица се уведомяват по реда на ГПК от Изпълнителна агенция \"Военни клубове и военно-почивно дело\" за възможността да бъдат настанени в годен за ползване имот, съответстващ на максималните нормативи за жилищно задоволяване. Тъй като максималният норматив от наредбата за едночленно семейство е двустайно жилище, то годните за ползване маломерни жилища – едностайни и по-малки, вече не могат да бъдат предлагани за настаняване по този ред. След април 2018 година включването на тези жилища в такава процедура добива единствено информативен характер за картотекираните лица, съответно – отказът от настаняване в маломерно жилище не носи рестриктивните мерки, прилагани при такъв отказ до внасянето на промените в наредбата, в сила от 27.04.2018 година. В обобщение се налага изводът, действащите към момента текстове от наредбата не определят реда, по който годните за ползване маломерни жилища да бъдат предлагани за настаняване. Нещо повече, ако не се отстрани този пропуск, съществува реална възможност годните за ползване маломерни жилища да останат трайно свободни, което води до финансови загуби за ведомството - преки и непреки, като например задължения по Закона за управление на етажната собственост, които за свободните имоти се разплащат от ведомството, в чието управление са същите, изплатени компенсационни суми за картотекирани лица - потенциални наематели на тези имоти, текущата поддръжка на имота, която при отдаване под наем се вменява на настаненото лице, дължими данъци и такси за имота и други“, пише в мотивите към измененията в наредбата, които са публикувани на интернет страницата на МО. За да не остават празни жилищата, се предвижда също така при отказ на кандидат за наемател да се нанесе в апартамент, тъй като той се нуждае от ремонт или пък се намира в покрайнините на даден град, друг мераклия да може да се нанесе, подавайки само заявление до министъра. Същевременно с промените наредбата се синхронизира с постановление на МС от 2016 година, касаещо некоректните платци. Така военните, чийто договор за наем на държавно жилище е бил късан някога заради неплатени вноски или поради други нарушения, ще бъдат вкарвани в черен списък, забраняващ наемането на имот в бъдеще. За да могат да получат ключа от желаното жилище, кандидат-наемателите ще трябва дори да декларират писмено, че не са се дънили преди.", "date": "2019.04.16", "title": "Апартаменти на МО пустеят заради дупка в закона"}
{"url": "https://www.monitor.bg:443/bg/a/view/shte-ja-postroim-otnovo-galeri-ja-ot-pojara-v-notr-dam-162631", "text": "Катедралата „Парижката Света Богородица\" е издигната на остров Сите върху основите на древен римски храм. Построена е през 1163 – 1345 г. като една от първите катедрали в готически стил. Идеята за изграждането ѝ е на парижкия епископ Морис де Сюли, който финансира проекта със средства, получени от духовенството, кралят, благородниците, дори и от дребната буржоазия. През 1163 г. папа Александър III полага първия камък и в продължение на близо 2 века няколко поколения архитекти и работници работят по нея. Катедралата е напълно завършена през 1345 г. Тя е едно от най-великите постижения на готическата архитектура. Катедралата „Парижката Света Богородица\" е един от върховете във френското изкуство с удивителното равновесие на пропорциите и хармоничната си фасада. Дълга е 130 m и е широка 50 m, а 3-етажните квадратни кули са високи 69 m. В южната кула са разположени камбаните, най-голямата от които тежи 15 t., а само езикът ѝ надвишава 500 kg. Шпилът беше с височина 96 m. Катедралата има 3 портала. Първият е на Св. Ана (майката на Дева Мария), средният изобразява Страшния съд, а третият е на Дева Мария. Двата крайни портала са напълно еднакви. Легендата разказва, че майсторът на порталите не могъл да направи средния, тъй като бил продал душата си на дявола, затова той бил направен от друг и се различавал от останалите портали. Над порталите е разположена розетката с диаметър 10 m, а под нея се намират 28 статуи на библейски личности. Още с влизането погледът на посетителя обхваща високия кораб, широката напречна галерия и дълбок хор и централния олтар. Прекрасни розети от 13 век красят катедралата от запад, север и юг. Витражът на северната розета изобразява Света Богородица, заобиколена от персонажи от Стария завет. Витражът на южната розета показва Христос, заобиколен от девите, светците и 12-те апостоли. Западната розета изобразява Светата Дева, заобиколена от добродетелите и пороците. В катедралата се намира статуя, известна под името „Парижката Света Богородица“. Тази скулптура от 14 век е пренесена тук от параклиса Сент Енян. Зад главния олтар се намира прекрасната скулптурна композиция на Никола Кусту – „Пиета“. Там се намират и статуите на Луи XIII и Луи XIV. След дълъг брачен период без да има наследник, Луи XIII дава обет, че ако има син, ще реконструира катедралата. Когато през 1638 г. му се ражда момче, той започва изпълнението на обета си. Тази работа отнема 60 години. От този обет са креслата в хора на катедралата, покрити с чудесни дърворезби, изобразяващи сцени от живота на Света Богородица. В западната част на „Парижката Света Богородица\" се намира съкровищницата, където се съхраняват ценни богослужебни предмети. В археологическата крипта под площада пред катедралата са изложени гало-римски и по-късни останки, намерени на това място. „Парижката Света Богородица\" има орган и съвършена акустика. Там всяка неделя в 17:30 часа се провеждат безплатни концерти. Катедралата побира 9000 души. Катедралата „Парижката Света Богородица\" е свидетел на редица важни събития от живота на Париж. Тук през втората половина на 16 век се състои сватбата между Маргьорит дьо Валоа и Анри Наварски, който обаче по време на церемонията стои вън. През 1804 г. в катедралата е бил коронясан Наполеон Бонапарт I. Също тук е извършено опелото на генерал Дьо Гол през 1970 г.", "date": "2019.04.16", "title": "\"Ще я построим отново\" (ГАЛЕРИЯ ОТ ПОЖАРА В НОТР ДАМ)"}
{"url": "https://www.monitor.bg:443/bg/a/view/unajted-vdigna-trio-za-revansha-s-barsa-ot-shampionskata-liga-programa-162579", "text": "“Манчестър Юнайтед“ ще може да разчита на трима футболисти, които не играха в първия мач с „Барселона“ от 1/4-финалите на Шампионската лига. Реваншът на „Камп Ноу“ е тази вечер, а „червените дяволи“ имат да наваксват загуба с 0:1. На разположение на мениджъра са Неманя Матич, Алексис Санчес и Матео Дармиан, които са възстановени от травми и попаднаха в групата. В другия 1/4-финален реванш от вечерта „Ювентус“ излиза срещу „Аякс“ в Торино, след като първата среща завърши 1:1. Голямото притеснение в лагера на холандците бе участието на избрания за най-добър млад защитник в света Френки де Йонг. Той напусна принудително терена през уикенда, но треньорът Ерик тен Хаг успокои феновете. „Смяната на Френки беше превантивна, защото надделя страхът да не го загубим заради контузия“, заяви спецът. 22 ч. Барселона – Манчестър Юн (1:0)  22 ч. Ювентус – Аякс (1:1) ", "date": "2019.04.16", "title": "„Юнайтед“ вдигна трио за реванша с „Барса“ от Шампионската лига (ПРОГРАМА)"}
{"url": "https://www.monitor.bg:443/bg/a/view/dnes-na-mesta-slynce-na-mesta-dyjd-162629", "text": "Днес ще има временни разкъсвания и намаления на облачността в много райони до предимно слънчево. На отделни места в западната половина от страната, главно в следобедните часове, ще превали дъжд, в планините над 1800 м – сняг. Вятърът ще се ориентира от северозапад, ще е предимно слаб. Спорез прогнозата на НИМХ максималните температури ще са между 12° и 17°. Атмосферното налягане слабо ще се повиши, ще е малко по-високо от средното за април. Над Черноморието ще има разкъсана облачност. Ще духа слаб север-северозападен вятър. Остава хладно с максимални температури между 13° и 14°. Температурата на морската вода е 11-12°. Вълнението на морето ще е 2-3 бала. Над планините ще е предимно облачно, на места, главно в масивите на Западна България ще превали дъжд, а над 1800 м - сняг. Ще духа до умерен северозападен вятър. Максималната температура на височина 1200 метра ще е около 6°, на 2000 метра – около минус 1°.", "date": "2019.04.16", "title": "Днес на места - слънце, на места - дъжд "}
{"url": "https://www.monitor.bg:443/bg/a/view/remont-sviva-s-edna-treta-poletite-prez-letishteto-na-dubaj-162630", "text": "Започващият днес ремонт на една от двете писти на летището в Дубай ще намали полетите с една трета, съобщава сайтът Dubai Airports. За 45 дни до края на следващия месец за планов ремонт ще бъде закрита южната писта, пише още порталът. По тази причина много от авиопревозвачите до края на май пренасочват полетите си към другото летище на емирата - Al Maktoum International Airport, като се очаква трафикът там ще скочи 7-8 пъти. Въпреки реорганизацията, ремонтът в крайна сметка, ще намали трафикът и на двете летища с почти една пета. Най-голямата авиокомпания на ОАЕ Emirates, имаща отделен терминал на международното летище в Дубай планира да съкрати полетите си с към тази дестинация с 28%. През 2018-та международното летище в Дубай е обслужило 89,1 млн. пътници и за пета поредна година заема първо място в света по този показател.", "date": "2019.04.16", "title": "Ремонт свива с една трета полетите през летището на Дубай"}
