{"url": "https://www.monitor.bg:443/bg/a/view/djadja-svalja-cenata-na-grajdanskata-s-edna-chetvyrt-178481", "text": "Система за предотвратяване на инцидентите и тежките катастрофи може освен да спаси живот, но и да намали цените на застраховките с до 25 на сто. Иновативното устройство, което се предлага у нас от дистрибутор на известна израелска компания, събра интереса на посетителите на тазгодишното издание на технологичната конференция и изложение Innowave във Варна. като действа като „трето око“ чрез непрекъснато наблюдаване на пътя чрез камера. Тя подпомага предотвратяването или смечкаването на сблъсъци, като идентифицира потенциално опасни ситуации и се получа аудио и видео сигнализация към водача. Процентът на намаляване на леките инциденти е почти 90%, а тежките се намаляват с около 45 на сто. Системата има няколко вида сигнализация в колата. Едната се грижи за спазване на дистанция, както и за опасна близост на друг автомобил. Предупреждава при неумишлено отклоняване от платното на движение. Ако водачът заспи и пресече линия на пътното платно, без да е поддал мигач – системата ще го предупреди чрез аудио и визуална сигнализация, обясни Явор Иванов от фирмата дистрибутор. Сигнал до водача се подава и при пешеходци и велосипедисти на пътя, както и известява за знаците по пътя. Единствено за пътните знаци няма звуков сигнал, но на дисплея, който се поставя в автомобила, излиза знакът за ограничението на скоростта. Устройството, което ще се инсталира задължително в новите автомобили, се предлага на цена 850 евро. Монтажът му може да спести до 25 на сто от каското на автомобила и до една четвърт от стойността на задължителната полица „Гражданска отговорност. От \"умни\" дрехи и биохакерство, през платформи за създаване и съхранение на данни онлайн до форумът Innowave предложи всичко това на посетителите. Част от изложителите на Innowave бяха стартиращи фирми. \"Стартъпите са новият икономически модел\" заявиха различни лектори по време на форума. И за да бъдем в крак със света, образователната ни система трябва да се промени още в гимназиите и дори в основните училища. Оказва се обаче, че новите умения не се свеждат само до новите технологии. За първи път България беше домакин на квалификация за Световната стартъп купа. Наградата е в размер на 1 млн. долара, а финалът ще бъде в Сан Франциско през 2020 г.", "date": "2019.10.20", "title": "Джаджа сваля цената на „Гражданската“ с една четвърт"}
{"url": "https://www.monitor.bg:443/bg/a/view/ne-stavame-za-primer-178475", "text": "Не ставаме за пример, каквото и да си говорим, колкото и да ни се иска, си оставаме на нивото, на което се знаем. Причината е една и тя се корени дълбоко в нашата народопсихология. Българинът е от онзи човешки вид, който късно проумява ползите от достиженията на цивилизацията, освен ако същите тези достижения не се изразяват в някоя безвкусна, та дори непотребна джунджурия, която обаче е престижно да посочиш като неин законен притежател. Ако обаче ползата не се вижда, за какво да се хабиш, за какво да даваш пари за нея, щом съседът няма да ти завиди. Дори тя да се предоставя безплатно, тогава нашенецът пак има отговор: „Има нещо в тая работа, я просто да не се доверявам“. Точно по тази консуматорска и твърде нашенска схема подхожда съвременникът ни към достижението на цивилизацията, наречено имунопрофилактика. Сега е сезонът на ваксинациите срещу грип. Независимо че вероятността да се разболеем от него е два пъти по-малка при използването на ваксината, сънародникът ни трудно проумява, че тя е гаранция за неговото здраве през зимата. В някои случаи тя дори е застраховка срещу смъртта. Спомнете си вирусните пневмонии, които вкарват в гроба не малко хора по цял свят в сезона на грипа. Средностатистическият българин знае тези факти. Наясно е още, че цената на една доза противогрипна ваксина струва не повече от две кутии цигари или три патрончета ракия. Само за информация - ако те подхване грипът, не ти мърдат поне пет дни болнични и около 100 лева за лекарства и хранителни добавки. В някои случаи се налага и хоспитализация. Като се тегли чертата, се оказва, че ваксината излиза значително по-евтино. Ваксинациите срещу грип са препоръчителни за тези, чиято професия предполага контакти с много хора – медицински специалисти, преподаватели и работещи в обслужващата сфера. Те имат лесен достъп до инфекциите, но могат да бъдат и разпространители на вирусната зараза. А целта е да се ограничи максимално разпространението й, както и да не бъдат засегнати хронично болните лица. Въпреки тези сметки и безспорни доказателства за ползата от ваксините, у нас от години се имунизират не повече от 2,4% от хората. В САЩ 80% от сестрите и 60% от лекарите са имунизирани. В България много малък процент от медиците са имунизирани. Резултатите от анкетата \"Какво използвате срещу грип?\" показват, че 56% от гласувалите не използват нищо, но епидемии у нас ежегодно има. Като се има предвид това, напълно обяснимо е защо у нас се говори повече за болести и лечение, отколкото за профилактика. Да сте чули съседката да „агитира“ за двигателна активност, имунопрофилактика или здравословно хранене? Едва ли. Но със сигурност я чувате всеки ден как с чистачката пред блока се оплакват от задух, астма и какво ли още не. За разлика от нас, в цивилизования свят не само се говори, но се и действа в името на превенцията и профилактиката. Ето защо ние не ставаме за пример, поне за положителен пример. Освен ако целокупно хората не решат да ме опровергаят и да започнат да се грижат по-смислено за своето здраве.", "date": "2019.10.20", "title": "Не ставаме за пример!"}
{"url": "https://www.monitor.bg:443/bg/a/view/pusnaha-rodninite-pri-stefan-danailov-178452", "text": "Любимият на поколения българи актьор Стефан Данаилов е по-добре, в съзнание е, диша без апарат, но все още е в реанимацията на Военно-медицинска академия. „Лекарите не дават и на нас повече информация, все още е рано да се каже кога ще бъде изведен от реанимацията. Успяхме да се видим за няколко минути и той, естествено, каза, че иска да си ходи вкъщи“, сподели за „Монитор“ племенницата на звездата, режисьорката Росица Обрешкова. Режимът на посещения при Мастъра е крайно ограничен, тъй като и най-малката инфекция би могла да бъде високорискова за състоянието му при отслабената му имунна система. Обрешкова помоли за разбиране към роднините, които се тревожат за близкия си човек и му пазят спокойствието, а и те самите не знаят как медиците ще продължат с лечението му. Според нея, в света в момента има много по-важни новини от състоянието на Стефан Данаилов и на хората ще им омръзне да бъдат занимавани с него. Доведеният син на артиста Росен Цанков също е бил на кратко свиждане, очаква се тези дни от САЩ да пристигне и Влади Данаилов – синът на актьора от Ирен Кривошиева. „Монитор“ се свърза и с биографа на проф. Стефан Данаилов – журналиста Георги Тошев, който е в Стокхолм, за да разговаря за нов телевизионен проект, предвиден за 2020 г. „В момента със Стефан Данаилов всичко е наред, той се шегува, храни се, но истинската дума за състоянието му е Аз никога не съм губил надежда за него, но...това е Стефан Данаилов – всички знаем, че на неговите 76 години той едва ли ще се промени: няма да спре да пуши, да пие кафе..“, тревожи се журналистът. В понеделник той се връща от шведската столица, но на следващия ден ще отпътува за културната столица на Европа – италианската Матера, където на 23 и 25 октомври ще има прожекции неговият филм за оперната дива Соня Йончева. „Соня Йончева. Sempre libera” е единственият български телевизионен документален филм, който ще се представи на този висок форум. Между двете пътувания Тошев се надява, че ще има възможност за по-близък контакт с Ламбо. „Това с комата беше само една ситуация. Роднините дадоха съгласието си за нея, иначе Лекарите го направиха, за да го лекуват по-безболезнено и да улеснят дишането му“, припомни биографът на големия актьор. Той разказа, че Данаилов е отслабнал малко, което благоприятства лечението, но в бъдеще ще трябва още да заляга за нормализиране на теглото. Според източници от ВМА на Стефан Данаилов предстои специална дихателна рехабилитация, включваща дихателна гимнастика, инхалации и масажи, за да се стабилизира самостоятелното му дишане. Тя вероятно ще продължи около месец, като по-късно отново ще бъде включена и двигателна рехабилитация за счупването на тазобедрената става и операцията по смяната й, която професорът претърпя през август в Бургас. Мастера бе приет по спешност във ВМА в началото на октомври със затруднено дишане след усложнения при настинка. В сряда състоянието му се влоши и той бе въведен в кома и интубиран, за да се източи от белите дробове водата, която бяха събрали.", "date": "2019.10.20", "title": "Пуснаха роднините при Стефан Данаилов "}
{"url": "https://www.monitor.bg:443/bg/a/view/mesec-predi-zimata-kubik-dyrva-skacha-nad-stotarka-178480", "text": "Около месец преди зимата кубик от най-масовото гориво за отопление през зимата – дървата, се продава по 100 лв., а на места се продава и за 110 лв., показа проверка на „Монитор”. Интересното е, че дори в студения януари на 2017-та цената бе около стотарката. Сега явно търговците надуват цените, за да спечелят от , закъснели да се запасят с цепениците още през лятото. „Затова сега се купуват не повече от 2-3 и максимум до 5 кубика и предпочитат нарязани и нацепени дърва”, каза продавач в един от складовете край столицата. Искаме ли на прага на зимата да се снабдим с десетина лева на кубик по-евтини дърва, ще трябва да отидем в селищата, отдалечени на поне трийсетина километра от столицата. С транспорта до София, който със самосвал струва поне 50-60 лв., цената им обаче скача допълнително с още 6 лв. на куб. м. За да сме на сметка трябва да купим цял камион от 10 кубика. Запознати съветват в такъв случай да внимаваме да не ни прецакат, защото често в уж пълната каросерия се слага най-малкото кубик по-малко. За това е хубаво Някои търговци предлагат отстъпки за количества на 20 или 25 кубика. Уловката обаче е, че за по-ниската дървата са с дължина от по един метър и с нарязването и нацепването цената пак става към 110 лв. на кубик. Търговец от склад на един от булевардите, водещи към Околовръстното на столицата, констатира тази есен двойно по-малко търсене на дърва за огрев в сравнение с миналата. Имало обаче клиенти, които имали сухи дърва от миналата година и сега си купували други, които да съхнат в следващите 12 месеца по навеса в двора им. Според него хората са наплашени от евентуални санкции за замърсяване на въздуха и минават на много по-скъпите пелети или си слагат климатици. По думите му дървата за огрев не замърсяват повече от колите или от неизмитите с месеци улици. За къща от около 80 квадрата, отоплявана с камина с водна риза, трябват поне 12 кубика дърва, твърдят запознати. Ако зимата излезе по-студена като сегашната, разходът може да стигне и до 14-15 куб. м. За апартамент със същата площ трябват към 6-7 кубика. При сегашната цена от 110 лв. на кубик цепеници излиза, че за студените месеци трябва да заделим поне 1200 кинта. Решим ли да отопляваме само една-две стаи с печка на дърва може да свалим разхода до 5-6 кубика и да минем с около 6 стотака за зимата. Към тях обаче трябва да добавим и сметките за ток за бойлер за топлата вода. Предпочетем ли въглищата за печка в най-добрия случай ще ни трябват поне 2 тона и парите само за отопление са почти същите, защото в момента качествените донбаски въглища се предлагат по поне 350 лв. за тон. Доста по-скъпо излизат станалите модни в последните години пелети. Според експерти обаче качеството на този тип гориво у нас не се контролира и изписаните на етикетите на опаковките показатели за отдадената топлина рядко отговарят на действителността. Доста по-скъпо излиза да се топлим на ток. Месечните сметки, а не за целия сезон, ще са от 200 до към 400 лева, в зависимост от уреда, който използваме. За етаж от къща при силните студове отоплението с конвекторни печки и то не на всички помещения може да стигне или надвиши 500 лв., като в сметката се включва и бойлерът за топла вода. Консумацията, разбира се, е различна и зависи както от енергийния клас на уредите, така и от изолацията на дома, а и пускаме печките. Според инж. Ренета Борисова, съавтор на платформа за енергийно спестяване, най-ефективно електроенергията се използва за отопление през климатиците, които са вид термопомпи. „Те работят с голям коефициент на трансформация. От един киловат ток произвеждат топлина от 4 нагоре. Останалите нагревателни уреди без автоматична регулация не пестят енергия. При покупка на елуред за отопление трябва да се гледа каква е ефективността му”, добави тя. Инж. Борисова каза още, че е добре домакинствата да се снабдят с уреди за енергиен мониторинг. С тях те могат да следят онлайн консумацията си на електроенергия и това ще им помогне да намалят немалко разходите си. „Може поясни тя. От ценоразписите на топлофикациите и ерепетата е видно, че киловатчас енергия, доставен от теца, е около 2 пъти по-евтин от тока за бита. Електроенергията с ДДС излиза около 0,23 лв. за киловатчас. Топлоенергията от теца варира от 90,30 лв. за мегават час (0,09 лв. за квтч) с ДДС в Бургас до 119,30 лв./мвтч (0,119 лв./квтч) - във Велико Търново. В топ 3 с най-скъпо централно парно за бита са още Пловдив - със 117,10 лв./мвтч (0,117 лв./квтч) и София - със 114,77 лв./мвтч (0,11 лв./квтч). Не бива да забравяме обаче, че при този вид отопление има немалки загуби от сградна инсталация и кражби, които надуват сметките на абонатите. Освен това стойността на фактурите в сградата. При по-малко населени жилища в кооперацията сметките на ползващите парно и топла вода обикновено са доста по-високи от средните. Според проф. Никола Калоянов от Техническия университет - София доста трудно е да се обобщи кой начин на отопление е най-евтин. „Всичко зависи от конкретния случай, категориите сгради, начина на обитаване на имота, каква температура се поддържа и каква площ се отоплява”, обясни той.", "date": "2019.10.20", "title": "Месец преди зимата кубик дърва скача над стотарка (ТЕМАТА) "}
{"url": "https://www.monitor.bg:443/bg/a/view/uli-botev-specheli-14-oto-izdanie-na-volvo-world-golf-challenge-bulgaria-galeri-ja-178483", "text": "Юли Ботев триумфира в четиринадесетото издание на голф турнира с най-богата история в България - Volvo World Golf Challenge Bulgaria. Победителят надделя над конкурентите след оспорвана игра, със 73 удара грос резултат в Дивизия А. Второ и трето място заеха Петър Стратев със 74 удара и Александър Евтимов със 75 удара. Победителят Юли Ботев заслужи и голямата награда – участие в Световните финали на Volvo World Golf Challenge 2020 г., осигурена от „Мото-Пфое” – официален представител на шведската марка Volvo за България. „Радвам се, че спечелих голф турнира с най-богата история в България. Това беше истински празник – хубаво време, добра игра и перфектно игрище. Благодаря и на един от най-добрите спонсори – „Мото-Пфое”, че съхранява идеята и че съумява толкова години да реализира този прекрасен турнир, заедно с чудесните автомобили Volvo”, сподели при награждаването големият победител Юли Ботев. Тазгодишното издание на престижния турнир се проведе в голф клуб „Света София“, село Равно поле. Общо 88 участници се състезаваха за голямата награда. В Дивия А (хендикап < 12,4) форматът беше индивидуален строук плей на 18 дупки, а в Дивизия В (хендикап 12,5 – 22,4) и Дивизия С (хендикап 22,5 – 36) играчите се състезава във формат индивидуален стейбълфорд на 18 дупки. Победителите в Дивизии В и С – Хранимир Коджахристов с 39 точки и Ваня Маневска с 40 точки нетен резултат, спечелиха ваучери за уикенд в луксозен комплекс в Банско и тестово пътуване с автомобил Volvo. За съжаление, нито един от участниците не успя да осъществи заветния удар Hole in One и да грабне ексклузивната награда – чисто ново Volvo XC40, която организаторите от „Мото-Пфое” бяха обявили.", "date": "2019.10.20", "title": "Юли Ботев спечели 14-ото издание на Volvo World Golf Challenge Bulgaria (ГАЛЕРИЯ)"}
{"url": "https://www.monitor.bg:443/bg/a/view/protivogripnite-vaksini-kyt-bezplatnite-idvat-prez-noemvri-178471", "text": "Дефицит на противогрипни ваксини има у нас и във всички европейски страни, алармираха пациентски организации. Недостигът е заради закъснение от страна на Световната здравна организация (СЗО). Тази година тя представи късно позицията си за щамовете и съответно за състава на противогрипните ваксини. По тази причина се наблюдава забавяне на доставките в много страни от Европейския съюз. Така обясни проблема проф. Тодор Кантарджиев, национален консултант по микробиология и директор на Националния център по заразни и паразитни болести. По думите му пазарът вече се нормализира. Очаква се в началото на ноември у нас вече да бъдат доставени и партидите, с които ще бъдат ваксинирани безплатно 10% от пенсионерите над 65 години, каквато възможност им се предоставя за пръв път у нас. Експерти уточниха, че това количество ще дойде едва другия месец, тъй като заявката за него е направена по-късно от нашата страна. Според общопрактикуващи лекари обаче срокът за поставянето на инжекциите е твърде кратък и настояват той да бъде удължен. Приема се, че идеалният вариант за противогрипни ваксинации е към 20-о число на ноември, преди да започнат настинките и простудите, за да може човек да изгради имунитет срещу щамовете на грипа. Все още няма епидемична обстановка нито у нас, нито в останалите страни от Европейския съюз, макар и там вече да има регистрирани няколко случая, увери проф. Тодор Кантарджиев. Той припомни, че организмът изгражда така очаквания имунитет средно за 21 дни след като бъде сложена ваксината. Редно е хората да се имунизират, тъй като усложненията от грипа са много опасни, предупреди Кантарджиев. Ваксината намалява възможността да се заразиш, но не я премахва напълно. Ако все пак човек се инфектира, с ваксината преболедува заразата много по-леко, каза професорът. Най-общо той определи усложненията в две групи. Като най-опасни посочи възпаленията на централната нервна система и дихателната недостатъчност. Освен това всеки пети с грип развива бактериална пневмония, като 20-25% от тези пациенти преминават болнично лечение.", "date": "2019.10.20", "title": "Противогрипните ваксини кът, безплатните идват през ноември "}
{"url": "https://www.monitor.bg:443/bg/a/view/kostov-krie-tajnata-za-ktb-178479", "text": "Олигархът Иво Прокопиев издаде Цветан Василев като завършен руски лобист. Подопечният му „Антикорупционен фонд“, вместо да изпише вежди, избоде очите на кредитния фараон, извършил най-голямата кражба – между 5 и 6 млрд. лева, в най-новата ни история.   Фондът публикува видео, от което става ясно, че банкерът беглец се е срещал лично с един от най-важните кремълски емисари – руснака Александър Бабаков, по газовия проект „Южен поток“. Срещата е станала на 22 ноември 2013 г. в кабинета на Цветан Василев в офиса му на бул. „Борис III” № 159 в София. Бабаков се е курдисал там с охраната си, показват прословутите списъци с гостите на Българския Мадоф. За да замаже грандиозния гаф, „Дневник“ разпространи въпроси на фонда и ИПИ към кандидата за главен прокурор Иван Гешев, в които се твърди, че дружества, притежавани или контролирани от депутата Делян Пеевски и майка му Ирена Кръстева, са получавали значителни кредити и при преференциални условия от фалиралата КТБ и рефинансирани при съмнителни или неизгодни за банката условия. Това твърдение е пълна инсинуация. Навремето семейството на депутата е имало кредити към КТБ, но те нито са били с преференциални условия, нито някога са били рефинансирани. И това бе потвърдено и от синдиците на КТБ. Платени са ефективно за разлика от десетките милиони на Прокопиев, които го впримчват в дълговата спирала. Олигархът и подопечния му „Антикорупционен фонд“ разказват приказки подобно на Шехерезада. Твърдения на разградския бос, че някой иска да убива, са само димка в общественото пространство, с която той иска да бъде забравен и докато е в дълбока сянка, да източва банки и публичен ресурс, да държи институциите и мейнстрийма – големите телевизии. Последното стана ясно от скандалната стенограма на полуконспиративната среща на задкулисието, станала нарицателна като „АРГО-гейт“. Авторитетният френски разследващ сайт „Медиапарт“ разкри, че Кремъл е поверил на дуета раздаването на заеми на антиевропейски и на крайнодесни националистически партии като например френския Национален фронт на Марин льо Пен (виж карето.). Именно от години Василев е на пряко подчинение на Малофеев. Миналия месец у нас гръмна грандиозен шпионски скандал. От него лъсна, че русофил №1 у нас Николай Малинов е помагал на Малофеев и на генерала от КГБ Леонид Решетников, който се е подвизавал у нас като резидент на комитета под прикритието на дипломат, да реализират план, условно озаглавен „Проект България”. Крайната цел е била да се промени геополитическата ориентация на страната от прозападна към сателит на Русия. Това е трябвало да се реализира чрез овладяване на стратегически компании в медийния, телекомуникационния и оръжейния сектор у нас и сформиране на партия. За целта била постигната уговорка банкерът беглец да прехвърли на Малофеев активи за над половин милиард евро, срещу което той да получи протекциите на приближения до Кремъл руски олигарх, а Малинов – финансиране на грандоманския проект за манипулиране на цялото българско общество. Малинов сега е обвинен в шпионаж в полза на две организации - Руския институт за стратегически изследвания. Всъщност това е аналитичният център на външното разузнаване на Русия. Институтът доскоро беше оглавяван от Решетников, но след неуспешния пуч в Черна гора генералът беше уволнен. Другата организация е фондът „Двуглав орел“ на Малофеев. И Решетников, и Малофеев са със забрана да влизат у нас за 10 г. Оферта от Василев за продажба на „златните кокошки” от КТБ също е сред иззетите при обиските документи. Първият публичен опит за това бе направен през март 2015 г., когато на сцената се появи бандата за 1 евро на белгиеца с московски паспорт и подставено лице на Малофеев – Пиер Луврие. Той се пробва да прилапа „Дунарит“, „Авионамс“, БТК, НУРТС, „Фърст диджитал“ и ГАРБ. Този опит за пладнешки грабеж се провали, но мераците на Василев и Малофеев да откраднат част от активите под носа на държавата не престанаха. Впоследствие опитите им да наложат контрола си над „Дунарит“ и „Виваком“ бяха направени чрез друго подставено лице на кремълския бизнесмен – Дмитрий Косарев. Докато „Виваком“ в крайна сметка беше спасена от хватката на българо-руския тандем, след като беше продадена на публичен търг в Лондон, то „Дунарит“ продължава да е заложник в престъпната комбина и да е под контрола на друг ортак на Василев – Емилиян Гебрев, като заводът играе ролята на касичка на банкера. Цялата схема по кражбата на „Дунарит” от престъпния тандем Василев-Гебрев изплува от шпионския скандал. Едностраничната докладна, озаглавена „Придобиване на контрол върху Дунарит АД от ЕМКО ЕООД” лъсна сред документите, иззети от прокуратурата в хода на разследването. Документът е от 17 февруари 2016 г. и в него са описани основните стъпки, чрез които ЕМКО да придобие основния пакет акции във военния завод. Прокопиев и Василев са всъщност лявата и дясната ръка на бившия премиер, който инсталира Василев в КТБ, а на Прокопиев подари апетитните предприятия „Дамяница“ и „Каолин“. Никой не им потърси отговор цели 20 години. Банкерът беглец и Прокопиев чак сега са клиенти на Специализирания наказателен съд, но разградският олигарх продължава са се изживява като ментор на обществото. Само че нормалните хора разпознаха фарисейството му. На Костов трябва да бъде зададен и друг въпрос: Има ли процент в голяма банка, приватизирана при негово време и дали една от дъщерите му и бившият му зет не са свързани с нея? Също така би следвало да се разследват и всичките срещи на Цветан Василев с руските му приятели, за да стане ясно още какви задкулисни проекти е подготвял банкерът беглец. В текстовете на свързаните с Прокопиев НПО-та няма да намерите и ред за аферите му. „Антикорупционният фонд“ например е негова лична структура и бухалка срещу хората, дръзнали да изнасят истината за разградския олигарх, както впрочем и „Репортери без граници“. Фондът няма и едно разследване извън хората, които Прокопиев е нарочил за врагове. Трън в очите му е депутатът Делян Пеевски заради истините, които изданията на „Телеграф медиа“ изнасят за престъпните му схеми с факти и документи. Явно Прокопиев се опитва да се скрие зад фигурата на Пеевски. Всъщност спонсорите на фонда финансират личните войни на Прокопиев с всички дръзнали да разкриват далаверите му. Щеше да бъде по-целесъобразно, ако тези суми отиваха за инвестиции в евроатлантически проекти, а не в кухи структури, чрез които олигархът атакува неудобните и гаси прожектора за собствените си афери. Малофеев и Бабаков са уреждали заеми за приятелите на Кремъл, разкри френският разследващ сайт „Медиапарт“, като например за много милиони евро на Националния фронт на Марин льо Пен по време на визитата й в Москва през февруари 2014 г. Двама души изиграли ключова роля за организирането на тайната й среща с Путин. Единият е Жан-Люк Шафхаузер, член на Морскосиния сбор – коалиция от крайнодесни партии, които подкрепят Льо Пен. Другият е бил Александър Бабаков. Той за кратко е ръководил партията „Родина“ през 2006 г., а сега е депутат от „Единна Русия“ и член на борда на руската Военнопромишлена комисия. Срещата е станала със съдействието на Дмитрий Рогозин – ястреба на руската външна политика. Рогозин е бивш посланик в НАТО, вицепремиер и зам.-председател на Думата. Навремето той заплаши Румъния, че ще прелети над Букурещ със стратегическия ядрен бомбардировач Ту-160, след като властите не пуснаха частния му самолет. Именно той изстрелва Бабаков във висшия ешелон на властта. Сега Рогозин е шеф на „Роскосмос“ и администрацията на Тръмп любезно отклони искането на НАСА той да гостува в Хюстън. Самият Бабаков има бизнес в енергетиката и държи хотели в Украйна. Според „Медиапарт“ съветникът на Льо Пен по международните отношения – Еймерик Шопрад, запознал баща й – Жан-Мари льо Пен, с Малофеев, който през 2014 г. бе включен в списъка със санкциите на ЕС заради финансирането на нелегални проруски военни групи в Източна Украйна. Малофеев имаше ключова роля, за да се осигури през април 2014 г. на Жан-Мари льо Пен €2 млн. заем от кипърската офшорка „Вернонсия холдинг лтд.“. В последните работни дни на 2018 г. управляващият орган на европрограмата „Добро управление“ разпределя почти 2 млн. лева между 22 проекта по правна тематика, част от които са свързани с провалилия се правосъден министър Христо Иванов и близки до него грантаджии и функционери на бутиковата му партия „Да, България“. Адвокат Петромир Кънчев - един от лидерите на инициатива „Правосъдие за всеки“, се облажва с 99 370 лева. Той стана известен и със съвместни сбирки с „БОЕЦ“-а на укриващия се в Белград Василев. Институтът за пазарна икономика взема 84 036 лева. Там с правна тематика се занимава Иван Брегов, който с програмни статии громи „лошата прокуратура“ и те веднага се тиражират от сайтовете на Фабриката за фалшиви новини, свързани с Прокопиев и БГ Мадоф. „Журналистически“ разследвания, които се ползват за рекет срещу неудобни и за обслужване на олигархични интереси. Не, този път не става дума за сайта за рекет „Бивол“, чийто връзки с прокремълската пропагандна машина лъснаха още преди месеци. Основно действащо лице е едно НПО, създадено преди повече от 3 години с грант от почти милион - „Америка за България“ и с обещание, че ще вади на светло зависимостите у нас. От създаването си до днес обаче Антикорупционният фонд устойчиво работи като поредната гайка от машината за медийни манипулации на подсъдимите олигарси Иво Прокопиев, Цветан Василев и ортаците им. С двамата – къде пряко, къде косвено, са свързани и всички основни действащи лица във фонда, както при създаването му, така и в момента. Правим това уточнение, защото през 2018 г., Обвързаностите обаче си останаха същите. Учреден през 2016 г. от трима души, все активисти на оплетените в олигархични зависимости „Протестна мрежа“, „Правосъдие за всеки“ и „Да, България“ - Мирослава Петкова, Йордан Карабинов и Николай Стайков,в момента в екипа на организацията се води само последният, който е бивш кадър на Прокопиевия „Капитал“. Петкова е изхвърлена от председателския пост в борда на НПО-то и от самото него след промени в устава, жалени безуспешно от нея. С промените е подменена управата на фонда, въведени са Управителен съвет и длъжността „директор“, като в борда му влизат петима души. Единият, който е и съуправител, е Филип Гунев - бившият зам.-вътрешен министър и дясна ръка на гравитиращата около кръга „Капитал“ бивша шефка на МВР, ексвицепремиер и настоящ посланик на страната ни в Израел Румяна Бъчварова. С Бъчварова и с „Капитал“ е обвързан и вторият член на борда – журналистът от флагмана на манифактурата за фалшиви новини на Иво Прокопиев – Росен Босев. Освен основен изпълнител на поръчките и глашатай на опорките, задавани от разградския подсъдим бос към изданията му, Босев е и зет на Бъчварова – баща на внучето й е и живее на семейни начала с дъщеря й, също журналист в медийната група на Прокопиев. Обвързана с кръга „Капитал“, но по НПО линия е и третият член на борда – София Разбойникова. Освен на „Антикорупционния фонд“, тя е член и на фондация „Български адвокати за правата на човека“ (БАПЧ). БАПЧ се оказа в епицентъра на скандал преди време, след като в. „Труд“ разкри, че НПО-то е получило 54 бона от правосъдното министерство настоящият лидер на олигархично обвързаната партия „Да, България“. Парите са дадени за изготвянето на „Анализ за функционирането на административния механизъм за обезщетяване“, а поръчката е „спечелена“ от БАПЧ, въпреки че вторият кандидат в конкурса е дал тройно по-ниска цена. Разбойникова е ръководител на анализа, а самата поръчка е изпълнена със закъснение, за което НПО-то дължи неустойка в размер на 30% от стойността на проекта, но така и не я плаща. Каква е причината? Оглавяваното в този момент от Христо Иванов ведомство „забравя“ да си защити интереса. Пряко свързан с банкера беглец Цветан Василев и с ментора на олигарсите у нас Иван Костов пък е четвъртият член на борда - Илиян Василев. Бившият посланик на България в Русия и член на УС на КРИБ във времената, в които начело на организацията е Прокопиев, е познат също с агентурното си име в Държавна сигурност агент „Сашо 11“. Петият член на борда и директор на Антикорупционния фонд пък е Бойко Станкушев - друг виден Костов кадър, който предпочита да се представя като дългогодишен журналист в БНТ и БНР без да акцентира върху двете години в биографията си между 2015 – 2017 г., когато бе политически съветник на тогавашния военен министър, преквалифицирал се в подсъдим ортак на олигарсите у нас Николай Ненчев.", "date": "2019.10.20", "title": "Костов крие тайната за КТБ"}
{"url": "https://www.monitor.bg:443/bg/a/view/duhalkite-naduvat-naj-mnogo-smetkata-3-ot-4-domakinstva-razchitat-na-cepenicite-178482", "text": "Данни, представени в Националната инвентаризация на емисиите (НИЕ, 2018 г.), показват, че битовото отопление с използване на биомаса (дърва), се увеличава както в абсолютна, така и в относителна стойност. Като процент от националното общо потребление на гориво за битово отопление се е увеличило от около 65% през 2000 г. до над 76% през 2016 г. Преобладаващото потребление на дърва като източник на гориво за битово отопление би могло отчасти да е отражение на традиция и обичаи, пише в Национална програма за подобряване качеството на атмосферния въздух, която трябва да изпълним до края на 2024 г. За онези граждани, чиито жизнен стандарт е нисък обаче дървата за огрев може да представляват „предпочитано гориво“: сравнително евтино за закупуване и потенциално безплатно, ако потребителите си го набавят самостоятелно от горите. Като цяло изглежда, че ниският стандарт на живот на хората - например при пенсионерите с ниски доходи, е причината, поради която потребителите използват дърва за отопление. Голяма част от дървата за огрев, закупувани от домакинствата, се купува „на трупи“ т.е. хората събират и транспортират дървата за огрев сами. В този случай няма механизъм, който да гарантира, че дървата се съхраняват (за да изсъхнат) преди употребата им през следващата година. Освен това, обичайна практика за повечето хора е да купуват дърва за огрев през есента, а не през летните месеци, което би дало известно време за изсъхване на дървото, преди да се използва като гориво. Проф. Никола Калоянов припомня, че при използването на дърва има 50%-60% загуби, които излитат през комина. „Другото е, че след време ЕС ще забрани използването на дърва за огрев, като ще се разрешават само дървесни отпадъци като клони например, добити при очистването на горите”, поясни експертът. Уредите с нисък клас на енергийна ефективност, като печки тип “духалка” консумират значително количество енергия, без да затоплят помещението ефективно, а сметките излизат солени. Намаляването на стайната температура само с 1 градус смъква с 6 % месечната сметка за ток. През нощта отоплителните уреди е добре да работят на по-ниски градуси, но не трябва да се изключват, защото изстиването на помещенията и повторното им затопляне ще се отразят в месечната фактура. При първоначалното си включване климатикът тръгва с максимална мощност, като цели достигане за много кратко време на избраната температура, след което нормалната му работа се осъществява в поддържащ режим. При използването на радиатори е добре да се поставят т.нар. рефлектори зад отоплителните уреди, особено в случаите когато са монтирани на външна неизолирана стена. Те представляват тънък стиропор с алуминиево покритие и предотвратяват в известна степен енергийни загуби в жилището.", "date": "2019.10.20", "title": "Духалките надуват най-много сметката, 3 от 4 домакинства разчитат на цепениците"}
{"url": "https://www.monitor.bg:443/bg/a/view/sled-zavedeno-delo-otkazaha-da-sprat-premierata-na-peralnata-mashina-s-meril-strijp-178466", "text": "Броени часове преди замислената премиера на дългоочаквания филм с Мерил Стрийп „Пералната машина“ в платформата на Netflix, федерален съдия в Кънектикът отказа да спре излъчването му, каквото бе искането на ищците по заведеното дело – адвокатите Юрген Мосак и Рамон Фонсека. Имената им са замесени в режисирания от Стивън Содърбърг филм, вдъхновен от скандала „Панамагейт“ от 2016 г., като те са изиграни от Гари Олдман и Антонио Бандерас. Това е и причината адвокатите да смятат, че не са представени реалистично в заглавието, черпещо вдъхновение от грандиозната финансова и криминална сага. Освен, че не преустанови пускането на „Пералната машина“ по Netflix, съдът реши и че делото трябва да бъде разглеждано от федералния съд в Лос Анджелис. За щастие – сега можете да гледате „Пералната машина“ - филмът, който Мосак и Фонсека се опитаха да цензурират“, гласи официалното становище на стрийминг гиганта по казуса. Компанията допълва, че филмът не представлява драматургично представяне на реални факти, а „комедиен морален разказ за система, която покровителства измамата“.", "date": "2019.10.20", "title": "След заведено дело: Отказаха да спрат премиерата на „Пералната машина“ с Мерил Стрийп"}
{"url": "https://www.monitor.bg:443/bg/a/view/nezrjashti-iskat-zvukov-signal-za-trotinetkite-178467", "text": "Наредба за регулация на електрическите тротинетки поискаха от Съюза на слепите във Варна. Те смятат, че е наложително да се задължат производителите да монтират постоянна звукова сигнализация при движението им. Популярните превозни средства развиват висока скорост за кратко време, тихи са и крият рискове за хората с нарушено зрение. Това споделя Славчо Аврамов пред БНТ. Той всекиден пресича велоалеята пред Дома на слепите във Варна, за да стигне до спирка \"Осми септември\". Шумът от близкия булевард му пречи да се ориентира дали може безопасно да пресече велоалеята, по която се движат и тротинетки. „Основно незрящите от тук минаваме и велосипедите са безшумни и няма как да ги чуем. Често пъти се е случвало да минават на сантиметри от нас, разказва Славо Аврамов. Затова те предлагат да бъдат оборудвани със специално устройство, което да издава шум при движение, за да могат те да го чуват. Хората с нарушено зрение смятат, че може да се се намали рискът за тях, докато се придвижват пеша. Да се направи хоризонтална маркировка върху самата алея със съответния знак, че пресичат пешеходци е друга тяхна идея. Също така от Съюза на слепите във Варна смянтат че трябва да се приеме разумно ограничение на скоростта им. Хората с увредено зрение ще внесат предложенията си в Общинската комисия по архитектура и достъпна среда.", "date": "2019.10.20", "title": "Незрящи искат звуков сигнал за тротинетките   "}
{"url": "https://www.monitor.bg:443/bg/a/view/karadajy-ot-banite-dps-se-angajira-s-reshavaneto-na-problemite-vi-178468", "text": "От името на ДПС искам да ви уверя, че ако община Баните избере нашата коалиция, ДПС ще подпомага местната власт по начина, по който го виждате и в съседните общини\". Това каза по време на предизборна среща с жители на община Баните председателят на ДПС Мустафа Карадайъ, съобщиха от пресцентъра на партията. ДПС подкрепя кандидата за кмет на община Баните Ферад Емин, който е издигнат от местна коалиция с участието на ДПС. Карадайъ каза, че много хора ще дойдат и ще обещават много неща. Най-много ще обещават тези, които нямат намерение да вършат нищо. Но ние знаем, че кой каквото и да обещава, ако ние не си свършим нашата работа, никой няма да ни я свърши, обяви той. Вие ще решите откъде и от кого каква подкрепа може да очаквате, призова лидерът. Ние в ДПС сме част от коалицията и сме тук да изразим нашата подкрепа на тези кандидати, каза Карадайъ. Ферад Емин е борбения човек, който през годините е направил така, че да се случат ред инвестиции в общината, независимо, че не сме участвали пряко в местната власт, каза Карадайъ и даде пълната си подкрепа за Ферад Емин. Всеки един значим проект, който се е случвал в Баните, той се случвал благодарение на активната работа на Ферад Емин и подкрепата на ДПС, обяви Мустафа Карадайъ. Но това не е достатъчно. Има още много работа за вършене в община Баните. Трябва да се доверим, да гласуваме доверие на нашите кандидати и да им възложим отговорността да решават тези проблеми, а те да имат очите да чукат на вратата на ДПС, изтъкна още лидерът. Карадайъ каза, че големите партии получават гласове от четири големи града, те са длъжни да обръщат внимание към тези градове. ДПС получава гласовете си от Родопите, Делиормана и от нашите населени места, каза още той. Както го потвърждават и от Брюксел, ДПС за всичките тези 30 години се превърна в еталон за управление на малките общини. И няма нужда Брюксел да ни го казва това в Баните, защото е достатъчно да погледнем оттук, какво се случва през годините в Мадан, Рудозем и Неделино, обясни още председателят на ДПС. Карадайъ каза, че през последните години държавата ни върви по инерция, няма приоритети и програми. Ако вървим по инерция, ще продължаваме да бъдем в дъното на Европа. Ние от ДПС имаме програма за ускорено догонващо развитие на страната и догонващо развитие на средните европейски стандарти, обясни лидерът на ДПС. От такава програма има нужда нашата Родина, за да може не нашите младежи да бягат в Европа, а да има среда и условия да си изкарват хляба в местата, където сме се родили, добави той. На предизборната среща присъстваха и евродепутатът Атидже Алиева-Вели и областният председател на ДПС Смолян Салих Аршинси.", "date": "2019.10.20", "title": "Карадайъ от Баните: ДПС се ангажира с решаването на проблемите ви"}
{"url": "https://www.monitor.bg:443/bg/a/view/rasizym-sprja-mach-v-anglija-178469", "text": "Англия отново бе разтърсена от расистки прояви, но те не дойдоха от друга държава, а от собствените им футболни лиги. Срещата от турнира за Купата между „Харингей Бороу“ и „Йолвил“ бе прекратена заради скандирания в 64-ата минута, при резултат 1:0 за гостите. Попадението дойде от дузпа, която бе вкарана от Рис Мърфи. Малко след него феновете на „Йолвил“ започнаха да обиждат вратаря на домакините и двубоят бе спрян. Футболистите се прибраха в съблекалнята, а малко по-късно двата тима излязоха заедно и се прегърнаха в знак на солидарност. Този инцидент идва само дни след скандалния двубой България - Англия (0:6), който на два пъти бе прекъсван заради расистки прояви. Интересен коментар на отразяването на случилото се у нас и инцидента в Англия направи легендата Стан Колимор. „5 минути след мача с България всеки голям телевизионен оператор и журналист изпита отвращение. Навсякъде беше: „Ние сме отвратени от този акт!“. Вече сме 2 часа след спирането на мач в Англия заради расизъм, къде са същите радио и телевизионни журналисти? Това е лицемерието, което поддържа расизма жив\", написа Колимор в Туитър.", "date": "2019.10.20", "title": "Расизъм спря мач в Англия"}
{"url": "https://www.monitor.bg:443/bg/a/view/kromidyt-svalja-cenata-na-shopskata-salata-178476", "text": "За втора поредна седмица през октомври цените на едро на зеленчуците, плодовете и другите хранителни продукти се понижават спрямо предходната седмица. През миналата седмица най-много са поевтинели зрелият кромид лук и оранжерийните домати, при плодовете - ябълките и лимоните, докато при млечните, месните и другите храни най-много са спаднали цените на пакетчето краве масло 125 грама и захарта. Цените на едро на продуктите за класическата шопска салата (домати, краставици, лук, сирене и олио) са поевтинели с 0.6%, заради по-ниските цени на доматите, олиото и зрелия кромид лук, показва справка на сайта на Държавната комисия по стоковите борси и тържищата (ДКСБТ). При зеленчуците на седмична база най-много са поевтинели зрелият кромид лук (-6.7% до 0.97 лв./кг). Следват оранжерийните домати (-2.5% до 2.34 лв./кг) и зелето (-1.5% до 0.64 лв./кг). Без промяна в цените са картофите (0.68 лв./кг) и морковите (до 0.70 лв./кг). На седмична база най-много са поскъпнали доматите от открити площи (+12.4% до 1.45 лв./кг). Следват: оранжерийните краставици (+4.5% до 1.17 лв./кг), корнишоните (+2.8% до 1.49 лв./кг), зелето (+1.5% до 0.64 лв./кг), тиквички (+1.3% до 0.78 лв./кг), червеният пипер (+1.3% до 1.56 лв./кг), зрелият чесън (+0.9% до 3.51 лв./кг), зеленият пипер (+0.8% до 1.20 лв./кг). Най-много на годишна база спрямо цените от 19 октомври 2018 г., е поевтинял червеният пипер (-0.51 лв. от 2.07 лв./кг), следван от оранжерийните красавици (-0.43 лв. от 1.60 лв./кг) и зрелият кромид лук (0.06 лв. от 0.62 лв./кг). Без промяна в цената са морковите (от 0.70 лв./кг) и зеленият пипер (от 1.20 лв./кг). Поскъпнали са оранжерийните домати (+0.14 лв. от 2.20 лв./кг) и зелето (+0.02 лв. от 0.62 лв./кг). При плодовете на седмична база се отчита поевтиняване при ябълките (-5.0% до 0.95 лв./кг) и лимоните (-4.2% до 2.26 лв./кг), а поскъпване при бананите (+4.9% до 2.15 лв./кг) и гроздето (+4.0% до 1.30 лв./кг). На годишна база, спрямо цените от 19 октомври 2018 година, са поскъпнали лимоните (+0.56 лв. от 1.70 лв./кг) и бананите (+0.30 лв. от 1.85 лв./кг). Поевтинели са гроздето (-0.27% от 1.57 лв./кг) и ябълките (-0.06 лв. от 1.01 лв./кг). При млечните, месните и другите продукти на седмична база най-много е поевтиняло пакетчето краве масло 125 грама (-2.7% до 2.16 лв./бр.). Следват: захарта (-1.6% до 1.26 лв./кг), пилешките кренвирши (-1.4% до 3.62 лв./кг), каймата (-1.1% до 5.50 лв./кг) и олиото (-1.0% до 1.96 лв./кг). Без промяна в цената е трайният варено-пушен салам (до 8.08 лв./кг. Най-много са поскъпнали яйцата (+5.3% до 0.20 лв./бр.). Следват: оризът (+3.7% до 1.97 лв./кг), кравето сирене (+2.4% до 6.35 лв./кг), зрелият фасул (+2.4% до 3.42 лв./кг), кашкавалът „Витоша\" (+1.9% до 10.67 лв./кг), пилешкото замразено (+1.3% до 3.95 лв./кг), брашното тип 500 (+1.0% до 0.99 лв./кг) и малотрайните колбаси, вкл. и шунка (+0.6% до 4.59 лв./кг).", "date": "2019.10.20", "title": "Кромидът сваля цената на шопската салата "}
{"url": "https://www.monitor.bg:443/bg/a/view/bezplaten-vlak-kym-zabvenieto-178478", "text": "Любимият номер на псевдобореца за чиста природа Тома Белев, когато избълва поредната наглост и придизвика обществения гняв, е да прехвърли вината от болната на здравата глава - не можело политици без морал да го клеймят. Евтин манипулативен трик! Но кой ще му повярва, особено след като не само политиците, но и обществеността видяха как “усвоява” средствата по екопроекти. Ще кажем направо - всеки, който се опита да се подиграе с милионите жертви на Холокоста, трябва незабавно да получи възмездие. Най-малкото е да бъде изхвърлен от обществения живот. Именно защото, вместо незабавно покаяние, този новоизлюпен антисемит – кандидат за общински съветник написа в профила си във Фейсбук „най-евтино са пътували евреите в конските вагони – напълно безплатно“, се опитва да се измъкне с характерната си наглост. Не, и този номер няма да мине. Казана дума, хвърлен камък. Белев трябва добре да запомни - вече се е качил на “безплатния” влак на забвението!", "date": "2019.10.20", "title": "“Безплатен” влак към забвението"}
{"url": "https://www.monitor.bg:443/bg/a/view/zaharieva-zaminava-za-moskva-sreshta-se-s-lavrov-178472", "text": "На 21 октомври Захариева и водената от нея делегация ще имат разговори със  Лавров.  По-късно през деня външният ни министър ще се срещне и с българската общност в Москва. Посещението на Захариева е първото на външен министър на България в Москва от 2011 г. насам. Тази година България и Русия отбелязват 140 г. от установяване на двустранни дипломатически отношения. Русия е един от основните външнотърговски партньори на България и една от основните държави за входящ туризъм у нас. 511 000 руски туристи са посетили страната ни през 2018 г. , което нарежда Русия на 6-о място по брой туристи в България. По данни на руската страна около 300 000 руски граждани притежават недвижими имоти у нас. Консулската ни служба в Москва годишно издава около 200 000 визи, което е около половината от броя на визите, издавани от всички български задгранични представителства. За 2018 г. двустранният стокообмен с Русия възлиза на 4,144 млрд. долара като е отбелязан спад от 4,1 на сто в сравнение с предходната година. На Русия се падат 5,8 на сто от общия външнотърговски обмен на България. Русия е и основен доставчик на страната ни на нефт, природен газ и ядрено гориво, както и основен партньор в модернизацията на АЕЦ „Козлодуй“", "date": "2019.10.20", "title": "Захариева заминава за Москва, среща се с Лавров"}
{"url": "https://www.monitor.bg:443/bg/a/view/djared-leto-nastojava-za-svoj-film-za-jokera-178474", "text": "Джаред Лето иска да се завърне отново в ролята на Жокера. Носителят на „Оскар“ дебютира в образа през 2016 г. с „Отряд самоубийци“ и според източници на The Hollywood Reporter актьорът е приел изключително лично информацията, че Warner Bros. готвят филм за героя, но под режисурата на Тод Филипс и с участието на Хоакин Финикс. Според информацията, придобита от изданието, Лето е извил ръцете на агентите си в CAA, които представляват и Филипс, както и тези на музикалния му мениджър Ървинг Азоф да се свържат с шефовете в Warners и да спрат проекта. Според друг приближен към Лето обаче фронтменът на Thirty Seconds To Mars не е отправял подобни искания. Азоф, който вече не работи с музиканта, преквалифицирал се в актьор, е отказал коментар. Същото са сторили и от Warners. Сред причините за недоволството пък било обещанието на продуцентската компания, че именно Лето е щял да получи самостоятелен филм за Жокера. Дали заради въпросната заявка или притесненията около по-мрачните настроения от филма на Филипс, самите Warners, оказва се, са заделили изненадващо малък бюджет за заглавието с Хоакин Финикс (55 милиона долара, за сравнение – този на „Отряд самоубийци е 175 милиона долара или иначе казано „Жокера“ е получил над три пъти по-малко средства за заснемане – б.а.). Предполага се, част от екипа на компанията се е надявал по този начин да откаже Тод Филипс да реализира филма си. Въпреки всичко, Лето продължава да работи добре с Warner Bros., като и в момента снима крими трилъра Little Things заедно с Дензел Уошингтън и Реми Малек. Близък до ситуацията в Warners обаче коментира, че дните на актьора като Жокера са вече свършили. Той няма да участва в „Хищни птици“, където фокусът ще е върху Марго Роби и нейната героиня Харли Куин. Няма да застане пред камерата и за „Отряд самоубийци 2“, режисиран от Джеймс Гън, който ще направи премиерата си през 2021 г.", "date": "2019.10.20", "title": "Джаред Лето настоява за свой филм за Жокера"}
{"url": "https://www.monitor.bg:443/bg/a/view/ot-levski-atakuvame-titlata-prez-proletta-178455", "text": "Изпълнителният директор на „Левски“ Павел Колев обеща, че до Нова година „сините“ ще изплатят задълженията си към НАП и повече няма да имат запорирани сметки. Също така той разясни, че за 9 месеца ръководството на клуба е погасило задължения към държавата в размер на около 3 млн. лева и откакто се смени власта на „Герена”, няма фирма или човек, който да не си е получил парите. „Излязохме с официална декларация за запора на НАП. Няма никакви основания за притеснение. Информацията е поднесена тенденциозно и още в първото изречение има лъжа „заради неплащане към НАП”. Няма забавени плащания към НАП. Бяхме наясно, че сметките, които открихме, ще бъдат запорирани”, коментира Колев, като уточни, че до края на годината всичко ще бъде изчистено. „Истината е, че и сега дишаме спокойно финансово. „Левски“ е един от най-изрядните платци и това могат да го потвърдят над 30-40 контрагенти. Нека някой излезе и каже, че не си е получил парите последните 7-8 месеца. Няма такъв. В краяна  януари задълженията към НАП бяха над 8 млн. лева. Сага от документа се вижда, че са 5,47 млн. Виждате, че задълженията са намалени с 3 милиона”, добави „синият“ шеф, като обърна внимание и на победата с 2:1 над „Арда“. „Много труден мач. Спечелихме с характер и малко късмет. Има много време. Сезонът тепърва започва. Ясно е, че „Левски“ е един от сериозните претенденти за титлата. Надявам се това да се запази до май и да атакуваме титлата през пролетта. През паузата трябва да намерим тези двама-трима футболисти, които да дадат и да се конкурираме с „Лудогорец”, сподели още Колев. Иначе „сините“ се поздравиха с труден успех след попадения на Тиам в 70-ата и Станислав Иванов в 80-ата мин. Пламен Крумов от гостите пък намали от фаул в последната секунда на двубоя. „Победихме с търпение. Това беше нашият замисъл и искане. Радва ме реакцията на отбора. За пореден път момчетата реагираха като професионалисти. Искаха малко повече победата от „Арда“. При такава тактика и постройка на противника опасността от контраатаки е много голяма. Трябваше ни и късмет и го имахме. След първия ни гол нещата се обърнаха. Трябваше да се оголят и създадохме още положения”, коментира пък наставникът Петър Хубчев.", "date": "2019.10.20", "title": "От „Левски“: Атакуваме титлата през пролетта"}
{"url": "https://www.monitor.bg:443/bg/a/view/petima-zaginaha-pri-tejka-katastrofa-na-pytja-sofija-varna-178473", "text": "Петима души загинаха при тежка катастрофа на пътя София-Варна, съобщиха от МВР. Инцидентът е станал около 16.25 часа, когато е получен сигнал за тежък пътен инцидент в участъка между Кьосевци и Камбурово. Пътна полиция заварила челен сблъсък между два леки автомобила. Движението в участъка временно е ограничено. Обходният маршрут е през селата Антоново - Изворово - Камбурово, двупосочно. По-рано днес \"БМВ\" и \"Тойота\" се удариха челно по пътя към Паметник \"Създатели на българската държава\" в Шумен. Инцидентът стана днес преди обед. По първоначална информация трима души са откарани за преглед в болница. БМВ-то се е спускало от чешмата към града. Точно до първата къща срещу него излиза учебен ван \"Тойота\" и двете коли се удрят. В учебната кола не е имало курсисти, а само водачът - на 69 години и неговата съпруга - на 65. Мъжът е невредим, но съпругата му има фрактури на четири ребра, раменна кост и бедрена кост. В БМВ-то освен 21-годишният шофьор, е пътувало момиче на 17 години, което е с фрактура на раменната кост. И двамата водачи са правоспособни и с отрицателни проби за алкохол.", "date": "2019.10.20", "title": "Петима загинаха при челна катастрофа край Омуртаг"}
{"url": "https://www.monitor.bg:443/bg/a/view/tarantino-izteglja-imalo-edno-vreme-v-holivud-ot-kitaj-178459", "text": "„Имало едно време в Холивуд“ - деветият авторски филм на Куентин Тарантино, няма да бъде излъчван в Китай. Това стана ясно, след като от регулатора в азиатската страна поставиха на трупчета премиерата на заглавието с изискване част от сцените да бъдат преработени или изрязани. Макар че официална причина за отправеното изискване не е дадена, а продуцентите от Sony отказват да коментират случая, мнозина предполагат, че всъщност става дума за начина, по който е представен Брус Лий (екшън звездата е с китайски корени) от Тарантино. Още при световната премиера на „Имало едно време в Холивуд“ близки и роднини на Лий коментираха, че образът му във филма не съответства на личността му в реалния живот, а по-скоро наподобява карикатура. Според други пък проблематична е явната агресия, заснета в заглавието. Предвид първоначалното одобрение на лентата от институциите в Китай, това щеше да е първият хит на Тарантино в държавата. Още повече, предвид участието на Леонардо ди Каприо, който се ползва с особен звезден статут там още след „Титаник“ от 1997 г. Въпреки това режисьорът категорично е отказал да преправя филма си, следователно той няма да бъде прожектиран в Китай. Към момента „Имало едно време в Холивуд“ е спечелил над 366 милиона долара от световния боксофис. Специалисти прогнозират, че печалбите са щели да скочат с още поне 34 милиона долара, ако лентата беше направила премиера и в Китай.", "date": "2019.10.20", "title": "Тарантино изтегля „Имало едно време в Холивуд“ от Китай"}
{"url": "https://www.monitor.bg:443/bg/a/view/ulian-konstantinov-otpadna-ot-maskiranijat-pevec-178456", "text": "Оперният певец и коментатор в „На кафе“ Юлиан Константинов бе поредната звезда, чиято самоличност бе разобличена в риалити шоуто „Маскираният певец“. На лайфа на предаването в събота зрителите отредиха своята маска да свали Шотландеца. Макар потвърждението да идва едва сега, мнозина предлолагаха, че именно Константинов се крие под мускулите на изработения от Кремена Халваджиян костюм. „Познах го от първото изпълнение“ и „Един път като си чул този глас, трудно можеш да го объркаш. Толкова характерен и разпознаваем“ са само част от коментарите на феновете в социалните мрежи. По думите им, единствените „заблуждаващи“ улики всъщност се дават от детективите на терен, или иначе казано Геро, Гала, Мария Илиева и Ники Кънчев. сподели оперният бас пред водещите Димитър Рачков и Васил Василев – Зуека. Юлиан Константинов разкри и какво се крие зад датата 20 януари 1996 година, която присъстваше в уликите за него – един от най-важните моменти в музикалната му кариера, който е премиерата на операта „Дон Карлос“ в Софийската опера и балет. Още десет звезди продължават да се борят за първото място в „Маскираният певец“. Като гост-детектив пък следващата седмица ще видим актьора Юлиан Вергов.", "date": "2019.10.20", "title": "Юлиан Константинов отпадна от „Маскираният певец“"}
{"url": "https://www.monitor.bg:443/bg/a/view/v-london-se-gotvjat-za-brekzit-na-helouin-nezavisimo-ot-molbata-za-otsrochka-178460", "text": "Лондон ще напусне ЕС на 31 октомври, независимо от неподписаното писмо до Брюксел, изпратено от премиера на Великобритания Борис Джонсън, заяви британският министър Майкъл Гоув, цитиран от Ройтерс. Това се случи след като депутатите принудиха премиера Борис Джонсън да изпрати късно в събота писмо до ЕС с искане напускането на съюза от Великобритания да бъде отложено. „Ще напуснем на 31 октомври, имаме средствата и способността да го направим“, каза Гоув, който е министър, отговарящ за подготовката на Брекзит без сделка. „Това писмо бе изпратено, тъй като парламентът изиска да бъде изпратено… Но парламентът не може да промени позицията на премиера, парламентът не може да промени правителствената политика или решителност“, добави той пред „Скай нюз“.", "date": "2019.10.20", "title": "В Лондон се готвят за Брекзит на Хелоуин, независимо от молбата за отсрочка"}
{"url": "https://www.monitor.bg:443/bg/a/view/24-godishen-ot-shekera-potroshi-patrulka-a-posle-se-jalva-ot-poboj-v-rajonnoto-178465", "text": "Двама роми от пловдивската Шекер махала си спретнаха гонка с полицейски патрул, след което единият потрошил автомобила на униформените, съобщиха от полицията в града. Екшънът станал около 1 часа през нощта на 19 октомври т.г. на кръстовището на бул. „Васил Априлов“ и ул. „Дилянка“ в Пловдив. Там имало дежурен автопатрул на пловдивското Трето районно. Двамата униформени спрели мъж от махалата с идеята да му направят проверка. При вида на полицаите той побягнал, но бързо бил догонен от тях и задържан. Оказало се, че е на 37 години, с множество криминални регистрации за кражби и грабежи, а е бил и осъждан. Докато униформените изпълнявали задълженията си, друг по-млад мъж от махалата отишъл до патрулката и ударил с юмрук по стъклото на дясната врата. При удара стъклото се разлетяло на парчета. Веднага след това боксьорът моментално побягнал. Малко по- късно той сам отишъл в районното управление, където бил задържан. Оказало се, че е на 24 години и по случая- образувано досъдебно производство. След доклад на събраните доказателства в прокуратурата, му било повдигнато обвинение и предстои да му бъде наложена 72- часова мярка за неотклонение „задържане под стража“. По отношение на твърденията му за упражнено спрямо него полицейско насилие, по разпореждане на директора на ОДМВР- Пловдив, е назначена незабавна проверка, уточниха от полицията в града.", "date": "2019.10.20", "title": "24-годишен от Шекера потроши патрулка, а после се жалва от побой в районното"}
{"url": "https://www.monitor.bg:443/bg/a/view/shtangistyt-angel-rusev-chuvstvam-se-mnogo-dobre-kato-shampion-178464", "text": "\"Чувствам се много добре като шампион\", сподели щангист номер 1 в България за 2018 година Ангел Русев, който се завърна от румънската столица Букурещ. Русев спечели злато в категория до 55 килограма на европейското първенство по вдигане на тежести за младежи до 20 години. Русенецът е възпитаник на школата на ТСК в крайдунавския град и се подготвя от години от треньорите Кръстина и Радослав Атанасови. \"Щастлив съм. Състезанието беше част от подготовката ми за трупане на повече опит\", каза Русев. Младият състезател бе поздравен и от министъра на младежта и спорта Красен Кралев, който бе на посещение в Русе. Той обеща да съдейства за осигуряване на финансиране за основен ремонт на залата по щанги, в която тренират възпитаниците на ТСК в спортен комплекс \"Ялта\". /БТА", "date": "2019.10.20", "title": "Щангистът Ангел Русев: Чувствам се много добре като шампион"}
{"url": "https://www.monitor.bg:443/bg/a/view/medalist-ot-svetovnoto-po-boks-misli-za-profesionalnija-ring-178457", "text": "Бронзовият медалист от световното първенство по бокс в Русия Радослав Панталеев разкри, че има предложение за спаринги от бившия клуб на Кубрат Пулев - \"Зауерланд\". Панталеев призна, че мисли за кариера на професионалния ринг, но след олимпиадата в Токио. Попитан за конкуренцията в спечелване на квота за Игрите през 2020 г. боксьорът заяви, че ще е изключително трудно. \"В моята категория квотите са по-малко, отколкото в по-леките. Първият квалификационен турнир е в Лондон. Ще бъде като европейско първенство, защото досега никой няма квота\", каза Радо Панталеев в предаването \"Код Спорт\" и добави: \"След успеха на световното съм още по-мотивиран за тренировки, лагери и да се трудя.\" Националът бе категоричен, че Кубрат Пулев по нищо не отстъпва на титулярите в тежка категория като Антъни Джошуа и Анди Руис. \"Кобрата е доста силен боксьор и с много голямо сърце, което не всички имат\", каза още Панталеев и сподели, че именно Пулев е боксьорът, на когото се възхищава: \"Той е най-големият боксьор в България. Но няма как да искам неговия стил, защото сме доста различни.\"", "date": "2019.10.20", "title": "Медалист от световното по бокс мисли за професионалния ринг"}
{"url": "https://www.monitor.bg:443/bg/a/view/balkan-i-levski-zagrjaha-za-grupite-na-fiba-kyp-178447", "text": "Фаворитите в българския баскетбол \"Балкан\" и \"Левски Лукойл\" остават непобедени на върха в НБЛ. Заедно с \"Рилски спортист\" те нямат загуба след три кръга в шампионата. За финалистите от миналия сезон - ботевградчани и \"сините\" победите им през уикенда, съответно над \"Ямбол\" и \"Черно море Тича\" бяха последна репетиция преди първите мачове от групите на турнира ФИБА Къп. \"Балкан\" посреща \"Енисей\" (Красноярск) в група G, а \"Левски Лукойл\" гостува на \"Цмоки\" (Минск) в група F. И двете срещи са на 23 октомври, сряда. \"Доволен съм, че напредваме, но не бяхме достатъчно сигурни\", заяви треньорът на шампионите Йовица Арсич след успеха със 101:66 точки. \"Имаме основна информация за \"Енисей\". Изключително силен отбор са, показаха го вече във ВТБ Лигата. Със сигурност разполагат с по-качествен състав, но пред нашите фенове ние трябва да направим всичко възможно да победим\", добави Арсич. \"Енисей\" Красноярск спечели последния си мач преди гостуването в България следващата седмица, надигравайки \"Автодор\" (Саратов) с 85:78 точки. Треньорът на \"Левски Лукойл\" Константин Папазов пък призна, че очаква тежък мач в Минск. \"Вече седмица се готвим за двубоя. Играят агресивно, но ние отиваме с единствената мисъл да победим\", закани се Папазов след победата над \"Ямбол\" с 92:62. Съставът на \"Цмоки\" претърпя поражение във ВТБ Лигата преди сблъсъка с вицешампионите от \"Левски\" във ФИБА Къп. Отборът от Беларус отстъпи на руския Нижни Новгород като гост със 77:82 точки след слаба трета част. Най-резултатен за \"Цмоки\" бе шампионът с \"Балкан\" Александър Гаврилович, който се отчете с 16 точки и 5 борби, а друг познат на родната публика баскетболист - сърбинът с български паспорт Бранко Миркович завърши с 15 точки и 10 асистенции. В останалите срещи от 3-ия кръг в Националната баскетболна лига \"Рилски спортист\" се справи с \"Академик\" (Сф) с 95:86, \"Берое\" надделя над \"Спартак\" (Пл) с 91:77, а \"Академик Бултекс 99\" победи \"Черноморец\" с 95:68 точки.", "date": "2019.10.20", "title": "\"Балкан\" и \"Левски\" загряха за групите на ФИБА Къп"}
{"url": "https://www.monitor.bg:443/bg/a/view/zadyrjaha-dvama-potroshili-policejska-kola-178445", "text": "Полицията в Пловдив задържа двама мъже за осуетяване на проверка и повреждане на служебен автомобил, съобщиха от пресцентъра на МВР.    Около 1 часа на 19 октомври, на кръстовището на бул. „Васил Априлов“ и ул. „Дилянка“, автопатрул на пловдивското Трето РУ спрял мъж с цел извършване на проверка. При вида на униформените, той побягнал, но бързо бил догонен от тях и задържан. Оказало се, че е на 37 години, с множество криминални регистрации за кражби и грабежи, осъждан. Докато полицейските служители изпълнявали задълженията си по служба, друг мъж ударил с ръка и счупил стъкло на дясната врата на патрулния автомобил, след което също побягнал. Малко по- късно 24- годишният се явил в районното управление, където бил задържан, а по случая- образувано досъдебно производство. След доклад на събраните доказателства в прокуратурата, му е повдигнато обвинение и предстои да му бъде наложена 72- часова мярка за неотклонение „задържане под стража“. По отношение на твърденията му за упражнено спрямо него полицейско насилие, по разпореждане на директора на ОДМВР- Пловдив, е назначена незабавна проверка.", "date": "2019.10.20", "title": "Задържаха двама, потрошили полицейска кола"}
{"url": "https://www.monitor.bg:443/bg/a/view/domashno-mini-prasence-stana-180-kilograma-178448", "text": "В последните години мини и микро прасетата се радват на голяма популярност. Найджъл Греъм, 57-годишен жител на Устър, Великобритания, също решава да се сдобие с такъв домашен любимец. Мъжът няма ни най-малка представа какво ще последва, пише в. \"Метро\". Греъм купува прасенцето като подарък за рождения ден на съпругата си Сам, която страда от алергия към котки и кучета. Продавачът обещава на клиента, че теглото на животното няма да надвиши 30 килограма. Пет години по-късно \"мини\" питомката на име Грейс вече е с гигантски размери и тежи 178 килограма. За да улесни излизането на домашната любимка, Найджъл Греъм е направил специална странична врата. Семейството е купило за Грейс и ортопедичен матрак, и от уважение към нея се е отказало от бекона. Едрата питомка се храни три пъти на ден и се е оказала доста придирчива - ако някой плод, например, е неугледен, отказва да го яде. Найджъл Греъм, който има две момичета, на шега нарича Грейс своя трета дъщеря.", "date": "2019.10.20", "title": "Домашно \"мини\" прасенце стана 180 килограма"}
{"url": "https://www.monitor.bg:443/bg/a/view/stivyn-king-pravi-doma-si-muzej-178443", "text": "Известният автор на хорър романи Стивън Кинг ще превърне къщата си в музей, пише сп. \"Пийпъл\". Прословутият червен дом с две кули и с черна ограда, украсена с прилепи и дракони, е вдъхновил не едно произведение на Кинг, в това число и култовия роман \"То\". Къщата е като магнит за поклонници на майстора на литературния хорър и любители на фантастиката. Стивън Кинг и съпругата му Табита Кинг са получили одобрение от общинския съвет на Бангор, щата Мейн, да използват дома си с нестопанска цел. Предвижда се архивът на 72-годишния писател, който понастоящем се съхранява в университета на Мейн, да се върне в дома му. Съседната къща за гости, която семейството придоби през 2004 г., ще служи като резиденция, където други писатели ще могат да работят в спокойна обстановка. Дата за откриване на музея не се посочва.", "date": "2019.10.20", "title": "Стивън Кинг прави дома си музей"}
{"url": "https://www.monitor.bg:443/bg/a/view/koronjasaha-salvini-za-lider-na-italianskata-desnica-178454", "text": "Матео Салвини - лидерът на партията „Лига“ и до края на август вицепремиер и министър на вътрешните работи на Италия – бе „коронясан“ за лидер на десницата в страната. Това се случи в събота вечерта пред повече от 200 хил. Души на площад „Сан Джовани“ в Рим. Сдавайки поста, вече бившият водач на десните сили Силвио Берлускони пожела на своя приемник да мачка до край политическите си опоненти. И да свали час по-скоро сегашното коалиционно правителство на движението „Пет звезди“ и на Демократическата партия, наречено от Берлускони „данъчен кабинет“ заради планираните от него нови налози. Коментирайки „коронясването“ на Салвини, мнозина политически анализатори в Рим и Милано подчертаха, че най-вероятно при поемането на ангажимента той се е ръководил от ленинския принцип „крачка назад – две напред“. Защото само допреди няколко месеца лидерът на „Лига“, ентусиазиран от непрекъснато качващия се рейтинг на партията му, смяташе в бъдеще да играе сам на италианската политическа сцена. Последвалата обаче правителствена криза и изхвърлянето му от правителството с умела „дворцова игра“ и без политически вот, изглежда е вразумила Салвини да се върне към коалицията, качила четири пъти Силвио Берлускони в министър-председателското кресло. А определянето на лидера на „Лига“ за водач на десницата от „Форца Италия!“ на Берлускони и от тази на другия им съюзник – наследилата неофашистките формации след Втората световна война партийка „Италиански братя“, означава на практика калесването бившия вицепремиер за премиер. При условие, че на евентуален предсрочен или нормален вот заформилата се нова-стара коалиция спечели над 40 на сто от гласовете. Интересното е, че ако той се произведе сега, според социологическите допитвания десницата би трябвало да бъде предпочетена поне от 45 на сто от избирателите. В същото време ако „танцува“ сама, „Лига“ би била ощастливена от 30 – 32 на сто от гласовете, тоест недостатъчно, за да състави сама правителство. Попитан от симпатизанти какво ще прави занапред след като повече няма да е лидер на десницата и неин кандидат за премиер, в типичния му майтапчийски стил Берлускони отговори, че щял да се отдаде на новата си страст – сладкарството. Тоест щял да прави бонбони, пасти и торти, за да подсладявал живота на многото си внуци, роднини, близки, приятели, а защо не и на всички италианци. В същото време експремиерът каза, че щял да отделя повече време и за неговата булонка Дуду, благодарение единствено на която напоследък приборвал неизоставяшия го и за минутка стрес.", "date": "2019.10.20", "title": "Коронясаха Салвини за лидер на италианската десница"}
{"url": "https://www.monitor.bg:443/bg/a/view/ivajlo-dragiev-shte-vidite-mnogo-anglijski-humor-v-jatagan-178446", "text": "С много английски хумор и по типично балкански абсурдни ситуации ще ни забавлява новото българско заглавие „Ятаган“. Филмът, режисиран от Андрей Андонов, ще направи премиерата си в началото на следващата година. В ролята на неуспялия поет Никсъна, опитващ се да „тарикатее“ на едро пък ще видим актьорът Ивайло Драгиев, добил широка популярност заедно с половинката си Християна от YouTube канала Айде БГ. обяснява звездата пред dir.bg. Пред камерата той ще си партнира с Любомира Башева, която зрителят помни от режисьорския дебют на Мариан Вълев „Лошо момиче“, а отскоро гледа и в медицинската драма „Откраднат живот“. „Тя е и много добър професионалист - изключително всеотдайна, изключително точна - перфектно научен текст, разработени сцени“, не пести суперлативи по адрес на Башева Драгиев. Самият сюжет пък ще позиционира героя му Никсъна като един от основните заподозряни за водач на терористична група. Мариан Вълев също ще участва в „Ятаган“. Той ще влезе в образа на Рангел Костов – полицейски инспектор от Агенцията за борба с тероризма, бивш красавец и системен пияница, който става двигател на схема от лъжи и създава необичаен престъпен тандем с една от жертвите си. Жени Калканджиева пък ще се превъплъти в новата шефка на агенцията Силвия Овчарова – амбициозна, некадърна провинциалистка, която се възприема като медийна звезда. Въпросната агенция, която в „Ятаган“ е известна като АБОРТ, съчинява доклад, в който ще обвини именно Никсъна за водач на терористична клетка, съобщават от екипа на продукцията.", "date": "2019.10.20", "title": "Ивайло Драгиев: Ще видите много английски хумор в „Ятаган“"}
{"url": "https://www.monitor.bg:443/bg/a/view/sedmicata-startira-s-temperaturi-do-27-gradusa-178450", "text": "До 27 градуса ще са максималните температурите в началото на седмицата, а минималните няма да паднат под 6. това прогнозират синоптиците от НИМХ.   През нощта ще бъде предимно ясно. След полунощ на места в източната половина от страната ще има ниска слоеста облачност или мъгла. Почти тихо с минимални температури предимно между 6 и 11 градуса. Утре над България ще бъде слънчево. Преди обяд в източните райони все още ще има ниска облачност или мъгла. Ще духа слаб вятър от изток-североизток. Максималните температури, в повечето райони, ще бъдат между 22 и 27 градуса. Преди обяд на много места по Черноморието ще има ниска облачност или мъгла, а след обяд ще бъде слънчево. Ще духа слаб източен вятър. Максималните температури ще са от 20 до 22 градуса. Температурата на морската вода ще е около 20 градуса. Вълнението на морето ще бъде 1-2 бала. Над планините ще бъде слънчево. Ще духа умерен североизточен вятър. Максималната температура на височина 1200 метра ще е около 19 градуса, на 2000 метра - около 12 градуса. Атмосферното налягане ще се задържи без промяна - малко по-високо от средното за октомври. Във вторник и в сряда промяна на синоптичната обстановка не се очаква. Времето ще остане топло за сезона, в повечето райони - и слънчево, на места в низините в източната половина от страната след полунощ и в часовете преди обяд ще има ниска облачност или мъгла. В повечето райони ще бъде почти тихо. Преобладаващите максимални температури ще са между 21 и 26 градуса, а минималните ще бъдат между 6 и 11 градуса, по-високи по Черноморието, където ще духа предимно слаб североизточен вятър. И в планините ще остане слънчево, с температури, по-високи от нормалните за втората половина от октомври.", "date": "2019.10.20", "title": "Седмицата стартира с температури до 27 градуса"}
{"url": "https://www.monitor.bg:443/bg/a/view/ivajlo-ivanov-triumfira-na-svetovnite-voenni-igri-178449", "text": "Джудистът Ивайло Иванов донесе първия златен медал за България от седмите военни световни игри, които се провеждат в Ухан, Китай. Иванов победи с „вазари“ италианеца Андрея Регис във финала и спечели титлата в категорията. В първа среща, фаза 1/16-финали в категория 81 килограма на турнира по джудо българинът победи с „ипон“ Джон Мвале (Замбия). На1/8-финалите европейският ни шампион с лекота още в първата минута победи отново с „ипон“ Авделал Мохамед (Египет), съобщава БНР. Преди това българинът се справи с Заболс Кризсан (Унгария) като записа трети успех с „ипон“. Четвъртият „ипон“ пък изпрати Иванов в битката за златото, като в полуфинала не даде никакъв шанс на поляка Лукаш Блач. Бронзовите медали станаха притежание на Хайдаят Хейдаров  (Азербайджан) и Хо Ли Сунг (Корея).", "date": "2019.10.20", "title": "Ивайло Иванов триумфира на световните военни игри"}
{"url": "https://www.monitor.bg:443/bg/a/view/bylgarska-dvojka-s-tochki-za-evropejskoto-po-figurno-pyrzaljane-178453", "text": "Танцовата ни двойка по фигурно пързаляне Мина Здравкова и Кристофър Дейвис може да гледа оптимистично още в началото на сезона. Дуетът направи необходимия технически минимум за участие на европейското първенство. Те записаха 28,20 точки при минимум 28 за ритмичен танц на турнир в Будапеща, пише beautyinsport.com. Здравкова и Дейвис са двойка на леда вече пети сезон, но в първите два кариерата им беше съпътствана от много контузии и имаха едва по няколко участия. След това двамата се конкурираха с Теодора Маркова и Симон Дазе и страната ни след доста години имаше две двойки при най-големите. Двамата тренират във Великобритания с Марика Хъмфрис - Баранова. За класиране на европейско първенство важат резултатите от последните два сезона. Право на старт има и Александра Фейгин при жените.", "date": "2019.10.20", "title": "Българска двойка с точки за европейското по фигурно пързаляне"}
{"url": "https://www.monitor.bg:443/bg/a/view/pri-akcija-na-gd-bop-izzeha-stotici-pushkala-na-kolekcioneri-178436", "text": "Над 100 стари оръжия, револвери и пушки, произведени преди 1900 година са били иззети при специализирана акция на ГДБОП и служители на КОС при МВР от членове на ръководството на НД „Традиция“, образувани са били досъдебни производства за незаконно притежание на пушкалата, които не подлежат на регистрация. Това съобщи Огнян Маринов, председател на неправителствената организация. Сред потърпевшите са половин дузина от членовете на УС, като само от дългогодишният колекционер Ивайло Танчев са били иззети над 20 револвера с различни марки и пушки, използвани в Руско - Турската освободителна война. Акцията е била на 8 и 9 октомври, тогава са иззети 14 оръжия и от председателя на новозагорската организация на Традиция Иван Георгиев. Той обясни, че в дома му са дошли представители на служба КОС при ОД на МВР-Сливен и непознати, за които разбрал че са от ГДБОП. Два дни по-късно му бил представен официален документ от новозагорски съдия, който разрешавал акцията в дома му.  „Нито едно от иззетите оръжия не подлежи на регистрация, има произведени през 1887 и 1888 година, всеки може да прочете закона и да установи , че това не се води оръжие и не подлежи на регистрация. Въобще не обърнаха внимание на останалите пушки и пистолети, които от години събирам и които използвам при множеството възстановки на исторически събития , в които участвам от 2008-а година. Търсеха някакви документи за произход и придобиване, каквито просто няма как да ги има, защото не бих могъл да си закупя револвер от производител преди 120 или 150 години…“, коментира Георгиев, който пост фактум узнал, че е привлечен в качеството ски на свидетел по досъдебно производство за незаконно притежаване на оръжие срещу неизвестен извършител. От ръководството на НД „Традиция“ са изпратили протестни писма до председателя на НС, премиера, президента, до народни представители и министъра на вътрешните работи, в което са изразили недоумението си от акцията и изземванията . Според Ивайло Тончев това било поръчка с цел дискредитиране на съществуващата от 1991 година организация, в която членуват над 1 200 индивидуални и колективни членове. Сред потърпевшите са председателите на клубовете в Панагюрище и Троян, повечето от колекционерите са и дългогодишни дарители на местни и национални музеи. От 2008 година НД „Традиция“ е член на Съюза на европейските военно-исторически групи, припомни Огнян Маринов. В разговор по телефона народният представител от ГЕРБ Маноил Манев, който работеше активно по наскоро приетия почти изцяло нов закон за оръжията, боеприпасите и взривните материали заяви, че разбрал за проведената акция постфактум от интернет и обаждания на граждани. Той лично все още не е получил писмото на НД „Традиция“ и очаква официална позиция на МВР за случилото.", "date": "2019.10.20", "title": "При акция на ГДБОП иззеха стотици пушкала на колекционери   "}
{"url": "https://www.monitor.bg:443/bg/a/view/dve-koli-se-blysnaha-po-pytja-kym-pametnika-178435", "text": "Два автомобила \"БМВ\" и \"Тойота\" се удариха почти челно по пътя към Паметник \"Създатели на българската държава\". Инцидентът стана малко преди обяд край табелата за край на Шумен.  По първоначална информация има трима души, откарани за преглед в болница. Лекият автомобил \"БМВ\" се е спускал от чешмата към града. Точно до първата къща насреща идвал учебен ван \"Тойота\" и двете коли се ударили почти челно. В учебната кола не е имало курсисти, а инструкторът и неговата съпруга. ", "date": "2019.10.20", "title": "Две коли се блъснаха по пътя към Паметника "}
{"url": "https://www.monitor.bg:443/bg/a/view/stanislav-genchev-e-favorityt-za-posta-na-balykov-178462", "text": "Името на Станислав Генчев се завъртя като фаворит номер едно за наследник на Красимир Балъков в националния отбор. Младият специалист прави истински фурор в „Лудогорец“, като само за няколко мача преобрази тима, а до тук остави зад гърба си победи с 5:1 над ЦСКА (Москва) и с 3:0 над „Ференцварош“ и то като гост. Генчев няма и грешна стъпка в шампионата. В Разград са изключително доволни от неговата работа, като „орлите“ са склонни да пуснат специалиста да съвместява работата си в клуба с тази на национален селекционер. България все още има шанс за който минава през плейофите в Лигата на нациите и който трябва да бъде преследван на всяка цена. Очаква се в най-близко време Йордан Лечков да определи новия треньор, пред когото задачите ще бъдат две: да използва предстоящите срещи с Хаити и Чехия за проверки и да накара футболистите да се раздадат максимално през март в Лигата. Сред останалите имена, които се завъртяха в пространството бяха това на Димитър Димитров и Стойчо Стоев, които на този етап отпадат. В същото време министърът на спорта Красен Кралев бе категоричен, че няма никакво намерение и никакви амбиции да се кандидатира за президент на БФС. „Казвал съм много пъти, че към премиера Борисов Предстои ми още дълъг път да извървя с него, така че моето място е в спортното министерство. Имам много работа, която трябва да свърша\", коментира в Русе Кралев. По думите му има достатъчно кадърни хора във футболните среди, които могат да се справят със задачите в БФС. „Ако всичко е нормално, ако протече по правилата - с нормален избор на президент на БФС и на Изпълком на новия конгрес, държавата, както каза и премиерът Борисов, ще продължи да помага на футбола, защото той е изключително важен спорт с огромно социално значение\", допълни Кралев на откриването на ремонтираното общежитие на спортното училище в Русе, в което държавата е вложила близо 3 млн. лева.", "date": "2019.10.20", "title": "Станислав Генчев е фаворитът за поста на Балъков"}
{"url": "https://www.monitor.bg:443/bg/a/view/djenifyr-loryns-se-razhodi-do-oltara-178434", "text": "Носителката на „Оскар“ Дженифър Лорънс каза заветното „да“ на любимия си – галериста Кук Марони. Това се е случило в събота в Роуд Айлънд. На сватбата са присъствали около 150 гости, сред които и много звезди. Адел, Камерън Диас, Никол Ричи и съпругът й Джоел Мадън, Ема Стоун, Крис Дженър, Сиена Милър и режисьорът Дейвид Ръсел („Наръчник на оптимиста“, „Американска схема“) са били сред знаменитостите, които отпразнуваха с младоженците любовта им. Звездата от „Игрите на глада“ е била облечена в рокля на Диор За годежа на Лорънс и Марони се разбра през месец февруари. Галеристът е предложил брак по-малко от година, след като искрата между двамата пламнала.", "date": "2019.10.20", "title": "Дженифър Лорънс се разходи до олтара"}
{"url": "https://www.monitor.bg:443/bg/a/view/rafael-nadal-se-ojeni-v-pylna-misterija-galeri-ja-178437", "text": "Испанският тенисист Рафаел Надал се ожени за дългогодишната си приятелката Мария Франсиска Перейо. Церемонията се състоя на техния роден остров Майорка в Испания. Двамата са заедно от 14 години и са се запознали чрез сестрата на Надал - Мерибел. Сватбата беше в двореца Ла Форталеса в Пойенса, в североизточната част на Майорка. На събитието присъстваха 350 гости, сред които и бившият крал Хуан Карлос I. Много тенисисти, като Давид Ферер и Фелисиано Лопес също уважиха церемонията. В свой стил испанската тенис звезда не допусна медии до събитието, желаейки за запази личния си живот в тайна. За това пък папараците не пропуснаха да опитат да заснемат любопитни кадри, които се появиха в социалните мрежи. Рафаел Надал стана последният член на Голямата четворка, който мина под венчилото. Преди него това сториха Роджър Федерер, Анди Мъри и Новак Джокович, които вече са и горди родители. Матадора няма много време за романтични моменти със съпругата си непосредствено след сватбата, тъй като скоро заминава за Париж, където ще участва в последния за сезона Мастърс 1000 турнир. За Надал предстоят още участия във финалите на АТР в Лондон, както и в новия формат за Купа \"Дейвис\" в Мадрид.        ", "date": "2019.10.20", "title": "Рафаел Надал се ожени в пълна мистерия (ГАЛЕРИЯ)"}
{"url": "https://www.monitor.bg:443/bg/a/view/pojar-kraj-blagoevgrad-gorjat-trevi-i-hrasti-178438", "text": "Пожар пламна над благоевградското село Рилци. Гасиха син и баща, пристигна и екип огнеборци. Огънят тръгнал към 10.40 часа в местността \"Диновица\", на 500 метра северно от селото. Спасени са лозе и градини.  На мястото на пожара работят местен мъж - Кирчо и възрастният му баща. Те започнали да гасят сами, тъй като нямали телефон, за да се обадят на пожарната. Синът спасил намиращото се близо до огъня около един декар лозе. В 11.55 часа бе подаден и сигнал до пожарната в Благоевград. Екип огнеборци пристигнаха и загасиха пожара, погълнал около 10 дка треви и храсти. Днешният пожар е трети за последните две години в района на село Рилци, този път огънят не нанесе сериозни щети.", "date": "2019.10.20", "title": "Пожар край Благоевград, горят треви и храсти"}
{"url": "https://www.monitor.bg:443/bg/a/view/svetoven-rekord-za-naj-dylyg-direkten-pytnicheski-polet-178439", "text": "Австралийският авиопревозвач \"Куонтас\" (Qantas) извърши най-дългия полет на пътнически самолет без междинно кацане, съобщи ДПА. Самолет \"Боинг 787-9 Дриймлайнър\", с 49 пътници и кабинен екипаж, измина разстоянието от 16 200 км от Ню Йорк до Сидни за 19 часа и 16 минути. Той излетя в петък през нощта от нюйоркското летище \"Джон Ф. Кенеди\" и кацна тази сутрин на аерогарата \"Кингсфорд Смит\" в австралийския град. За да не се налага междинно спиране за презареждане, самолетът излетя с пълен резервоар, малък брой пътници с ограничено количество багаж и с празни товарни отделения. Полетът бе само пробен, но \"Куонтас\" цели да пусне редовни директни полети от Брисбейн, Сидни и Мелбърн до Лондон и Ню Йорк. Най-дългият редовен полет в света в момента е от Сингапур до Нюарк в щата Ню Джърси (18 часа и 30 минути) и е изпълняван от Сингапурските авиолинии. Учени направиха по време на полета тестове за мозъчната дейност, нивата на мелатонин и степента на бдителност на пилотите и кабинния персонал. За пътниците, повечето от които хора от ръководството на авиокомпанията, журналисти и учени, бяха организирани упражнения. Часовете за сервиране на храната, включването и гасенето на светлините в пътническия салон бяха съобразени така, че пътниците да могат по-лесно да се справят с умората от дългия полет и да се адаптират по-лесно към смяната на времето след кацане. При пристигането в Сидни главният изпълнителен директор на \"Куонтас\" Алан Джойс каза, че това е исторически момент за компанията му и за авиацията като цяло. А ето и досегашната класация на най-дългите преки полети в света, компаниите, които ги предлагат и времето, необходимо за пътуването. На 5-то място бе полетът от Дубай до Лос Анджелис на „Емирейтс“ - 13 582 километра. За да измине това разстояние Боинг 777-200 има нужда от 16 часа и 30 минути. Четвъртата позиция заемаше пътуването от Йоханесбург до Атланта, „Делта еър“ (Delta air)- 13 582 километра. Полетът от Южна Африка до САЩ се предлага от юни 2009 година и продължава 16 часа и 55 минути. Третото място бе за полета от Сидни до Далас, „Кантас“ - 13 804 километра. Той продължава 15 часа и 25 минути. Втори бе прелетът от Лос Анджелис до Сингапур, Сингапур еърлайнс (Singapur Airlines) - 14 114 километра. Еърбъс А340-500 изминава огромното разстояние за 17 часа и 20 минути от февруари 2004 година. А челната позиция държеше този от Нюарк до Сингапур на Сингапур еърлайнс - 15 345 километра. Рекордната дистанция отнема 18 часа и 50 минути без прекъсване на борда на Еърбъс А340-500. Сега, разбира се, всички те се изместват с една позиция надолу в класацията.", "date": "2019.10.20", "title": "Поставиха световен рекорд за най-дълъг директен пътнически полет"}
{"url": "https://www.monitor.bg:443/bg/a/view/kralev-njama-da-se-kandidatiram-za-prezident-na-bfs-178442", "text": "Нямам никакво намерение да се кандидатирам за президент на Българския футболен съюз, моето място е в спортното министерство. Това коментира днес в Русе министърът на спорта Красен Кралев. Той уточни, че към премиера Борисов е поел дългосрочни ангажименти, предстои му да извърви с него дълъг път и има още много работа, която трябва да свърши. По думите на Кралев във футболните среди има достатъчно кадърни хора, които биха могли да се справят със задачите в БФС. \"Ако всичко е нормално, ако протече по правилата - с нормален избор на президент на БФС и на Изпълком на новия конгрес, държавата, както каза и премиерът Борисов, ще продължи да помага на футбола, защото той е изключително важен спорт с огромно социално значение\", обясни министърът. Той отказа да отговаря на въпроси за кризата в българския футбол, защото тече разследване. В крайдунавския град Кралев се срещна с шампиони и треньори по бокс в залата на боксов клуб „Русе“, която предстои да бъде обновена със средства от Министерството на спорта. В програмата на министъра е и откриване на ремонтираното общежитие в Спортното училище, в което държавата е вложила 3 млн. лева. В 14,30 часа Кралев ще посети залата на тежкоатлетическия спортен клуб „Русе“ в комплекса „Ялта“.", "date": "2019.10.20", "title": "Кралев: Няма да се кандидатирам  за президент на БФС"}
{"url": "https://www.monitor.bg:443/bg/a/view/jol-la-ri-piiii-za-vitosha-kato-gradski-park-i-grycko-bez-mastika-178444", "text": "Ехоооо! Йол-ла-ри-пииии! Здравейте, столичани! Как сме днес, в неделя? Настроени ли сме за здравословна разходка? Не? Искате в мола? Неее, детето иска в мола, жената иска в мола, вие искате да си полежите пред телевизора. Разбирам. Аз, обаче, вашият Пантелей Пътник се насочих вчера към Витоша, изпълнена с жизнерадост и готовност за пълен детокс. Ей, къде е планината – цялата в жълто-червени краски и вика: ела да се поизпотиш на баира. Сега, ако трябва да съм напълно честна, не си падам много по потенето. Качвам се транспортно нагоре и слизам пешеходно надолу. Като казах, качвам, та веднага се сещам за картинката на тези, които се бъхтат по пътеките на собствените си два крака. Това не са хора, а мазохисти. Дишат тежко, потта капе от челата им и толкова са вглъбени в катеренето, че нямат време да обършат капката готова да се откъсне от края на носа (някои даже не откъсват поглед от краката си, за да не се гътнат преди да са стигнали заветната височина). А има и катерачи с велосипеди. Това пък си е някакъв модерен вид мъчение, нещо в което сам си си инквизитор и жертва. Въртиш като луд педалите, а колелото стои на едно място. Луди хора! Но, както вече казах, аз се качвам на Витоша с автобус, с №63 за да сме точни. В този рейс публиката е направо представителна извадка от социологическо изследване. Млади, стари, родители, деца, кучета. Пълен комплект от тези, които не могат да си позволят да отидат с кола и тези, които не искат да се качват с кола по убеждение. И цялото това многообразие натъпкано в едно рейсче. Ще кажете, че откривам топлата вода, обаче няма да сте прави. Защото до „Златните мостове“ вече ходи модерен автобус. Като казвам модерен, разбирайте наистина готин. С две врати, които се отварят плавно с едно „бззззт“. До шофьора вече има тестово устройство за бъдещата електронна система за таксуване. Пред него – електроника му показва разписанието и в колко часа трябва да е на съответната спирка. Той с изгладена риза, муха се разчеква по ръбовете на ръкавите. Европейска работа. Обаче, да ви кажа, като много други неща, и тук Европата е малко с единия крак вътре, готова веднага да си плюе на петите. Та, в луксозния автобус шофьорът си е пуснал музика и певицата се дере меланхолично „сагапаоооо“ (на мен гръцкото ми върви със студена мастика и морски бриз, но нейсе). В рейса са се натоварили около 80 души. Броих седалките от двете страни имаше по осем двуместни седалки, в двата сектора – 64. В тясната средичка още поне 15-20 стоим прави. Беловласи туристки и туристи, малки деца каталясали спят в майките си. Освен това, може да надушиш кой ял кюфтета на чист въздух, кой го кара вегански (щото веганите миришат по-различно, някак по-спретнато и чисто). Маса народ, както беше казал поетът. Тръгнал сутринта нагоре, а следобед - да се прибира. Сега всички кандидат-кметове обещават, че Витоша щяла да стане достъпна. Как ще стане това, като от трите големи лифта (един много бивш и един бивш от миналото лято) работи само Симеоновският, при това за 12 лева в едната посока. Сметката е - мама, татко и две деца – 48 лева. Свалям 20%, че може да има намаление за хлапетата. Баба и дядо гледат отдолу и махат с кърпичка. От друга страна, зелените викат, който е любител на планината да си купи подходящи обувки и да трамбова пеша нагоре. Защото, какво се получи като пуснаха лифта до Рилските езера, все се намира някой я жаби да яде, я да се изцамбурка в „Сълзата“. Пак се отплеснах, Витоша си е Витоша, дето се вика почти градски парк. \"Братия, напуснете навреме вашата жажда за злато, вашата жажда за власт, вашето суетно стремление за първенство, вашето ядовито перо, напуснете меките постелки, излезте из димните кафенета, из прашните улици, напуснете за няколко дни града и дойдете тука, на тази височина от 2500 метра, изпитайте поне за кратко време едно истинско чисто наслаждение и вий ще се преобразите, вий ще станете по-добри, по-здрави, по-уравновесени, по-жизнерадостни.\" Така Алеко Костантинов поканил тогавашните софиянци да се качат на Черни връх. Ох, да ви кажа, аз лично никога не съм се качвала на върха. Обаче продължавам да се каня да го направя. И да знаете до планината се ходи с автобуси 63, 64, 93, 98, 107 и т.н., но зависи откъде ще атакувате. Успех!", "date": "2019.10.20", "title": "Йол ла ри пииии! (за Витоша като градски парк и гръцко без мастика)"}
{"url": "https://www.monitor.bg:443/bg/a/view/fandykova-predlagam-konkretni-proekti-s-konkretni-srokove-178428", "text": "Във всички сфери предлагам конкретни проекти с конкретни срокове. Факт е, че София се промени през последните години. Убедена съм, че хората искат това да се случва още по-бързо. Разбира се, съм си извадила поука и от пропуските, за да мога да предложа решение на проблемите\". Това заяви кандидатът за кмет на София Йорданка Фандъкова пред Нова телевизия. \"Качествена е промяната, която имаме за града със строителството на метрото. То променя града и дава ново качество на живот, не само защото е най-удобният транспорт, а защото е най-екологичният и променя цялата среда. Качествена е и промяната, която ще донесе довеждащият транспорт. Качествена е и промяната, която заложихме и за развитието на едно от най-тежките общински дружества – „Топлофикация”-София. С промяна в закона ще може да се купува газ на по-ниски цени, на по-добри условия, което да доведе до намаляване на цените\", каза още тя.  Запитана от кого ще търси подкрепа, ако се стигне до евентуален балотаж на изборите за кмет на София, тя отговори: „Разбира се, ще търся подкрепа от всички граждани, които искат промяната в града да продължи\".", "date": "2019.10.20", "title": "Фандъкова: Предлагам конкретни проекти с конкретни срокове"}
{"url": "https://www.monitor.bg:443/bg/a/view/mark-markes-prodyljava-dominacijata-si-v-moto-gp-178451", "text": "Световният шампион Марк Маркес с \"Хонда\" записа четвърта поредна победа в МотоGP, след като спечели надпреварата за Голямата награда на Япония от световния шампионат по мотоциклетизъм. Маркес, който вече си осигури четвърта световна титла и шеста в кариерата си Кралския клас, беше без конкуренция на пистата в Мотеги и финишира пръв с време 42:41.492 минути. Така той записа общо 54-ия си успех в МотоGP, десет от които през настоящата кампания. Втори на 870 хилядни от секундата завърши избраният за новобранец на сезона Фабио Куартараро (Франция) с \"Ямаха\", а трети на 1.325 минута остана Андреа Довициозо (Италия) с \"Дукати\", който записа стотно си класиране на подиум в мотоциклетната си кариера. Марк Маркес е недостижим в генералното подреждане три кръга преди края с актив от 350 точки. Той има аванс от 119 точки пред Довициозо, който има 231 точки, следван от испанците Алекс Ринс \"Сузуки\" и Маверик Винялес с \"Ямаха\" с по 176 точки. С победата си днес Маркес гарантира и световната титла при марките на \"Хонда\". /БТА", "date": "2019.10.20", "title": "Марк Маркес продължава доминацията си в МотоGP"}
{"url": "https://www.monitor.bg:443/bg/a/view/predstavjat-v-kryg-predpremierno-v-tri-grada-ot-stranata-178440", "text": "Българският филм „В кръг“ на режисьора Стефан Командарев ще зарадва любителите на родното кино в три града от страната с предпремиерни прожекции. Лентата, която е вдъхновена от реални събития, свързани с органите на реда, ще бъде прожектирана първо пред зрителите в Пловдив (28 октомври), Стара Загора (29 октомври) и Бургас (30 октомври). обяснява Командарев, като добавя, че датата за официалната премиера на „В кръг“ също не е избрана случайно. Предвид, че действието в заглавието се развива през нощта на 9-и срещу 10-ноември 2019 г. (или иначе казано – 30 години след т.нар. преход), с екипа му са решили, че искат първите зрители да са „буквално във филма“. „В кръг“ е вторият филм от планираната трилогия след реализацията на „Посоки“. Той разказва историите на три двойки патрулиращи полицаи в нощна София. В лентата ще видим Ирини Жамбонас, Павел Поппандов, Асен Блатечки, Иван Бърнев, Васил Василев–Зуека, Стефан Денолюбов, Стоян Дойчев, Герасим Георгиев–Геро, Николай Урумов, Анастасия Ингилизова, Ованес Торосян и др. Оператор е Веселин Христов, по сценария работят Симеон Венциславов и самият Командарев, а продуценти са Стефан Командарев и Катя Тричкова за „Арго Филм“. Билети за специалните прожекции могат да бъдат закупени в мрежата на Cinema City", "date": "2019.10.20", "title": "Представят „В кръг“ предпремиерно в три града от страната"}
{"url": "https://www.monitor.bg:443/bg/a/view/renault-razkriva-novite-clio-captur-i-zoe-178423", "text": "Неделният почивен ден предоставя последната възможност за жителите и гостите на столицата да поселят Автомобилния салон София 2019. Един от най-големите щандове е на френската марка Renault, на който има парад от премиери за всеки вкус. Най-значимите премиери са на петото поколение на бестселъра Clio, второто издание на Captur, новото ZOE и горещият хечбек Megane R.S. Trophy. Освен тях на щанда на Renault са изложени и обновените кросоувъри Kadjar и Koleos. Фокус на цветния щанд на Renault е новото Clio, пето поколение на емблематичния модел, от който са продадени около 15 милиона броя. На външен вид новото Renault Clio наследява чувствените форми на предходното поколение, но е по-елегантно и динамично. Предната броня е по-издадена с централни въздухозаборници, които допринасят за по-доброто охлаждане на двигателя. Новото Renault Clio е с 12 мм по-късо с дължина 4050 мм и широчина 1798 мм, но по-просторно отвътре. Купето с височина 1440 мм е снижено за увеличена аеродинамика. Новите 17-инчови джанти, в зависимост от версията, подчертават динамичния вид на новия модел. В интериора на новото Renault Clio приоритет са високото качество и ергономичност на позицията на шофиране, благодарение на фините материали, мекото покритие на арматурното табло, панелите на вратите и канта на централната конзола, както и прецизно обработените облицовки и покрития. Изцяло новият интелигентен кокпит на новото Renault Clio е фокусиран върху водача, с по-компактен дизайн, с цел да се освободи пространство и да се интегрират повече автомобилни технологии. Моделът е оборудван с най-широките дисплеи в сегмента и осигурява модерна ергономичност за съсредоточено шофиране. Новото Renault Clio е оборудвано с най-всеобхватния набор от системи в помощ на водача в своя сегмент с цел улесняване на шофирането, повишаване на безопасността и осигуряване на по-голямо спокойствие на водачите. Новото Renault Clio се предлага и с ново ниво на оборудване R.S. Line, вдъхновено директно от Renault Sport. Клиентите имат възможност да избират между множество двигатели и четири нива на оборудване, а цените стартират от 23 990 лева с ДДС. По-малко от месец след световната си премиера, новото Renault Captur също прави своя дебют пред българска публика. Второто поколение на градския кросоувър е базирано на изцяло новата модулна платформа на Алианса, като предлага най-доброто от технологиите по отношение на свързаност със системата Easy Connect, включваща свързани услуги и най-новата мултимедийна система Easy Link. Комплектът от системи в помощ на водача Easy Drive включва система за поддържане на лентата на движение и автоматично спиране и потегляне при натоварено движение. Базовият двигател за Captur е 3-цилиндров 1,0-литров турбоагрегат с мощност 100 к.с., комбиниран с 5-степенна механична скоростна кутия. Ще се предлагат и два 1,3-литрови 4-цилиндрови бензинови турбомотора TCe с мощност 130 или 155 к.с. В двигателната гамата остава 1,5-литровият турбодизелов мотор Blue dCi в два варианта на мощност – с 95 и 115 к.с. Всички агрегати освен базовия са съчетани с 6-степенна механична скоростна кутия или 7-степенна роботизирана автоматична трансмисия с двоен съединител. От 2020 г. новото Renault Captur ще бъде първият plug-in хибриден модел в своя клас, който ще се задвижва от иновативен хибриден двигател E-Tech Plug-in. Посетителите имат възможността да се запознаят отблизо и с напълно обновения екстериор и интериор на новото електрическо Renault ZOE, което надгражда обещанието на марката за устойчива градска мобилност с подобрени мощност, автономност и технологии на борда. Новото Renault ZOE е по-добро, благодарение на неговите увеличени мощност и автономност. Електромобилът предлага широка гама от високотехнологично оборудване, подобряващо както комфорта при шофиране, така и преживяването на борда. Отвън новото Renault ZOE демонстрира индивидуалност, без да губи отличителния си дизайн. Интериорът е революционен с изцяло нов дизайн на арматурното табло и повече комфорт. Новото Renault ZOE е с подобрена автономност, с батерия от 52 кВтч с пробег до 390 километра (по WLTP) и представя възможност за зареждане посредством прав ток DC. Електрическият модел предлага още по-голямо удоволствие от шофирането с по-мощния си двигател от 100 кВт и новия градски режим на шофиране. Цените на новото електрическо Renault ZOE започват от 65 690 лева. Марката Renault напомня на посетителите и за традициите си в моторните спортове, представяйки новото Renault Megane R.S. Trophy. Новото попълнение в гамата Renault Sport предаде духа на рекордите за най-бърз автомобил с предно предаване, който бяха поставени на пистите „Нюрбургринг” и „Спа” тази година. Новият Megane R.S. Trophy е с подобрен 1,8-литров бензинов двигател с турбокомпресор, осигуряващ увеличена мощност от 300 к.с. и въртящ момент от 420 Нм. Двигателят може да бъде съчетан с 6-степенна механична или 6-степенна автоматична скоростна кутия EDC с двоен съединител, а цените са съответно 63 690 лева и 67 690 лева. Обновеното Renault Kadjar идва с подобрен комфорт, качество и ергономия. Моделът се предлага с нови бензинови и дизелови двигатели, подобряващи разхода на гориво и динамиката, като 1,3-литровия бензинов двигател в две версии със 140 и 160 к.с. Модернизираното Renault Koleos е с по-изявен екстериорен дизайн и усъвършенстван интериорен комфорт. Моделът е оборудван с по-ефективни двигатели и повече технологии. Най-луксозната версия Initiale Paris отразява целия експертен опит на марката Renault в сферата на елегантността, изтънчеността и комфорта.", "date": "2019.10.20", "title": "Renault разкрива новите Clio, Captur и ZOE"}
{"url": "https://www.monitor.bg:443/bg/a/view/tenis-klasika-protivopostavi-myri-i-vavrinka-v-belgija-178441", "text": "Само няколко месеца след тежка операция за смяна на тазобедрена става, бившият номер 1 в света Анди Мъри отново се класира за финал в АТР тура. Британецът победи французина Уго Умбер с 3:6, 7:5, 6:2 и си осигури мач за трофея в Антверпен срещу друг именит тенисист Стан Вавринка. За последно олимпийският шампион от Лондон 2012 игра в решителна среща в Дубай през март 2017 г. Вавринка отстрани 18-годишния Яник Синер след 6:3, 6:2 и стигна до 30-та си победа за сезона и до втори финал след Монпелие през февруари. В очакване на първия си мач на турнира във Виена най-добрият български тенисист Григор Димитров пък разгледа забележителностите на австрийската столица, след като получи ценни съвети от колегата си Доминик Тийм, който е роден в града. Първата ни ракета сподели снимка от разходката му в компанията на Тийм и физиотерапевта Кейси Кордиал, с която разкри, че първата им задача е да опитат местния специалитет - виенски шницел. Освен, че очаква да научи името на първия си съперник, Григор Димитров ще играе и на двойки с испанеца Фелисиано Лопес.", "date": "2019.10.20", "title": "Тенис класика противопоставя Мъри и Вавринка в Белгия"}
{"url": "https://www.monitor.bg:443/bg/a/view/prase-kolkoto-poljarna-mechka-gledat-v-kitaj-177884", "text": "Във ферма в Северен Китай може да се види огромно прасе, което тежи колкото полярна мечка. 500-килограмовото животно е част от стадо и е специално угоявано с цел да се превърне в огромна свиня. Някои от прасетата гиганти могат да се продадат на цена над 1400 долара. Това е три пъти повече от средния месечен доход в региона, където собственикът на фермата живее, съобщи Блумбърг. Пример Огромното животно е екстремен пример за това как фермерите в Китай се опитват да преодолеят нарастващия проблем с дефицита на свинско. Идеята, че колкото по-голямо, толкова по-добре, се разпространява в страната, където живеят най-големите почитатели на свинското в света. Високите цени на свинското в североизточните провинции принуждават фермерите да отглеждат свине със средно тегло от 175 до 200 килограма. Това е доста по-високо от нормалното тегло от 125 килограма. Те искат да ги угояват колкото се може по-големи, казва Жао Хайлин, фермер от региона. Намерения Тенденцията не е ограничена само до малките ферми. Големите производители в страната също обявиха, че искат да увеличат средното тегло на техните прасета. Така средното тегло в някои големи ферми на животните достига вече 140 килограма при нормални 110 кг. Това ще увеличи печалбите с над 30%. Огромните свине се угояват по време на отчайващи времена за отрасъла в Китай. Африканската чума по свинете намали наполовина националното стадо, а цените скочиха до рекордни нива. Апел Това накара правителството да апелира към фермерите бързо да намерят начин да увеличат предлагането, за да се озапти инфлацията.", "date": "2019.10.20", "title": "Прасе колкото  полярна мечка гледат в Китай"}
{"url": "https://www.monitor.bg:443/bg/a/view/promenjat-pravilata-za-specialistite-pri-telk-reshenijata-178426", "text": "Предстои важна социална промяна, която засяга ТЕЛК решенията. Правителството постанови да отпадне изискването в комисиите да работят лекари по всички видове специалности. В деня, в който съм на ТЕЛК, ако там не е белодробната лекарка, ме викат още веднъж. Така чакам няколко дни. Случвало ми се е и седмица да чакам”, казва Красимира Кръстева. Проблемът идва от недостига на специалисти в цялата страна, а Монтана не прави изключение. „Аз не вярвам някой да дойде да работи в ТЕЛК-овете, защото работата е много, а заплащането е много малко”, коментира д-р Никола Петров. За кадровия дефицит в системата на медицинската експертиза признават и  здравните власти. „Лекарите специалисти в България са изключително малко на брой и практически няма как да бъдат осигурени в ТЕЛК съставите”, посочва д-р Цветолюба Генкова от дирекция \"Медицински дейности\" в Министерството на здравеопазването. Затова от догодина ТЕЛК комисиите ще могат да работят и без специалисти по конкретното заболяване. „С възможност за заменяемост, така че да създадем по-голяма гъвкавост”, казва още тя. Лекари от ТЕЛК обаче предупреждават, че промените ще доведат до нови проблеми. „Трудности в обективизиране на оценката, тъй като ги няма тези специалисти и това ще затрудни ли повече работата на ТЕЛК-овете. Колкото по-тесни са специалистите, толкова по-обективна ще е оценката”, каза Никола Петров. От необективна оценка се притеснява и Красимира. Жената се тревожи, че процентът й инвалидност може да бъде намален. „Комисията не смятам, че ще може да прецени реално”, каза тя. От здравното министерство уверяват, че липсата на тесни специалисти няма да е в минус на пациентите. „Няма как това да доведе ощетяване. На практика, това, което трябва да решат ТЕЛК съставите е въз основа на една пълна и достатъчно подробна медицинска документация”, категорична е Цветолюба Генкова. Промяната ще стане факт от януари догодина, а очакванията са времето за придобиване на експертно решение.", "date": "2019.10.20", "title": "Променят правилата за специалистите при ТЕЛК решенията"}
{"url": "https://www.monitor.bg:443/bg/a/view/romi-obitavat-kantorata-na-evlogi-i-hristo-georgievi-178432", "text": "Ромски семейства обитават сградата в Букурещ, която е била кантора и дом на нашите големи дарители – Евлоги и Христо Георгиеви. Условията са крайно мизерни и не всеки би се съгласил да живее в тази опасна постройка. В днешно време кметството в румънската столица притежава 63 % от сградата, а останалите 37 на сто са частна собственост. Нищо не е останало от първоначалния блясък на двуетажната къща на братя Георгиеви на улица „Мошилор“ 74. Построена е през 1867 г. от Христо, който се грижи за търговските дела в Букурещ, докато брат му Евлоги управлява кантората в Галац. За времето си сградата, която сега е исторически паметник на културата, е била истински архитектурен бисер. Има формата на латинската буква L, като в главната част откъм улицата се разполагат служебните помещения, а в останалата - жилищните. Фасадата е в стил еклектик с изящни декоративни елементи над прозорците и балкона. След смъртта на Христо през 1872 г. Евлоги се премества в Букурещ и поема търговските дела. В къщата живее и вуйната на братята - Елисавета Пулиева, която се грижи за домакинството. В завещанието си Евлоги посочва Пулиева като наследник на богатия дом на улица „Мошилор“. Вероятно след нейната смърт наследниците й са продали къщата на румънци. По всичко изглежда, че следващите стопани не са полагали грижи да поддържат тази красива и просторна сграда. Някои от декоративните елементи над прозорците отдавна са паднали, фасадата е в отчайващо състояние, балконът почти се е срутил и е подпрян с дървени подпори. Преди две-три години на първия етаж откъм улицата работеше тапицерско ателие, но и то е затворило, вероятно защото сградата е опасна за обитаване. „Имахме инициатива с общината в Карлово, където са родени братята Евлоги и Христо Георгиеви, тази сграда да се превърне в Културен център на българо-румънското приятелство чрез съвместен проект. Разговаряли сме с предишния кмет на Букурещ Сорин Опреску, който се съгласи на среща с български представители да се обсъди подобна идея. После той беше сменен и на практика нямаме напредък по въпроса“, каза почетният председател на Демократичния съюз на българите в Букурещ Лука Велчов. Той обясни, че е разговарял и с настоящия кмет Габриела Фиря, която също не е отказала да обсъди с български представители сградата да стане културен център.", "date": "2019.10.20", "title": " Роми обитават кантората на  Евлоги и Христо Георгиеви"}
{"url": "https://www.monitor.bg:443/bg/a/view/boris-djonsyn-poiska-otlagane-na-brekzit-s-nepodpisano-pismo-178427", "text": "Британският премиер Борис Джонъсн е изпратил снощи неподписано писмо до Европейския съюз с искане за отлагане на Брекзит и друго послание, в което казва, че не желае отсрочка, предаде Ройтерс, като се позова на в. \"Сънди таймс\". Според вестника Джонсън е изпратил три документа - ксерокопие на закона, който го принуждава да иска отлагане, придружителна бележка от държавен служител, която обяснява, че премиерът е бил длъжен да изпрати писмото с искане за отсрочка, и още едно писмо, в което Джонсън заявава, че не желае отлагане. Британски правителствен източник, цитиран от Ройтерс, потвърди, че премиерът е изпратил неподписано писмо до ЕС с искане за отлагане на Брекзит и отделно писмо, в което казва, че той не желае отлагане. Неподписаното писмо е ксерокопие на текста от т.нар. Закон Бен (Benn Act -The European Union (Withdrawal) (No. 2) Act 2019 - по името на вносителя му в парламента, лейбъриста Хилари Бен), приет по-рано тази есен, който задължава премиера да поиска отлагане на Брекзит с три месеца - до края на януари, ако до 19 октомври не успее да получи от парламента подкрепа за сделка за Брекзит или за Брекзит без сделка. Източникът добави, че до Брюксел вчера е изпратен и трети документ, подписан от посланика на Великобритания в ЕС. Председателят на Европейския съвет е получил три писма от Лондон, потвърди източник от ЕС - неподписано от премиера ксерокопие на законодателния текст, задължаващ правителството да поиска отлагане с три месеца, обяснителна бележка от посланика на Великобритания в ЕС Тим Бароу, че документът се изпраща изрично по инициатива на парламента, и лично писмо, вече с премиерския подпис, в което той заявява, че не желае отсрочка. Трите документа бяха публикувани от британски медии и политици. \"Макар да съм готов, че Европейският съвет ще се съгласи с молбата, изпратена по искане на парламента, или ще предложи алтернативен срок за удължаване, от момента, в който станах премиер-министър, аз ясно съм изказвал своето становище, че по-нататъшно отлагане ще навреди на интересите на Великобритания, на нашите партньори в ЕС и на отношенията между нас\", заявява Джонсън в личното писмо до Туск, като изразява готовност да пристигне на извънредна среща на върха на ЕС, която може да се наложи за утвърждаване на отсрочката, за да изложи лично позицията на британското правителство. Джонсън също така подчертава, че кабинетът е готов да продължи по график подготовката за Брекзит според условията на споразумението, договорено с Брюксел на срещата на 17 октомври, и изразява надежда, че европейските лидери ще съдействат за осъществяването му и също ще предприемат необходимите стъпки, за да може разводът да се състои на 31 октомври. \"Макар че бих предпочел резултатът от днешното заседание (на Камарата на общините) да беше друг, от началото на следващата седмица правителството ще продължи да се стреми да постигне ратификация на споразумението и утвърждаване на необходимите законодателни елементи. Уверен съм, че ще завършим този процес до 31 октомри. В действителност мнозина от тези, които днес гласуваха против правителството, изразяват готовност да подкрепят сделката и да съдействат за незабавната й ратификация\", гласи текстът, цитиран от британските медии. Копия са изратени до председателя на ЕК Жан-Клод Юнкер, председателя на ЕП Давид Сасоли и до членовете на Европейския съвет. Посланиците на страните членки в Брюксел се събират рано тази сутрин, за да обсъдят официален отговор на британската молба. Може да отнеме няколко дни, докато 27-те финализират решението си, отбелязват агенциите.", "date": "2019.10.20", "title": "Борис Джонсън поиска отлагане на Брекзит с неподписано писмо"}
{"url": "https://www.monitor.bg:443/bg/a/view/trymp-se-otkaza-sreshtata-na-g-7-da-byde-v-golfkluba-mu-178429", "text": "Президентът на САЩ Доналд Тръмп се отказа от плановете да бъде домакин на срещата на върха на Г-7 през 2020 г. в своя голфклуб във Флорида, след като демократи и други порицаха решението като доказателство, че президентът злоупотребява с поста си за лична облага, предаде Ройтерс. В серия от туитове Тръмп съобщи, че ще се откаже от плана, обявен в четвъртък от шефа на неговия кабинет Мик Мълвейни, срещата от 10 до 12 юни да се състои в голфкурорта \"Тръмп Нешънъл Дорал\" край Маями. Тръмп обвини \"налудничавата и ирационална враждебност\" на демократите и новинарските медии, обяснявайки обрата. \"Ще започнем да търсим друго място, включително възможността за Кемп Дейвид, незабавно\", добави президентът. Междувременно министърът на отбраната на САЩ Марк Еспър заяви, че съгласно сегашния план всички американски военни, напускащи Сирия, ще заминат за Западен Ирак и ще продължат операциите срещу \"Ислямска държава\", за да предотвратят възраждането на групировката в тази страна, предаде Асошиейтед прес. Еспър също така не изключва идеята, че американските сили ще осъществяват от Ирак контратерористични мисии вътре в Сирия. По думите му тези подробности ще бъдат уточнени с времето. Той говори пред репортери вчера на борда на военен самолет на път за Близкия изток. Еспър заяви, че е разговарял с иракския си колега за плана над 700 американски войници, напускащи Сирия, да бъдат прехвърлени в Западен Ирак. На фона на случващото се председателката на Камарата на представителите Нанси Пелоси и други водещи членове на Конгреса на САЩ вчера се срещнаха в Йордания с крал Абдула Втори и други висши йордански представители, предаде Ройтерс. Пелоси заяви в съобщение за медиите, че визитата е в \"критичен момент за сигурността и стабилността на региона\". \"Предвид задълбочаващата се криза заради нахлуването на Турция в Сирия, нашата делегация започна жизненоважни дискусии за ефекта върху регионалната стабилност, увеличения поток от бежанци и опасната възможност, предоставена на ИДИЛ, Иран и Русия\", заяви Пелоси в съобщение за медиите. Американската делегация включва водачите на ключови комисии в Камарата - председателя на комисията за външната политика Елиът Енгъл, за вътрешната сигурност Бени Томпсън, за разузнаването Адам Шиф и старшия републиканец в комисията за въоръжените сили Мак Торнбъри. Конгресмените се срещнаха също с престолонаследника принц Али Хусейн бин Абдула Втори, принц Фейсал бин Ал Хусейн, външния министър Айман Сафади и др. Пелоси и лидерът на демократите в Сената Чък Шумър в четвъртък осъдиха споразумението между САЩ и Турция за пауза в офанзивата на Анкара в Североизточна Сирия, като заявиха: \"То сериозно подкопава доверието към външната политика на Америка и изпраща опасно послание и към нашите съюзници, и към нашите противници, че думата ни не може да се вярва. Президентът Ердоган не отстъпи нищо, а президентът Тръмп му даде всичко\". Двамата водещи представители на Демократическата партия в Конгреса заявиха, че Камарата на представителите ще гласува по двупартиен законопроект за санкции срещу Турция в близките дни.", "date": "2019.10.20", "title": "Тръмп се отказа срещата на Г-7 да бъде в голфклуба му"}
{"url": "https://www.monitor.bg:443/bg/a/view/goranov-na-sreshta-s-kristalina-georgieva-vyv-vashington-178430", "text": "Министърът на финансите Владислав Горанов се срещна с новия управляващ директор и председател на Изпълнителния съвет на Международния валутен фонд (МВФ) Кристалина Георгиева. Срещата се състоя по време на редовните годишни срещи на Съветите на управителите на Групата на Световната банка и на МВФ, които се провеждат в периода 18-20 октомври 2019 г. във Вашингтон, САЩ. Това съобщиха от Министерството на финансите. Това е първата официална среща между двамата, след като Кристалина Георгиева беше избрана да застане начело на МВФ на 25 септември 2019 година. В рамките на разговора бяха обсъдени глобалното икономическо развитие и възможностите за насърчаването му, както и приоритетите в областта на икономическата политика в световен мащаб за осигуряване на по-силен и устойчив растеж. Министър Горанов се срещна и с Аксел ван Тротсенбърг, управляващ директор „Операции“ в Световната банка, който пое позицията на Кристалина Георгиева в Банката. По време на срещата беше дадена висока оценка на установеното от близо три десетилетия партньорство между България и СБ. Обсъдени бяха също така възможности за издигане статута на страната ни в Групата на Световната банка, включително чрез донорско участие в Международната асоциация за развитие.", "date": "2019.10.20", "title": "Горанов на среща с Кристалина Георгиева във Вашингтон"}
{"url": "https://www.monitor.bg:443/bg/a/view/edna-jena-kaza-da-vleze-narodyt-178424", "text": "Тази седмица приказливата жена закъсня. Обърка се в информационния поток от лудости, футболни страсти, расизъм, Джок Полфрийман и Свобода на словото. От където и да погледнеше ситуацията, й се струваше, че толкова сюрреализъм дори и тя не може да измисли. И затова й отне толкова време да подреди главата си и да се появи. Ще прощавате! Както сами видяхте в последните седем дни българите от „спасители на евреите през Втората световна война“ за няколко минути се превърнахме в „нациски животни – символ на расизма“. Както пееха от КуКу преди години – „И да паднем и да бием – пак ще се напием“.  А ако трябва да се вярва на съгледвачите от УЕФА, родната публика основно е била заета да споделя интимни пожелания към майките на играчите от националния и БФС, отколкото да се занимава с цвета на кожата на противниците. И някак си това звучи правдоподобно – все пак сме известни с народното творчество „Съдията, съдията“ и факта, че Каранга дълги години беше нещо като полубог на Армията. Ама нейсе!  Щом англичаните имат нужда от нас за осмислят неслучващия се Брекзит – как да им откажем? Явно обаче и това не успяхме да направим като хората, защото май, май поданиците на кралицата не бързат да се сбогуват с добрия Стар континент. Пък ние вече бяхме повярвали на обещанието на Доналд Туск – „We already miss you!”. То ние сме си такива – наивни и вярващи. Ето, докато се занимавахме с това що е то расизъм и има ли той почва у нас, Джок Полфрийман напусна с фанфари центъра за временно настаняване на чужденци. А докато се усетим и държавата. Още не, ама скоро и това ще стане. Какво тук значат някакви закони и морал, щом БХК има последната дума.  Като казахме БХК, че се сетихме и за друго властващо у нас НПО – „Репортери без граници“. Неговата среща с държавния глава Румен Радев истински разбърка главата на обожаващата клюките жена. Защото, нали разбирате – ако има истинско олицетворение на „ЕЖК“, това е именно „Репортери без граници“. То при тях се работи основно на слухове, които ако бъдат проверени и моментално се оказват неверни. Такива аматьори прецакват занаята на „ЕЖК“, ама явно руските тролове имат нужда от институционалност за кураж.  Щот то – „биволите“, свързани с Москва, Полин от Репортерите и тя, а французойката и „Бивол“ свързани помежду си. А като добавим към това и прокопиевата чета – става ужас. Такъв качамак от безсмислени образи трудно може да бъде измислен… Единственото сигурно обаче е, че от години хората у нас са си изработили детектор за измислени герои и затова такива псевдоиграчи хич не ги трогват. Затова тук „ЕЖК“ се оттегля и остава следващите редове на народа – той е достатъчно сензитивен и гениален, за да се изкаже сам по въпроса.  ", "date": "2019.10.20", "title": "Една жена каза: Да влезе народът!"}
{"url": "https://www.monitor.bg:443/bg/a/view/slyncheva-i-topla-nedelja-178425", "text": "Днес ще се радваме отново на слънчево време. Преди обяд в източните райони и на места по поречието на Дунав все още ще има ниска облачност или мъгла. В Източна България ще духа слаб югоизточен вятър. Максималните температури, в повечето райони, ще бъдат между 21° и 26°, в София 24°-25°. Над Черноморието в часовете преди обяд ще има ниска облачност или мъгла, а след обяд ще бъде слънчево. Ще духа слаб югоизточен вятър. Максималните температури ще бъдат между 19° и 21°. Над планините ще бъде слънчево. Ще духа слаб до умерен южен вятър, който до края на деня в масивите от Западна България ще се ориентира от север. Максималната температура на височина 1200 метра ще е около 20°, на 2000 метра - около 13°.", "date": "2019.10.20", "title": "Слънчева и топла неделя"}
{"url": "https://www.monitor.bg:443/bg/a/view/sds-s-pozicija-sled-antisemitskija-komentar-na-toma-belev-178433", "text": "СДС излезе с позция във връзка с изказването на Тома Белев, кандидат за общински съветник на обединението на Христо Иванов и Атанас Атанасов. Той направи антисемитското изказване във Фейсбук като сравни \"безплатното\" извозване на евреите с вагони към лагерите на смъртта през Втората световна война, с темата за транспорта на столицата, за чието управление се бори. Във връзка със скандалния коментар Съюзът на демократичните сили (СДС) настоява лидерите на „Демократична България“ и кандидатът за кмет арх. Борислав Игнатов да заявят публично позицията си за антисемитското изказване на кандидата за общински съветник от листа им - Тома Белев. От СДС посочват още, че \"в подобни ситуации цивилизованите политици имат само един ход – оттегляне от листата\". Публикуваме позицията им без редакторска намеса: \"Само преди дни расистки скандал остави позорно петно върху България. Постъпката на Белев е по-опасна, защото не става дума за подрастващи футболни хулигани, а за политик от коалиция, претендираща да е демократична и проевропейска. Представители на тази коалиция и техните симпатизанти остро осъдиха случилото се на националния стадион и е странно да мълчат, когато техен човек прави такова скандално изказване. Антисемитизмът във Фейсбук е не по-малко опасен от расизма на стадиона, защото показва наченки на тревожни тенденции в нашето общество, което успяваше досега да запази толерантността и разбирателството между различните етноси и религии. Холокоста е една от най-черните страници не само за съдбата на евреите, но и за цялото човечество. Спасяването им от лагерите на смъртта, благодарение на българския народ, православната църква, народните представители, правителството и царя, са сред най-достойните ни исторически моменти. Всичко постигнато от нашия народ, който е пример за толерантност и съпричастност, днес се дискредитира не само от лумпените по стадионите, но и от тези с най-големите претенции да са морални съдници – „облечени в бяло“ и вечно размахващи пръст срещу някого! Точно техен представител си направи недопустима гавра със съдбите на евреите и дори не намира за необходимо да се извини. Липсата на реакция от страна на ръководството на „Демократична България“ и Борислав Игнатов ще приемем за мълчаливо съгласие с позицията на Тома Белев\".", "date": "2019.10.20", "title": "СДС с позиция след антисемитския коментар на Тома Белев "}
{"url": "https://www.monitor.bg:443/bg/a/view/mama-se-zavryshta-178326", "text": "Хитовият ситком „Мама“ се завръща на малкия екран с премиерен за България шести сезон. Историята се завърта около самотната майка Кристи, изиграна от актрисата Ана Фарис. Героинята се връща на училищната скамейка, след дълги години на нехайство и злоупотреба с алкохол (и не само). Тя е решена да преследва мечтата си да стане адвокат. Кристи е подложена на ежедневни изпитания от майка си Бони (носителката на „Еми“ Алисън Джейни) , за която смята, че е в основата на всичките ѝ проблеми. Бони пък се е фокусирала върху заздравяването на връзката си със своя годеник Адам (Уилям Фихтнър) . Междувременно майка и дъщеря се нагърбват с тежката задача да не близват алкохол, докато се справят с трудностите в живота си. В комедийната поредица участват още Мими Кенеди, Джейми Пресли и Бет Хол. Шести сезон стартира на 21 октомври по FOX Life и ще се излъчва всеки делничен ден от 18 ч.", "date": "2019.10.20", "title": " „Мама“ се завръща "}
{"url": "https://www.monitor.bg:443/bg/a/view/bylgarija-e-pyrva-v-es-po-risk-ot-bednost-178431", "text": "Една трета от българите живеят в риск от бедност или социално изключване. Данните са на Евростат. С днешна дата те обобщават картината с година назад и показват, че страната ни е на първо място по риск от бедност в целия Европейски съюз. Разликата между нас и Чехия, където положението е най-благоприятно, е 20 пункта, съобщи NOVA. В същото време обаче, за последните 10 години България отбелязва най-голям напредък в борбата с бедността от всички държави в Европейския съюз – има ръст от 12 пункта. През 2008 година близо 45% от сънародниците или повече от 3 милиона души са били в риск. По данни на Националната статистика, 10 години по-късно, през 2018 година, под линията на бедност за страната ни от 351 лева, са били около милион и половина души. Веднага след нас, по риск от бедност или социално изключване, се нареждат Румъния и Гърция. „В България делът на хората и домакинствата, които са в риск от бедност и от социално изключване, намалява. Комбинираният индикатор в изследването отчита едновременно три неща – дохода на домакинствата, ниска трудова интензивност, т.е. хората, които работят изключително малко в рамките на една година, както и материалните лишения”. Това коментира Лъчезар Богданов - главен икономист в Института за пазарна икономика. „В България е отчетлив голям проблем при т.нар. „материални лишения” – поддръжката на жилище, наем, сметки, включително и отопление”, каза още той.", "date": "2019.10.20", "title": "България е първа в ЕС по риск от бедност"}
