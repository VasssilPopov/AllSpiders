{"url": "http://www.monitor.bg/a/view/61844-%D0%97%D0%B5%D0%BB%D0%B5%D0%BD%D0%B8%D1%8F%D1%82-%D0%BE%D0%BA%D1%82%D0%BE%D0%BF%D0%BE%D0%B4-%D0%BF%D0%BE%D0%B4%D0%B0%D1%80%D0%B8%D0%BB-%D0%94%D0%BE%D0%B1%D1%80%D1%83%D0%B4%D0%B6%D0%B0-%D0%BD%D0%B0-%D0%A1%D0%B0%D1%88%D0%BE-%D0%94%D0%BE%D0%BD%D1%87%D0%B5%D0%B2/", "text": "  Местните въстанаха срещу „Русгеоком БГ” да дупчи земята за природен газ\n                    Псевдоеколози, свързани със зеления грантаджийски октопод, са дали в ръцете на газовия барон Сашо Дончев житницата на България, става ясно от документите по проекта. Заради положителната оценка на „експертите“, която отвързва ръцете на олигарха да дупчи Житницата на България за газ, местните вече трети месец се вдигат на бунтове. Десетки селища в Добруджа се тресат от страх заради намерението на компанията „Русгеоком БГ”, собственост на газовия барон Сашо Дончев и синовете му, да добива природен газ на територията на 18 села в община Генерал Тошево.Сред псевдоеколозите, осигурили заветното „Да“ за проекта на газовия барон, е т.нар. радетел за опазването на изчезващите видове в България, „професионалният еколог“ на заплата, доц. Росен Цонев. Същият е част от грантаджийската шайка от фондация „Биоразнообразие“.по биологично разнообразие Самуил Добрев и Стоян Добрев. Двамата са част от „Зелени Балкани“ - част от мрежата на зеления октопод, оглавяван от Тома Белев и компания. Всички тези НПО-та са главни действащи лица в схемата на грантаджийския зелен октопод, част от които е и партия „Зелените“. Тя от своя страна пък се яви като коалиционен партньор на последните избори заедно с олигархичния ГМО проект „Да(й), България“, оглавявано от проваления правосъден министър Христо Иванов. Самият Сашо Дончев пък е сред основните спонсори на партийната формация на Пинокио. Тези връзки пък показват защо не е учудващо, че т.нар. еколози са се подписали под положително становище за добив на газ в Добруджа.\nСред учените в екипа са и няколко преподаватели в факултета в Минно-геоложкия университет „Свети Иван Рилски” в София. Наша проверка показва, че дарител в факултета е олигархът Сашо Дончев, който е финансирал учебен център по газови технологии в учебното заведение. За благодарност преподавателите от университета са положили подписа си под спорния доклад за оценка на въздействието върху околната среда (ОВОС) на „Русгеоком БГ”. В доклад с обем от 900 страници бившите зам.-министри на екологията проф. Йончо Пеловски и доц. Ботьо Захаринов не успяха да убедят жителите на Генерал Тошево, че в близко бъдеще не ги очаква огромна екокастрофа. В документа са открити десетки неточности и неясноти, на които т.нар. екип не успя да даде отговор.\nВ продължение на повече от две седмици бяха проведени девет обществени обсъждания на доклада за оценка на въздействието върху околната среда (ОВОС) на „Русгеоком”. Резултатът от всички е един и същ: Добруджа каза „не” на добива на газ; хората излязоха на протести, земеделци изкараха тежки селскостопански машини в центъра на Генерал Тошево. Местните са сигурни, чезад фирма, чие име много напомня за чуждестранен инвеститор от Изток. В дружеството „Русгеоком БГ” обаче няма нищо руско. Регистрирана е на същият адрес като Овергаз – ул. „Филип Кутев” 5 в „Лозенец”. Изпълнителен директор е Христо Станев, а братът на Сашо Дончев Пламен Дончев е член на борда на директорите. Капиталът на „Русгеоком” е 14 млн. лева, но едноличен собственик на капитала е фирмата на Сашо Дончев „Ди Ди Мениджмънт”. Според протестиращите фирмата е куха и основната й е цел да отрови водата и земята на Добруджа. В капитала й фигурират 14 млн. лв. капитал, а Христо Станев обяви, че до момента за проучването в Рогозина компанията е дала свои 47 млн. лв. Основните страхове на хората са, че производството на газ в землището на 18 села ще замърси питейната вода и почвата, ще доведе до мащабни замърсявания и на полята, и на подземните води, и на крайбрежието.„Защо преди 10 ноември нито един български геолог не каза, че в Добруджа има газ, та да правят проучване? Искат да ни загробят земята и да ни отнемат препитанието”, смята Мирослав Димитров. Иван Бончев пък твърди, че проучванията в Рогозина са стигнали дълбочина чак до 5600 м.„и няма да дупчат земята”, казва и бай Стамен от Рогозина. Иван Станчев се притеснява за бъдещето на земеделието в района. „Нашите земеделци имат оборот от 100 млн. евро годишно. „Русгеоком” гарантира ли, че всяка година тук ще идва такава сума, която да покрие ликвидирането на земеделието?”, пита Станчев.\n„Аз съм от Добрич, но земите ми са в с. Калина. Като тръгнат да правят газопроводи, а те пък трябва да минат под земята ми, нали ще ми я отчуждят. Да, ама няма да ме овъзмездят, а ще ми върнат след 35 години земицата, надупчена и отровена. А сега аз и семейството ми отглеждаме лавандула и рапица. По този начин тази фирма ще ми вземе живота”, гневен е и Иван Сточев.\nИзграждането на 41 сондажа и на газопроводи поражда други притеснения. Извършването на тези дейности означава отчуждаване на имоти - частни и общински, а от фирмата инвеститор неглижират проблема и нито знаят колко ще са, нито как ще ги обезвъзмездят.Съществува реална опасност за качеството на подземните води в България. Точно под Златна Добруджа е разположен т.нар. малм-валанж. Това е водоносен хоризонт, който практически е неизчерпаем източник на прясна вода, която по химичен състав се определя като питейна. От този водоносен хоризонт посредством хидротехнически съоръжения се захранват всички населени места от Силистра до Русе и от Търговище до Варна. Точно през това подземно езеро ще преминават всички предвидени сондажи. Подземните води на Добруджа са единствен източник на питейна вода и вода за бита, при това най-скъпа в страната, и не трябва да се допуска дори и един процент риск от замърсяване, намаляване на дебита и или евентуалното й изчезване, обясниха противниците на добива на газ.Експертите на „Русгеоком” бяха атакувани скоито бяха чели внимателно доклада и задаваха конкретни въпроси. Останаха подозренията и съмненията, че не става дума за конвенционален добив на газ, а за много дълбоко находище, в което ще се използват други технологии. Промишлено количество газ за търговски цели не може да се получи с конвенционална технология, което означава, че ще се използва фракинг, твърдят специалисти. Не става ясно кой ще следи опасните вещества в процеса и дозирането им, както и качеството на питейната вода в района по време на концесията и защо след като е забранено да се прониква през водоносния хоризонт, се дълбае на 5 хил. метра и какво се търси там, след като конвенционалните находища на газ и нефт в миналото са се разработвали на 200 до 350 метра. Не стана ясно и как ще се възстанови хумусният слой на почвата, след приключване на инвестицията. От Инициативния комитет срещу добива на газ в Генерал Тошево отбелязват, че количествата, разписани в доклада на „Русгеоком БГ“ като очакван добив,у нас. Земеделци посочват, че използването на тежки технологии и вибрациите крият огромен риск и от земетресения. Все пак Генерал Тошево се намира в разлома на Вранча и в близост до опасно сеизмичните до осма и девета степен нос Калиакра и Шабла. Радиохимичните вещества, които се ползват, крият огромни рискове за поминъка, живота и здравето на хората. Земеделските производители в региона, обработващи 600 хил. дка плодородни земи се опасяват, че няма яснота къде ще се изливат отпадните води от проучванията и сондажите, тъй като няма пречиствателни станции, които да поемат подобен капацитет.\nНа 1 ноември кметът на Генерал Тошево Валентин Димитров ще внесе докладна за свикване на местен референдум по темата за добива на газ в общината по време на редовното заседание на Общинския съвет. Ако се проведе местен референдум, тогава вече няма кой да се застане срещу волята на хората, казва председателят на ОС в Генерал Тошево Христо Павлов. Според него организирането му ще отнеме около 2-3 месеца.РИОСВ Варна ще излезе с окончателното си становище по отношение на инвестиционното предложение за проучвания и добив на природен газ в Добруджа 45 дни след приключването и на последното обществено обсъждане в община Генерал Тошево, което бе на 28 октомври.Въз основа на резултатите от обществените обсъждания, РИОСВ ще изготви становище с преценка за необходимостта от допълване или не на доклада по оценка на въздействието върху околната среда и приложението му. При следваща положителна оценка, ще се проведат отново обществени обсъждания.\n \n\n\n                    ", "date": "2017.10.30", "title": "Зеленият октопод подарил  Добруджа на Сашо Дончев"}
{"url": "http://www.monitor.bg/a/view/56258-%D0%9D%D0%B0%D0%B4-500-%D0%B4%D0%B5%D1%86%D0%B0-%D0%B2%D1%8A%D1%80%D0%BD%D0%B0%D1%85%D0%B0-%D0%BC%D0%BE%D0%B1%D0%B8%D0%BB%D0%BD%D0%B8%D1%82%D0%B5-%D0%B3%D1%80%D1%83%D0%BF%D0%B8-%D0%B2-%D1%83%D1%87%D0%B8%D0%BB%D0%B8%D1%89%D0%B5/", "text": "\n                    Над 500 деца от 11-те общини на област Хасково вече са върнати в класните стаи, съобщи шефката на регионалния просветен инспекторат Красимира Джисова.\n\nСборните екипи от държавни институции са посетили над 4900 адреса в целия регион. Установено е че около 2000 от издирваните ученици са се преместили на друг адрес или са в чужбина. Най-много са учениците, които са спрели да ходят в клас от ромското малцинство. В хасковското ОУ „Никола Вапцаров“ в циганския квартал „Република“ са върнати 9 деца.\n\nОбщо 44 мобилни групи са търсели изпадналите от образователната система ученици. Най-много са били групите в Хасково и димитровград – съответно по 11 и 8. В момента се издирват 123 ученици, които миналата година са посещавали училище, а не са били записани тази година.\n\n \n                    ", "date": "2017.10.30", "title": "Над 500 деца върнаха мобилните групи в училище"}
{"url": "http://www.monitor.bg/a/view/46786-%D0%9F%D0%BE%D1%87%D0%B8%D1%81%D1%82%D0%B8%D1%85%D0%B0-%D0%BD%D0%B0%D0%B4-4-000-%D1%82%D0%BE%D0%BD%D0%B0-%D0%B1%D0%BE%D0%BA%D0%BB%D1%83%D0%BA-%D0%BE%D1%82-%D0%BE%D1%82%D0%B2%D0%BE%D0%B4%D0%BD%D0%B8%D1%82%D0%B5%D0%BB%D0%BD%D0%B8-%D0%BA%D0%B0%D0%BD%D0%B0%D0%BB%D0%B8-%D0%B8-%D0%B4%D0%B5%D1%80%D0%B5%D1%82%D0%B0-%D0%B2%D1%8A%D0%B2-%D0%92%D0%B0%D1%80%D0%BD%D0%B0/", "text": "\n                    4 193 тона отпадъци са извозени при есенното почистване на отводнителните канали и на деретата в община Варна. От сектор „Екологичен контрол“ съм дирекция УСКОР в Общината поясниха, че извършените дейности включват почистване на битови отпадъци и наноси, резитба на дървета и храсти, както и премахването на паразитна растителност. Тези дейности са приключили в близките села на общината Константиново, Тополи, Звездица и Каменар, като почистването в другите райони ще продължи до 10 ноември. Досега са извозени 23,9 тона биоразградими (зелени отпадъци), 533,18 тона смесени и 3 635,72 тона наноси. В момента се работи по още осем участъка, сред които деретата до телевизионната кула, в селищно образувание „Ален мак“, дерето на „Траката“, „Домус дере“ в селищно образувание „Сотира“ и „Кемер дере“ в от СО „Сотира“ до бул.“Царевец“, казаха още от общината. Извършва се почистване и на отводнителна канавка на Южен пътен възел до бл.77 по ул. „Народни будители\" и канавките край пътя, свързващ кварталите „Аспарухово“ и „Галата“.\n                    ", "date": "2017.10.30", "title": "Почистиха над 4 000 тона боклук от отводнителни канали и дерета във Варна"}
{"url": "http://www.monitor.bg/a/view/65420-300-%D1%80%D0%BE%D0%BC%D0%B8-%D0%BE%D0%BA%D1%83%D0%BF%D0%B8%D1%80%D0%B0%D1%85%D0%B0-%D0%B1%D0%BE%D0%BB%D0%BD%D0%B8%D1%86%D0%B0%D1%82%D0%B0-%D0%B2-%D0%9F%D0%B0%D0%B7%D0%B0%D1%80%D0%B4%D0%B6%D0%B8%D0%BA-%D0%B7%D0%B0%D1%80%D0%B0%D0%B4%D0%B8-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-%D0%B2-%D0%9F%D0%A2%D0%9F-%D0%BE%D0%B1%D0%BD%D0%BE%D0%B2%D0%B5%D0%BD%D0%B0/", "text": "Младоженци намериха смъртта си в колата-ковчег\n                    Близо 300 роми окупираха болницата в Пазарджик в неделя след 18,30 ч., минути след като разбраха, че е станала тежка катастрофа, в която са пострадали 3-ма жители на квартал“Изток“. Когато дежурните лекари в „Спешно отделение“ видели колко хора се струпват пред здравното заведение, те веднага натиснали паник-бутона и на място пристигнал полицейски автопатрул. Органите на реда повикали още два екипа, а по-късно и още 2 и охраната пред областната лечебница достигнала над 20 полицаи. „За две-три минути пристигат  Не могат да овладеят ситуацията и по спешност пристига и жандармерията. Искам да благодаря на  и бяха предотвратени всякакви  които биха могли да се получат между една коментира директорът на държавното здравно заведение д-р Васил Вълчев. „ Беше нещо страшно. Изведнъж дворът на болницата се напълни с много хора , които викаха разгневени и напираха да влязат през естакадата към отделението, където бе приет един от пострадалите“, споделиха пред Агенция“Монитор“ дежурни бели престилки. Когато новината за зверската катастрофа се разнесла в квартал“ Изток“, за броени минути близки, познати, съседи, приятели на жертвите окупирали болницата, където в спешното отделение били докарани ранените. „Идваха пеш, с бусове, с леки коли, на тумби, на тумби- почерня от народ“, разказа лекар от здравното заведение. Улица“Болнична“, където се намира бившата окръжна болница, беше непроходима от спрели леки коли и викащи мургави, които минавали през двете бариери на паркингите и настъпвали към спешното отделение. Болницата има охрана, но тя се оказала безсилна да спре тълпата и затова се наложило да се извикат полицейски подкрепления. Двама младоженци са намерили смъртта си в \"БМВ\"-то-ковчег, което се вряза в дърво на пътя между селата Братаница и Ветрен дол в неделя вечерта. Ранената 20-годишна Нина Ч. е починала на път в линейката, а на място при катастрофата е загинал 18-годишният Наско Ч. Това съобщи говорителят на местната Областна дирекция на МВР Мирослав Стоянов.Двамата били младоженци и били вдигнали  сватба през август, а родителите на момчето работели в чужбина и били оставили семейната кола в Пазарджик.  22-годишната Нина И. се е возела на задната седалка на немското возило, зад волана което седял 18-годишният Олег Ч. Тежката катастрофа станала малко преди 18 ч. на прав участък по шосето Пазарджик-Велинград, където младият и неопитен водач предприел тройно изпреварване, изгубил управлението на мощния автомобил, той се е завъртял, напуснал е пътното платно и се е врязал в дърво, осуквайки се около ствола.  Нито един от тримата, пътуващи в колата-убиец, не е имал шофьорска книжка, потвърди за Агенция „Монитор“ полицейският говорител Мирослав Стоянов и уточни, че причина за тежкото произшествие е несъобразената скорост, с която летяло „ БМВ“-то, както и липсата на опит у шофьора. Тъй като този участък между двете села е дълъг около 2-3 километра и е права отсечка, младият и неспособен шофьор е решил да натисне газта, за да изпревари две коли отпред, било е тъмно и с недобра вече видимост заради сумрака и 18-годишният Олег не е успял да овладее мощната кола. Според очевидци автомобилът е бил смазан да неузнаваемост и се е наложило авариен екип от служба“ Пожарна безопасност и защита на населението“ да среже ламарините, за да извади загиналия и ранените. Пострадалият водач Олег Ч., останал единствен жив при зверския удар, е настанен в болницата под наблюдение и полицейска охрана, тъй като е арестуван за злополуката. Според запознати жители на ромския квартал“Изток“ са се заканвали, че няма да го оставят жив, където е погубил младото семейство.\n                    ", "date": "2017.10.30", "title": "300 роми окупираха болницата в Пазарджик заради загинали с БМВ (ОБНОВЕНА)"}
{"url": "http://www.monitor.bg/a/view/80230-%D0%A8%D0%BA%D0%BE%D0%BB%D1%81%D0%BA%D0%B8%D1%82%D0%B5-%D0%B4%D0%B8%D1%80%D0%B5%D0%BA%D1%82%D0%BE%D1%80%D0%B8-%D1%89%D0%B5-%D1%80%D0%B5%D1%88%D0%B0%D0%B2%D0%B0%D1%82-%D0%B2%D0%B8%D0%B4%D0%B0-%D0%BD%D0%B0-%D0%B4%D0%B5%D1%82%D1%81%D0%BA%D0%B8%D1%82%D0%B5-%D0%BF%D0%BE%D0%BC%D0%BE%D1%89%D0%B8-%D0%B2-%D0%BD%D0%B0%D1%82%D1%83%D1%80%D0%B0/", "text": "\n                    Директорите на училищата и детските градини ще определят вида на месечните помощи за отглеждане на дете и еднократната помощ за първокласници, когато те се предоставят в натура. Това е заложени в промените в правилника към Закона за социално подпомагане, които кабинетът гласува. Поправките са заради Механизма за съвместна работа на институциите за предотвратяване на отпадането на децата от образователната система.\n\nЦелта на промените е да се регламентира по-добрата обвързаност между плащането на помощите и посещението на децата в училище, както и да се гарантира, че помощите ще бъдат съобразени с потребностите на децата и ще се ползват по предназначение.\n\nПомощите в натура за пълно или частично плащане на такси за забавачка, детска кухня или столово хранене ще се предоставят чрез заплащане на съответните такси или средства от съответните дирекции „Социално подпомагане“. Същият ред ще се регламентира и за помощите в натура за участие на детето в организирани от училището или градината мероприятия - екскурзии, лагери, посещения на исторически обекти и други.\n\nКакто „Монитор“ писа, за седемте месеца на година 2639 майки получават детски надбавки в натура т.е. памперси, дрехи или тетрадки, вместо пари на ръка. Това са семействата, в които майката е непълнолетна или социалните са преценили, че надбавките не се харчат за нуждите на детето. Данни на Агенция за социално подпомагане показват, че за една година броят на надбавките в натура е нараснал с 149. Увеличава се и броят на семействата със спрени детски надбавки, заради отсъствие на хлапето от задължителната предучилищана група. От януари до юли тази мярка е била приложена за 889 деца. Средно по 6553 хлапета всеки месец са оставали без детски надбавки, заради отсъствия от училище. Положителна тенденция е, че в сравнение с миналата година, броят на спрените надбавки заради празни чинове са намалели с над 1000 средномесечно.\n                    ", "date": "2017.10.30", "title": "Школските директори ще решават вида на детските помощи в натура"}
{"url": "http://www.monitor.bg/a/view/19928-580-%D0%B0%D0%BF%D0%BB%D0%BE%D0%B4%D0%B8%D1%80%D0%B0%D1%85%D0%B0-%D1%81%D1%82%D0%B0%D1%80%D1%82%D0%B0-%D0%BD%D0%B0-%D0%94%D0%B0%D0%BC%D0%B0%D1%81%D1%86%D0%B5%D0%BD%D0%B0/", "text": "  1 300 статисти и 56 професионални актьори участваха във филма по живота на първия частен розопроизводител\n                    580 зрители в препълнената зала на старозагорската опера аплодираха станали на крака премиерата на българския игрален филм „Дамасцена“, който  от 3 ноември ще тръгне в 50 киносалона из цялата страна.\n\nСред публиката бяха малка част от 1 300 – те статисти, които участваха в продължилите точно 24 месеца снимки, сред тях бяха и джигитите на прабългарската школа за оцеляване „Бага Тур“, превъплътили се в тракийски конници. По червения килим преминаха представители на няколко поколения  актьори: Веселин Плачков /изиграл ролята на главния герой Течо/, Любо Чаталов /бащата на героя/, Димитър Баненкин, Троян Гогов, Неда Спасова /богиня на траките/и, Симона Халачева.\n\n„Дамасцена“ е моята голяма мечта, призна режисьорът Тодор Анастасов и благодари на авторката на сценария, поетесата Мария Лалева, която с текста си успяла да я сбъдне.\n\nЗа разлика от други игрални и документални ленти „Дамасцена“ не е разчитал на държавно финансиране, всички средства са предоставени от собственика на първата частна розова дестилерия „Дамасцена“ в павелбанското село Скобелево Стоян Христов. С негова помощ са били осигурени хеликоптери за панорамните снимки, истинска бронирана машина, автентични униформи на милиционери и десетки автомобили с архаично звучащите днес марки „Москвич“, „ГАЗ“ и „Лада“. Сценаристката призна, че в голяма степен сюжетът и фабулата са стъпили на случаи от живота на 56-годишният скобелевец, чийто прадядо е бил доброволец  при защитата на Шипка през Руско – турската освободителна война.\n\nФилмът разказва по един завладяващ начин най-новата българска история от 60-те години на миналия век, през „възродителния процес“; падането на Берлинската стена и първоначалното натрупване на капитали у нас.\n\nБаладично звучащи епизоди; документални кадри от казионните митинги за преименуването на българските турци; „голямата екскурзия“ и фалита на банките през зимата на 1997 година; мутри и хора без стотинки дори за хляб вдигат „жегата“ в залата…След прожекцията съвременици на събитията  споделяха , че са преживели за втори път живота си и благодаряха на актьорите, режисьора и сценаристката че не са се подали на изкушението да покажат миналото им само в розово или само в черно.Сред зрителите беше  бащата на Веселин Плачков, актрисата Койна Русева и композиторите  Румен Бояджиев – баща и син, които са автори на музиката.\n\nРежисьорът Тодор Анастасов признава, че успял да „изхитри“ спонсора и го включил в няколкосекунден кадър. Той самият се появява на финала на филма сред берачите на маслодайна роза.\n\nНад 24 000 кадъра от снимачния процес е заснел варненския фотограф Гаро Кешишян, който също е сред актьорите , 70 от тях бяха подредени във фоайето на операта за премиерата.\n\nСлед монтажа е останал суров материал за поне още 6 пълнометражни филма, призна Анастасов. Той с нетърпение  очаква до няколко месеца поетесата Мария Лалева да завърши новия си роман с работно заглавие „Живот в скалите“, който предстои да бъде филмиран.\n\n \n                    ", "date": "2017.10.30", "title": "580 аплодираха старта на „Дамасцена“"}
{"url": "http://www.monitor.bg/a/view/17475-%D0%91%D1%83%D1%80%D0%BD%D0%B8%D1%8F%D1%82-%D0%B2%D1%8F%D1%82%D1%8A%D1%80-%D0%BF%D1%80%D0%B5%D0%BA%D1%8A%D1%80%D1%88%D0%B8-%D0%B4%D1%8A%D1%80%D0%B2%D0%B5%D1%82%D0%B0-%D0%B2%D1%81%D0%B5-%D0%B5%D0%B4%D0%BD%D0%BE-%D1%81%D0%B0-%D1%81%D0%BB%D0%B0%D0%BC%D0%B5%D0%BD%D0%B8-%D0%BA%D0%BB%D0%B5%D1%87%D0%BA%D0%B8-%D0%BF%D0%B5%D1%82-%D0%BA%D0%BE%D0%BB%D0%B8-%D0%BF%D0%BE%D1%81%D1%82%D1%80%D0%B0%D0%B4%D0%B0%D1%85%D0%B0-%D0%B2-%D0%9F%D0%BB%D0%BE%D0%B2%D0%B4%D0%B8%D0%B2/", "text": "\n                    Бурният вятър със скорост около 80 км/час прекърши десетки клони и дървета в Пловдив, създавайки работа на Пожарната и на работниците от общинското предприятие „Градини и паркове”. Пет коли пострадаха от падналите дървета до ранния следобед в понеделник. Една от тях бе паркирана на ул. „Уста Генчо” № 2 в Пловдив лека кола „Дачия”, която е била частично засегната от падналото там дърво, съобщиха от пожарната в Пловдив. Сигналът за ул. „Уста Генчо” бил получен на 112 в 8,02 часа в понеделник. Минута по-късно отново на 112 асеновградчанин подал сигнал за паднало дърво до училище „Патриарх Евтимий” в Асеновград. В пожарната започнали да получават сигнали за паднали дървета още през нощта. В 5,40 часа в понеделник на 112 приели сигнал за паднало дърво на пътя за родопското село Югово. Няколко часа по-рано огнеборците са реагирали на сигнал, получен в 22,05 часа за паднали клони на пътя до бензиностанция „Петрол” в Калофер. Час по-късно бил получен сигнал и за опасно провиснала ламарина от покрив на ул. „Белград” 24 в Пловдив, а в 23,44 часа постъпило обаждане за паднало дърво на бул. „Свобода” 50 в областния град. По чудо жертви и пострадали хора от прекършените дървета няма.\n                    ", "date": "2017.10.30", "title": "Бурен вятър прекърши дървета като сламени клечки, пет коли потрошени в Пловдив"}
{"url": "http://www.monitor.bg/a/view/38229-%D0%98%D0%B2%D0%BE-%D0%9F%D1%80%D0%BE%D0%BA%D0%BE%D0%BF%D0%B8%D0%B5%D0%B2-%D0%9E%D1%82%D1%80%D0%B0%D0%B2%D1%8F%D0%BD%D0%B5%D1%82%D0%BE-%D0%BD%D0%B0-%D0%9C%D0%B5%D1%80%D0%B8%D1%87%D0%BB%D0%B5%D1%80%D0%B8-%D0%BA%D0%B0%D0%BF%D0%B8%D1%82%D0%B0%D0%BB-%D0%B8-%D0%B0%D1%80%D1%81%D0%B5%D0%BD/", "text": "\n                     „Каолин“ на разградския олигарх е затрил 2/3 от жителите на градчето Меричлери, намиращо се в близост до Димитровград. Канал 3 представи в навечерието на миналата Коледа документалния филм „Капитал и смърт”, в който се разказва за тежката съдба на едно процъфтяващо до 2009 г. място, превърнало се в призрачен град, след като Иво Прокопиев и брат му Александър минават през него.Екологът и председател на политически клуб „Екогласност“ инж. Емил Георгиев разказва как водата на Меричлери е замърсена, защото в нея има арсен 3-4 пъти над нормата. От 2010 г. тя е забранена за пиене. Виновник за замърсяването е фирма „Каолин”, която взривява варовиковите находища в близката мина „Великан”. Последиците от взривовете са разместване на земните пластове, при което отровният арсен се влива в питейната вода. Още с придобиването на „Каолин” Прокопиев и част от групата на агнешките главички идват в Меричлери и заграбват наред земите на жителите, някои ги дават доброволно, други – след редица заплахи.Хората в града разказват как държавата не е застанала зад тях да защити интереса и собствеността им, а е разпънала чадър над незаконната дейност на Прокопиев. „Ако наглостта имаше криле, Прокопиев щеше да кръжи в небето. Меричлери е пример за вандализъм. След Прокопиев остава напълно унищожена природа, отровено с арсен население, болни от левкемия поколения българи”, обяснява Георгиев.Филмът е на репортера Бисера Илиева. „Отидох там с идеята да попитам как тези хора и в каква обстановка ще посрещнат Коледа\", разказва Илиева. \"Положението е следното. Мога да го опиша като триъгълник. От едната страна е кариерата на ”Каолин”, от втората е минералният извор с изключително високо ниво на арсен вътре във водата и от трета страна е питейната вода на хората. Вследствие на взривовете по време на добиването на този варовик, земните пластове се разместват, отровната минерална вода се слива с водата, която хората пият, и всъщност почти цялото население там умира от левкемия. Впоследствие се доказва, че \"Каолин\" в момента, в който Иво Прокопиев е бил неин шеф, е добивала въпросния варовик\", продължи с разказа репортерката.\"Държавните институции не са направили нищо. Те са знаели!“, допълва картината Емил Георгиев във филма. Той казва, че те дори са криели информацията от хората и че по същия начин седи и въпросът, че на хората са завзети много земи и съвсем незаконно кариерата се е разраснала в чужди имоти.Според Георгиев жителите на района са в паника и допълни, че извън официалните данни за вече заболелите все още не се знае дали няма и други. Затова еколозите настояват да се организират безплатни медицински прегледи за жителите на Меричлери. „Без съмнение там става нещо страшно. Близо 2 години 2000 души пият вода от водоноски като по време на чума, защото се доказа, че питейната вода е заразена с арсен”, твърди Емил Георгиев. „Въпреки многократните ни призиви, че е нарушен текст от договора за концесия, има пълно безхаберие от страна на министерствата”, допълва картината Георгиев. Според него компанията е поставила под угроза разрушаването на 8 могили от римо-тракийската епоха. Ограбени и унищожени са над 100 декара земеделска земя частна собственост, без да се промени статутът й.Танко Русев от Меричлери беше на 52 години. Симпатичен, добре сложен мъж. Когато го видяхме на 7 април 2012 г., ни се стори доста по-млад. Държеше се мъжки, въпреки че седмица по-рано бе чул страшната диагноза левкемия и вече лежеше на системи в отделението по хематология на УМБАЛ „Свети Георги” в Пловдив. Разказа как преди месец-два започнал да се чувства отпаднал, свалил 5-6 килограма. Решил, че е от многото работа, която имал напоследък. Винаги е бил здрав като камък. Но започнали проблеми със зрението, появили се странни обриви по лицето и тялото, разказва вестник “Политика“. Седмичникът алармира още през 2012 г., че Каолин“ трови градчето. „Първото нещо, което ме питаха лекарите, е дали съм работил с радиоактивни материали. Аз не съм, но се сетих, че може да е от питейната вода, в която има арсен. Затова има бум на левкемия в Меричлери, въпреки че това се прикрива. Всичко е заради кариерата на „Каолин” и братята Прокопиеви. Непоклатими са тия. Мафия”, заявява Танко Русев. Признава, че изпаднал в шок, когато му съобщили диагнозата. Очите му се насълзяват, когато заговори за двете си дъщери и тримата внуци. Заради тях вярваше, че ще пребори болестта. А и лекарите му казали, че неговата левкемия е от онзи вид, който се лекува. Русев умира в болницата на 17 април същата година. Случаят му не е първият. В Меричлери по това време са погребали друга жителка на малкото градче - Стоянка Колева, на 65 години, починала от левкемия. Преди нея от същата болест си е отишла и директорката на училището Татяна Тонева. Кълбото започва да се разплита. Жителите на Меричлери изпадат в паника. Твърдят, че има поне още 4-5 души с левкемия, но болните и близките им крият това.Драмата им започва на 22 февруари 2008 г., когато на „Каолин” е предоставена концесия за добив на варовик в землището на Меричлери. Тя е за срок от 35 години, с обща площ 814,227 дка и включва запаси за около 22 милиона тона. На 17 юли същата година фирмата подава в РИОСВ-Хасково уведомление за инвестиционно предложение за разкриване на кариера, което предвижда добив на 100 000 тона варовик годишно върху площ от едва 180 дка и срок на експлоатация 26 години. Голямо разминаване в цифрите? Няма грешка. Напротив, концесионерът добре си е направил сметката.По закон, за да се добиват подземни богатства на площ над 250 дка, задължително трябва да се направи оценка на въздействието върху околната среда (ОВОС). За тази оценка дори има и обществено обсъждане. Номерът на Прокопиев обаче минава. На 20 август директорът на РИОСВ-Хасково Димитър Илиев подписва решение, че няма нужда от ОВОС. Така година по-късно кариерата започва работа. Без подробен устройствен план на площадката, без промяна на статута на земята. Останалите нарушения на законите в държавата са само подробности от пейзажа. По документи кариерата се казва „Великан”. Така е името на близкото до Меричлери село. „Оттам тръгна лъжата. Когато питахме тогавашната кметица Ваня Славова какво става, тя ни каза, че нищо не знае. Това било в друго землище, не я интересувало, не й било удобно да пита”, разказва друг жител на градчето Генчо Загоров.Хората от Меричлери разбират, че са измамени едва когато решават да нагледат лозята и имотите си в землището на града. Оказва се, че нямат право. Районът е отцепен заради кариерата и се охранява строго. Беззаконието с имотите отстъпва на втори план. Сега всички в Меричлери говорят за арсена във водата, който сее смърт.Първи сигнал за отровата подава Петко Стайков. Той стопанисва минералния извор. В края на април 2010 г., когато „Каолин” взривява кариерата с по 5 тона взрив, Стайков забелязва, че нивото на водата ту се качва, ту спада, в каптажа се отделят някакви газове и целият каптаж се тресе. В Меричлери се говори, че това му е причинило доста неприятности, в крайна сметка фатални. Непрекъснато бил заплашван да си мълчи. През юли същата година получил инфаркт и умрял. Следват нови жалби, сигнали, протести. В резултат са взети проби от питейната вода в региона. Те отчитат шока - нивото на арсен е 25,5 микрограма на литър при норма 10 микрограма на литър.Някога минералната вода на Меричлери е била лековита и известна в цял свят, разказва в книгата си краеведът Георги Янев. Никой не знае кога точно се е появил изворът, но от археологически разкопки и сондажи е известно, че той се е използвал от най-стари времена. Траките са имали там нещо като басейн. Римляните също са го използвали. През 1884 г. медицинският съвет на Източнорумелийското санитарно дружество натоварило известния химик Александър Найденович да анализира минералната вода, пише Георги Янев. Резултатът показал поразително сходство с прочутата вода в Карлови Вари, Чехия.Двадесет години по-късно, през 1907 г., проба от минералната вода на Меричлери получава златен медал на международна изложба в Лондон. След голямото Чирпанско земетресение през 1928 г. изворът пресъхва. Нови сондажи след 1932 г. откриват подобна вода близо до същото място. През 1965 г. започва бутилирането на над 1800 тона вода годишно, а от лугата се прави прочутата паста за зъби Meri.Цинизмът на фабрика за фалшиви новини на Прокопиев обаче няма граници. В началото на април т.г. присъдружният сайт „Медиапул“ на бившето пресаташе на Иван Костов Стояна Георгиева се хвърля да чисти отровата от „Каолин“ . Сайтът пусна обширен материал от Меричлери, в който жители на загробеното от „Каолин“ на Прокопиев курортно градче твърдели: „Живи сме, не умираме от рак и не пием отровна вода“. И – видите ли, се удивлявали на твърденията, че мината, която предприятието получава на концесия през 2009 г., е отровила с арсен водата на Меричлери. За да е ясно доколко подобни репортажи са истина, припомняме факти, дадени не от друг, а от здравните институции. Според данни на Регионалната здравна инспекция, публикувани през 2012 г., 903 от всичките 1381 пълнолетни към онзи момент жители на града (в момента те са по-малко), са със заболявания. От тях 24-ма са били с „новообразувания“ - тумори, 9 със заболяване на кръвта – левкемия, а 130 имат проблеми със сърцето. Според Специализираната болница за активно лечение по онкология в Хасково за 2011 г. новорегистрираните заболели от левкемия за областта са били 12, за 2010 г. са били 22-ма, а за 2009 г. – 20 души. Към 2012 г. коварната болест е взела 3 жертви, а от 2010 г. водата на Меричлери е забранена за пиене заради – забележете – наличието на арсен 3 до 4 пъти над нормата. Изводите оставяме за вас.\n\n\n                    ", "date": "2017.10.30", "title": "Иво Прокопиев: Отравянето на Меричлери – капитал и арсен"}
{"url": "http://www.monitor.bg/a/view/66169-easyjet-%D0%BA%D1%83%D0%BF%D1%83%D0%B2%D0%B0-%D0%B7%D0%B0-40-%D0%BC%D0%BB%D0%BD-%D0%BD%D0%B5%D0%B8%D0%B7%D0%BF%D0%BB%D0%B0%D1%82%D0%B5%D0%BD%D0%B8-%D1%81%D0%B0%D0%BC%D0%BE%D0%BB%D0%B5%D1%82%D0%B8-%D0%BD%D0%B0-%D1%84%D0%B0%D0%BB%D0%B8%D1%80%D0%B0%D0%BB%D0%B0%D1%82%D0%B0-air-berlin/", "text": "\n                    Нискотарифниата авиокомпания еasyJet ще придобие 25 самолета с неизплатен лизинг от фалиралата Air Berlin, съобщава Dow Jones.\n\nБританската компания реши да плати 40 млн. евро за машините, извършващи почети основно от берлинското летище Тегел. Преговорите за продажбата между двете фирми продължиха няколко седмици. Сделката ще позволи на еasyJet да увеличи дела си на пазара в Германия. Част от клаузите й предвиждат 1000 души от персонала на фалиралата компания да започнат работа за британския авиопревозвач.\n\nПродажбите на активи на Air Berlin на easyJet и Lufthansa още чакат одобрение от антимонополните регулатори в Брюксел. EasyJet смята да завърши сделката си през декември.\n                    ", "date": "2017.10.30", "title": "EasyJet купува за €40 млн. неизплатени самолети на фалиралата Air Berlin"}
{"url": "http://www.monitor.bg/a/view/19516-%D0%A0%D0%B5%D0%B0%D0%BA%D1%86%D0%B8%D0%B8%D1%82%D0%B5-%D0%BF%D1%80%D0%B8-%D0%B8%D0%BD%D1%86%D0%B8%D0%B4%D0%B5%D0%BD%D1%82%D0%B0-%D0%B2-%D0%9F%D0%B8%D1%80%D0%BE%D0%B3%D0%BE%D0%B2-%D1%81%D0%B0-%D0%B1%D0%B8%D0%BB%D0%B8-%D0%B7%D0%B0%D0%B1%D0%B0%D0%B2%D0%B5%D0%BD%D0%B8/", "text": "\n                    Имаме информация за неправилни тактически действия на определени служители, следствие получения сигнал и забавена реакция при инцидента. Това каза главния секретар на МВР Младен Маринов. Той обаче не уточни дали става дума за полицейски служители или такива на охранителната фирма, ангажирана със сигурността в „Пирогов“, където медицинска сестра беше зверски пребита от 18-годишен. И заяви, че не всички охранителни фирми, наети от лечебни заведения, изпълняват задълженията си професионално и в пълен обем.\n„Хората, които работят в болничната сфера, трябва да имат сигурност, но не може навсякъде да има постоянно полицейско присъствие“, заяви главният секретар на МВР\n„Ще се търсят варианти със сили и средства на болничните заведения, по-добра комуникация с охранителните фирми, най-вероятно и обучения на служителите, които изпълняват тази дейност“, каза още Маринов.\nТой заяви, че се е срещнал с ръководството на болницата, с което се опитват да установят къде са пропуските, довели до инцидента, и как точно се е случил той.\nГлавният секретар заяви още, че все още не е сигурно, че намереният починал младеж в София е този, отговорен за инцидента и обясни, че не е ясно как той е стигнал до мястото, където е открит и какво се е случило.\nВчера от прокуратурата съобщиха, че най-вероятно става дума за същия човек, защото имал специфичен белег на главата. Според разследващите най-вероятон 18-годишното момче се е самоубило, скачайки от сграда.\nТази сутрин обаче баща му заяви, че той е бил хвърлен, макар да не каза от кого и как според него. Той каза още, че синът му е бил въвлечен в секта.\nМеждувременно в интервю пред „Телеграф“ шефът на столичната полиция Ивайло Иванов обясни, че охраната на „Пирогов“ не може да стане веднага, защото не са единствената болница в София.\n„Ако сложим полицейска охрана там, такава биха поискали всички, а МВР няма такъв ресурс. Вярно е, че „Пирогов“ приема всякакви пациенти - понякога и много опасни, пияни, дрогирани. Но ако имаме задържани, които се нуждаят от лекарска помощ, то ги придружава задължително полицай. Затова казвам, че на този етап не е възможно във всяка една болница да бъдат поставени униформени. Сигурно ще има разговори в тази посока и това ще е по-дълъг процес“, каза Иванов.\n                    ", "date": "2017.10.30", "title": "Реакциите при инцидента в „Пирогов“ са били забавени"}
{"url": "http://www.monitor.bg/a/view/87247-%D0%9F%D0%BE%D1%87%D0%B8%D0%BD%D0%B0-%D1%80%D0%B0%D0%BD%D0%B5%D0%BD%D0%B0%D1%82%D0%B0-%D0%BF%D1%80%D0%B8-%D1%81%D0%BD%D0%BE%D1%89%D0%BD%D0%BE%D1%82%D0%BE-%D0%9F%D0%A2%D0%9F-%D0%BA%D1%80%D0%B0%D0%B9-%D1%81%D0%B5%D0%BB%D0%BE-%D0%92%D0%B5%D1%82%D1%80%D0%B5%D0%BD-%D0%B4%D0%BE%D0%BB/", "text": "\n                    Ранената млада жена, която пътува с „БМВ“-то, разбило се в дърво на пътя между селата Ветрен дол и Братаница, е починала в пазарджишката болница. Това съобщи говорителят на местната Областна дирекция на МВР Мирослав Стоянов. 22-годишната Н.И. се е возела на задната седалка на немското возило, зад волана което седял 18-годишният О.Ч. Тежката катастрофа станала малко преди 18 ч. на прав участък по шосето Пазарджик-Велинград, където младият и неопитен водач изгубил управлението на мощния автомобил, той се е завъртял, напуснал е пътното платно и се е врязал в дърво. В резултат на това са починали возещият се до шофьора негов съгражданин Н.Ч.- 18г., а малко по-късно в болницата и пътуващата на задната седалка Н.И.- 22г.  Раненият шофьор е бил настанен в здравното заведение под наблюдение, а заради жертвите на пътния инцидент в неделя вечерта пазарджишката болница бе окупирана от половината ромски квартал“Изток“, тъй като се оказа, че загиналите и раненият са негови жители. Заради струпването на много хора пред лечебницата и „Спешна помощ“ се наложи да бъдат изпратени 7 автопатрули с 20-ина полицаи, които да охраняват здравното заведение и лекарските екипи. По неофициална информация „БМВ“-то е летяло с висока скорост и тъй като този участък е дълъг около 2 километра и е права отсечка, младият и неспособен шофьор е изгубил управлението и мощната кола се е ударила в крайпътно дърво. Според очевидци автомобилът е бил смазан да неузнаваемост и се е наложило авариен екип от служба“ Пожарна безопасност и защита на населението“ да срежат ламарините, за да извадят загиналия и ранените.\n\n \n                    ", "date": "2017.10.30", "title": "Почина ранената при снощното ПТП край село Ветрен дол"}
{"url": "http://www.monitor.bg/a/view/25580-%D0%97%D0%B0%D0%B5%D0%B2-%D1%81%D0%BF%D0%B5%D1%87%D0%B5%D0%BB%D0%B8-%D0%BC%D0%B5%D1%81%D1%82%D0%BD%D0%B8%D1%8F-%D0%B2%D0%BE%D1%82-%D0%B2-%D0%9C%D0%B0%D0%BA%D0%B5%D0%B4%D0%BE%D0%BD%D0%B8%D1%8F/", "text": "\n                    Управляващата партия в Република Македония Социалдемократическия съюз /СДСМ/ на премиера Зоран Заев потвърди изборния си успех и по време на втория тур от местните избори, който се проведе вчера в 35 общини. Председателят на Държавната избирателна комисия /ДИК/ Александър Чичаковски съобщи, че СДСМ печели в 17 общини, Демократическия съюз за интеграция /ДСИ/ на Али Ахмети в 6, Албанският алианс на Зиядин Села в 3. ВМРО-ДПМНЕ на Никола Груевски в 2 общини. Демократическата партия на албанците в една община и Движението \"Беса\" също в една. Все още не са ясни окончателните резултати в 4 общини - Щип, Тетово, Бутел и Струга, уточни Александър Чичаковски.На първия тур партията на Зоран Заев спечели във всички големи градове на страната - Скопие, Битоля, Охрид, Струмица, Прилеп. През следващите 4 години СДСМ ще управлява в 54 общини, ДСИ в 12, ВМРО-ДПМНЕ в 5, Албанският алианс в 3, а ДПА, \"Беса\" и ДПТ в една община. В три общини спечелиха независими кандидати. Веднага след като бяха оповестени първите резултати Груевски направи специално изявление. Той каза, че \"не признава изборните резултати\".Груевски поиска \"връщане на демокрацията и достойнството в страната\" и провеждане на предсрочни парламентарни избори, които да бъдат организирани от служебно правителство, както това е станало на 11 декември 2016 година. Той поиска отстраняване и на председателя на ДИК Александър Чичаковски. Зиядин Села също заяви, че няма да признае резултатите. Зоран Заев определи вота като \"демократичен и честен\". Македония върви в правилната посока и това е една голяма победа за гражданите на страната, каза Заев и призова ВМРО-ДПМНЕ да преразгледа позицията си и да се отнася като отговорна политическа партия, която ще има конструктивно поведение. \"Местните избори нямат никаква връзка с централната власт. Няма да има предсрочни избори\", подчерта лидерът на СДСМ. Председателят на \"Беса\" Билал Касами заяви, че на \"тези избори е изчезнала една политическа партия на албанците - ДСИ, която се е превърнала в сателит на СДСМ\". Председателят на парламента Талат Джафери изрази задоволството си от европейския начин на гласуване в страната. Дарко Димитриовски от Гражданската асоциация МОСТ, която наблюдаваше днешното гласуване на цялата територия на Република Македония заяви, че \"е имало малки нередности\".МОСТ днес се очаква да съобщи окончателния си доклад за втория тур от изборите за местна власт. Вчера гласуването се проведе в 1517 избирателни секции на 35-те общини. Избори имаше и в 387 избирателни секции на 6 скопски общини, там бюлетините си в урните можеха да пуснат 260 194 граждани. В останалите 29 общини право на глас имаха 573 616 граждани в 1130 избирателни секции. СДСМ и ВМРО-ДПМНЕ се конкурираха в 19 общини, албанските партии ДСИ и \"Алиансът на албанците\" – в пет, ДСИ и другата албанска партия „Беса“ – в седем, в една община имаше избор между кандидат на граждански комитет и ВМРО-ДПМНЕ, в една на ДСИ и СДСМ, в една – СДСМ и Съюзът на ромите и в една албанската партия ДПА и \"Беса\". На първи тур СДСМ печели 37 кметски места, ВМРО-ДПМНЕ – три, Демократическият съюз за интеграция (ДСИ) – две, граждански комитети – две и Демократическата партия на турците – едно.\n\n\n                    ", "date": "2017.10.30", "title": "Заев спечели местния вот в Македония"}
{"url": "http://www.monitor.bg/a/view/5851-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-30-%D0%BE%D0%BA%D1%82%D0%BE%D0%BC%D0%B2%D1%80%D0%B8-%D0%BF%D0%BE%D0%BD%D0%B5%D0%B4%D0%B5%D0%BB%D0%BD%D0%B8%D0%BA/", "text": "\n                    Овен 21 март – 20 априлДен на високите енергии, постижения и цели. Не се бавете, стартирайте нова дейност и подкрепете нечий проект, от който сами ще имате полза в бъдеще. Творците и хората на изкуството може да постигнат максималното, да създадат или пласират свой шедьовър. Препоръчват се публични изяви и участия в конкурси. Следбед се включваме към космическия канал на любовта. Вдъхновението ви достига високи нива и помага на личната ви инициатива. Никъде на отивайте без подарък, правете жестове и ще се радвате на такива.Работа-5Пари-5Любов-4Късмет-5Здраве-4  Телец 21 април – 20 майКрай с изчаквателната политика и с пасивното следване на нечии съвети и изисквания. В този ден работете повече за себе си, дори и да сте в подчинителна професионална позиция. Важното е да направите впечатление, да се изявите пред публика или пред клиенти, да покажете инициативност и предприемчивост. Има вероятност да станете обект на благотворителност или поне част от разходите по ваш проект да бъдат поети от спонсор, с който в бъдеще ще работите. Днес правите изгодни за друг собствените си амбиции.Работа-5Пари-5Любов-5Късмет-5Здраве-5  Близнаци 21 май - 21 юниРисков ден за родените в първата декада. Прекалено сте настъпателни и в желанието за бърза печалба се доверявате на непрофесионалисти. Внимавайте с патенти и разрешителни. Не използвайте без съгласието на титуляра реклами и идеи. Не се занимавайте с нищо сериозно. Вложенията ви може да претърпят провал или да изискват странично финансиране. Проверявайте по няколко канала факти и съобщения. Вечерта се приберете с подарък. Не забравяйте важен семеен повод или годишнина.Работа-4Пари-4Любов-5Късмет-5Здраве-4   Рак 22 юни – 21 юлиЕнергийният ви потенциал достига високи нива. Ще постигнете максималното, ще се конкурирате успешно на работното място и в социалните отношения. Явете се на прослушвания и конкурси. Ще вземете с лекота вежен житейски изпит и ще се докажете на работното място. Чакат ви награди за положеното старание. Следобед навлизаме в деня на сърцето. Помислете какви са нуждите на близките и бъдете готови на жестове. Ще бъдете изненадани и от нечие внимание. Чакайте подаръци от съдбата, но големите сами ще си извоювате.Работа-5Пари-6Любов-5Късмет-5Здраве-5   Лъв 22 юли – 22 августДнес ще потръгнат само такива неща, за които в миналото добре сте се подготвили. Без щателен анализ и оглед на наличностите не предприемайте нищо сериозно, за да не влезете в дългове. Добре е да кандидатствате по спонсорски проекти. Не е все едно с кого ще бъдете тази вечер. В приповдигнато настроение ще генерирате идеи и ще получите вдъхновение как да се реши съвместен проблем. Скандалите са вредни и разболяват. Не яжте груба храна и се изказвайте дипломатично. Противопоказно е да се товари сърцето.Работа-5Пари-5Любов-6Късмет-5Здраве-5   Дева 23 август – 22 септемвриНе си поставяйте отговорни задачи и не започвайте нищо важно. Отношенията са напрегнати, конкуренцията е във върхова форма, всяка ваша стъпка ще се следи. Не се изказвайте неподготвени или още повече подготвени с блестяща идея, която може да ви откраднат. Сами не си позволявайте плагиатство. По някакъв начин цялото ви натягане и работа в днешния ден ще обслужват чужди интереси. Насочете вниманието си към нуждите на близките. Купете желан подарък, зарадвайте любимите и децата с нещо специално.Работа-4Пари-5Любов-5Късмет-5Здраве-4  Везни 23 септември – 22 октомвриКонкуренцията достига високи нива. Вътрешната ни енергия търси поле за изява. Интересите ви ще се сбъскат с тези на колеги, близки и шефове. Ще се наложи да отстъпвате и давате предимство на някой, от когото сте си позволили да зависите. Хубавото в момента е, че може да ви хрумнат чудесни идеи, които шлифовани добре и навреме ще ви денесат ползи и предимства. Не бързайте да стартирате нови бизнес инициативи. Не влизайте в скандали и не предизвиквайте никого. Следобед се погрижете за тези, които разчитат на вас.Работа-4Пари-5Любов-6Късмет-4Здраве-5   Скорпион 23 октомври – 22 ноемвриДнес и утре ще постигнете максималното, ще се окажете търсени и желани партньори, а идеите ви може да получат нужното финансиране. Кандидатствайте по спонсорски и благотворителни проекти. Може да заемете стабилна позиция и поради липса на адекватна конкуренция. Използвайте всяка възможност, не се отказвайте от допълнителна работа и заетост. Енергията ви достига високи нива и търси поле за изява. Връщат ви дълг или жест на внимание тези, за които в миналото сте се постарали.Работа-6Пари-6Любов-6Късмет-6Здраве-6   Стрелец 23 ноември – 21 декемвриТруден ден за родените в първата декада. Очаквайте неравностойни битки с конкуренцията. Не се препоръчва пасивност, но и прекалената амбиция е вредна. Ще бъдете предизвикани и поставени в неприятна ситуация на избор. Опитайте да отложите за началото на ноември старта на новите бизнес начинания и творчески инициативи. В момента е важно да се погрижите за подходящата база и нужното финансиране на работните си проекти. Вечерта се приберете с желан подарък, а утре преди да поискате нещо дарете от сърце.Работа-4Пари-5Любов-5Късмет-4Здраве-4  Козирог 22 декември – 20 януариЗа вас предстоят два успешни дни, в които може да направите крачка напред в работата и бизнеса, да намерите спонсор и да получите отстъпки от цени на стоки и услуги. Включете се в благотворителни проекти и сами ще станете обект на благотворителност. Ще направите полезни и желани от някого собственте си творчески планове. Добре е да се работи в екип, да се даде шанс на хора с идеи да се изявят и да станат част от личната ви програма. Погрижете се за някого и съдбата ще си погрижи за вас.Работа-5Пари-5Любов-4Късмет-5Здраве-4  Водолей 21 януари – 19 февруариДен на високите енергии, на още по големите претенции и желания да изпъкнеш, да те харесат и да изместиш другия от позицията му. Ще ви е трудно да удържите атаките на работното място. Не се напрягайте излишно, насочете мислите си към нуждите на близките и децата. Не предприемайте нищо съществено. Тенденцията е новите инициативи да потънат в прахта на забравата. Не се сърдете и не влизайте в скандали. Не яжте груба храна и не казвайте груби думи. И в утрешния ден започнете с благотворителен жест.Работа-4Пари-4Любов-6Късмет-4Здраве-5   Риби 20 февруари – 20 мартЛуната навлиза в Риби и бърза на среща с Нептун. Аспектът ще стимулира творческото ви вдъхновение, интуицията и желанието да бъдете от полза не само за близките и децата, но и за някой изпаднал в нужда или оценяващ по достойнство труда ви. Предстои вечер на лично откровение, някой ще дочака посещение на личната си муза. Не бързайте да споделяте идеи и намерения. Нека отлежат и се развият докато намерите възможност за финансиране. Ако в тези два дни подкрепите някого, сами ще получите подкрепа.Работа-5Пари-6Любов-5Късмет-4Здраве-5   Честит Рожден Ден!Личната ви година е петица. На прага сте на генерални промени в живота, повечето от които ще се случат до един месец. Вървите към нова работа, към пътувания, преместване и промени в живота и личните отношения. Яхвате гребена на вълната, която ще ви изведе на нови брегове от възможности и очаквания. През 2018 г. ви предстои окопаване на новозавладените позиции.Родените днес имат изключително звездно покровителство и талант, който ще ги направи известни. Притежават силна интуиция, почти магически възможности и излъчване, на което ще е трудно да се устои. Постарайте се рано да откриете дарбите им и да ги развиете.Заченатите днес ще бъдат преимуществено момчета. Ще имат дарби над средното ниво и талант, с който ще преуспеят и ще се наложат.\n\n\n                    ", "date": "2017.10.30", "title": "Хороскоп за 30 октомври, понеделник"}
{"url": "http://www.monitor.bg/a/view/47022-%D0%98%D0%B7%D0%B2%D0%B0%D0%B4%D0%B8%D1%85%D0%B0-%D1%82%D1%83%D0%BC%D0%BE%D1%80-%D0%BE%D1%82%D0%BD-%D0%B1%D1%8A%D0%B1%D1%80%D0%B5%D0%BA%D0%B0-%D0%BD%D0%B0-2%D0%BC%D0%B5%D1%81%D0%B5%D1%87%D0%BD%D0%BE-%D0%B1%D0%B5%D0%B1%D0%B5/", "text": "\n                    Уролози от голяма болница в София извадиха тумор от бъбрека на двумесечно бебе. Момиченцето се чувства добре и се възстановява бързо след операцията, съобщиха от лечебното заведение.\n\nСложната интервенция при толкова малко дете е извършена от екипа на д-р Калоян Давидов, който завежда отделението по урология. Те са отстранили нефробластома, който е обхващал две трети от бъбрека. Операцията е била предприета, тъй като възрастта на бебето и теглото му от 5 кг, не позволяват да му бъде направена химиотерапи. Лекари поясниха, че при този вид тумори често се стига до бързо нарастване и обхващане на околните тъкани, включително засягане на другия бъбрек и метастази в белите дробове.\n\nМомиченцето е изпратено за лечение в София от варненско лечебно заведение. Оплакванията започнали още на 5-ия ден след раждането с кръв в урината (хематурия) и анемия, която налагала кръвопреливане. След онкохематологични консултации и направените образни изследвания – ехограф и скенер, е открита злокачествена формация, която обвхаща голяма част от левия бъбрек.\n\n„Това е доста рядък случай. Такъв тип вродени тумори се срещат едва при 6 на 1 милион деца. Бързото диагностициране и предприемане на лечението са основополагащи за изхода от заболяването. Успяхме да отстраним тумора съвсем навреме преди засягане на други тъкани и органи, каза д-р Давидов. Операцията премина изключително добре. Очакваме младата госпожица да се възстанови съвсем скоро, допълни той.\n                    ", "date": "2017.10.30", "title": "Извадиха тумор отн бъбрека на 2-месечно бебе "}
{"url": "http://www.monitor.bg/a/view/50856-84-%D0%BC%D0%BB%D0%BD-%D0%BB%D0%B5%D0%B2%D0%B0-%D0%B2-%D0%B4%D0%B6%D0%B0%D0%BA%D0%BF%D0%BE%D1%82%D0%B8%D1%82%D0%B5-%D0%B7%D0%B0-%D1%82%D0%B8%D1%80%D0%B0%D0%B6-87/", "text": "\n                    Обща сума около 8,4 млн. лева ще се събере в джакпотите на игрите от тото 2 за тираж №87 на Българския спортен тотализатор. Най-предизвикателна е цифрата в \"6 от 49\", където с последните попълнения от 75 792,77 лв. се натрупаха 4 579 359,19 лева. Очаква се към тях до четвъртък да се прибавят още към 70 000. В \"6 от 42\" вече има 639 258,27 и ще станат към 660 000 при тенденцията да растеж с около 20 000. В \"5/50 - 1/12 Зодиак\" си стоят непроменящите се 3 млн. лева. В \"Тото Джокер\" има 24 095,95, защото в неделя няма улучена тройка, а в \"Рожден ден\" - 3956,26.\n\nНай-голямата печалба в неделния тираж №86 пък дойде от играта \"5 от 35\". Тя е 12 721 лева и е от едната петица в I теглене за 12 498,20 лв., 4 четворки по 44,90 и 16 тройки по 2,70 лв. Улучени са със система №3 за 15,00 лв. Другата петица падна с фиш с 4 комбинации (и 3 за \"Тото Джокер\") за 2,60 лв.\n\nНай-големият удар в \"6 от 42\" пък е за 1360,70 лева. Тази сума е от петица за 1212,70 лв., 3 четворки по 32,90 и 17 тройки по 2,90. Уцелени са със система №58 за 25,20 лв.\n\n \n\n \n\nТото печалби\n\nТираж №86\n\n \n\n\"6 от 49\": Числа - (4, 7, 12, 13, 24, 33); 6 - няма, 5 - 28 по 902,30 лв., 4 - по 21,80 лв., 3 - по 2,10 лв.; ДЖАКПОТ: 4 579 359,19 лв.\n\n \n\n\"6 от 42\": Числа - (1, 8, 10, 17, 30, 34); 6 - няма, 5 - 9 по 1212,70 лв., 4 - по 32,90 лв., 3 - по 2,90 лв.; ДЖАКПОТ: 639 258,27 лв.\n\n \n\n\"5 от 35\": I теглене - (3, 5, 8, 11, 29); 5 - 2 по 12 498,20 лв., 4 - по 44,90 лв., 3 - по 2,70 лв.; II теглене - (7, 14, 19, 23, 31); 5 - 3 по 8332,10 лв., 4 - по 56,40 лв., 3 - по 3,10 лв.\n\n \n\n\"5/50 - 1/12 Зодиак\": Числа - (3, 6, 28, 31, 50); Зодия 10 - Козирог; 5+1 - няма, 5 - няма, 4+1 - няма, 4 - 4 по 500,00 лв., 3+1 - 17 по 100,00 лв., 3 - 218 по 10,00 лв., 2+1 - 226 по 5,00 лв., 1+1 - по 1,50 лв., 2 - 1,00 лв., 0+1 - по 1,00 лв.; ДЖАКПОТ: 3 000 000,00 лв.\n\n \n\n\"Тото Джокер\": Позиции - (3, 5, 7); Цифри – (6, 9, 2); 3 - няма, 2 - 558 по 43,20 лв.; ДЖАКПОТ: 24 095,95 лв.\n\n \n\n\"Рожден ден\": Година - 71, месец - 09, дата - 12, ден - 7; I група - няма, II - няма, III - 1 от 404,20 лв., IV - 1 от 252,60 лв., V - 10 по 25,30 лв., VI - 6 по 33,70 лв., VII - 19 по 13,30 лв., VIII - 41 по 4,90 лв., IX - 43 по 7,10 лв., X 87 по 4,10 лв., XI - по 1,70 лв., XII - по 2,20 лв., XIII - по 1,90 лв., XIV - по 1,10 лв., XV - по 1,20 лв.; ДЖАКПОТ: 3956,26 лв.\n                    ", "date": "2017.10.30", "title": "8,4 млн. лева в джакпотите за тираж №87"}
{"url": "http://www.monitor.bg/a/view/6224-%D0%A5%D0%B5%D1%80%D0%BE-%D1%81%D0%B5-%D0%BF%D0%BE%D0%BA%D0%B0%D1%8F-%D0%9B%D1%83%D0%B4%D0%BE%D0%B3%D0%BE%D1%80%D0%B5%D1%86-%D1%81%D0%B5-%D1%81%D1%82%D1%8F%D0%B3%D0%B0-%D0%B7%D0%B0-%D0%91%D1%80%D0%B0%D0%B3%D0%B0/", "text": "Капитанът Дяков: Не сме капарирали титлата\n                    Треньорът на „Лудогорец“ Димитър Димитров се извини за невъздържаното си поведение в дербито с „Левски“ от 14-ия кръг на Лига Европа, спечелено от неговия тим с 2:0 в Разград. Наставникът бе отстранен от резервната скамейка в 32-рата минута, след като бурно протестира срещу решението на съдийската бригада да отмени гола на Игор Пластун заради засада.Преди него домакините бяха повели с попадение на Върджил Мисиджан в 11-ата мин., а крайния резултат оформи Вандерсон в 59-ата. След попадението на Пластун главният съдия Волен Чинков и първият асистент Георги Тодоров се забавиха с финалното си решение, което дойде след консултация с допълнителния асистент Ивайло Стоянов.\"Искам да се извиня за постъпката си. Бях крайно афектиран, призна Димитров днес. - Реакцията ми към реферите наистина бе бурна, но тя дойде не заради оспорване на съдийското решение дали има или няма засада, а заради закъснялата реакция на арбитрите. При гола на Пластун всички останахме с впечатление, че е редовен и реферите го зачитат. Впоследствие обаче се оказа, че не е така\", обясни треньорът на шампионите.Той е на път да се превърне в истински кошмар за „Левски“, след като го победи с пети различен отбор. Херо, който в края на 1999 г. изостави националния тим именно заради \"сините\", е постигал успех над тях с „Нефтохимик“, „Велбъжд“, „Локомотив“ (Пд), „Черноморец“, а сега и с „Лудогорец“. Бургазлията се размина с успех над състава от \"Герена\" единствено като наставник на „Литекс“.Въпреки успеха и откъсването на върха с 5 точки от втория ЦСКА-София и с цели 11 от третия „Левски“, капитанът на „орлите“ Светослав Дяков заяви, че е твърде рано да се говори за титлата. „Дори и да победим в следващия мач, който е много важен за нас, няма да капарираме титлата. Програмата ни е тежка, но ние сме „Лудогорец“ и трябва да се справим”, заяви Дяков.Победата дойде и като подарък за рождения ден на изпълнителния директор на „Лудогорец“ Ангел Петричев. Той благодари на момчетата за приятните емоции навръх празника си, но припомни, че добрата игра трябва да продължи и в следващите важни срещи - срещу „Брага“ от Лига Европа и срещу ЦСКА-София. „Най-важното сега е играчите да се възстановят за мача с „Брага“, каза той.Португалският тим пристига в България на 1 ноември с чартърен полет от Порто до Варна. Двубоят от група „С“ на Лига Европа е на 2 ноември от 20:00 ч на „Лудогорец Арена“ и ще бъде ръководен от руска съдийска бригада. Главен съдия ще е 44-годишният бивш нападател Владислав Безбородов, който вече е ръководил два мача на националния ни тим. През 2010 г. той свири европейската квалификация България - Черна гора (0:1) в София, а 2 години по-късно и световната квалификация с Чехия (0:0) в Прага. \n\n\n                    ", "date": "2017.10.30", "title": "Херо се покая, „Лудогорец“ се стяга за „Брага“"}
{"url": "http://www.monitor.bg/a/view/6368-%D0%9D%D0%B0%D1%80%D1%8A%D0%B3%D0%B0%D1%85%D0%B0-%D1%81-%D0%BD%D0%BE%D0%B6-%D0%B1%D0%B8%D0%B2%D1%88-%D0%BB%D0%B5%D0%B2%D1%81%D0%BA%D0%B0%D1%80/", "text": "Юсеф Рабех се отървал без засегнати органи\n                    Бившият защитник на „Левски” Юсеф Рабех е бил нападнат в близост до дома си в мароканската столица Рабат. Атаката е дошла от двама души, които са намушкали с нож гърба на футболиста.Няколко минути по-късно съсед на Юсеф го е откарал веднага в най-близката болница. Рабех е имал множество прободни рани, но за щастие нито една от тях не се е оказала фатална. След адекватна намеса на лекарите той е останал два дни в клиниката и е бил изписан. Нещо повече – мароканецът е играл цял мач в събота в първия финал на африканската Шампионска лига между египетския „Ал Ахли” и неговия „Уидад Казабланка” (1:1).„Той е извадил късмет, тъй като няма засегнати вътрешни органи. Раните не са една и две, но хубавото е, че се е разминал с най-лошото”, коментират медици пред местни медии.Рабех е шампион с „Левски“ през сезон 2008/09, когато всъщност „сините” спечелиха за последно титлата на България. През февруари 2010 г. Юсеф напусна със скандал „Герена” заради серия от пиянски изяви.\n\n\n                    ", "date": "2017.10.30", "title": "Наръгаха с нож бивш левскар"}
{"url": "http://www.monitor.bg/a/view/75037-%D0%95%D0%B4%D0%B5%D0%BD-%D0%90%D0%B7%D0%B0%D1%80-%D0%BF%D0%BB%D0%B0%D1%88%D0%B8-%D0%A0%D0%BE%D0%BC%D0%B0/", "text": "Конте спокоен, въпреки натоварения график\n                    Белгийската звезда на „Челси“ Еден Азар се опита да стресне „Рома“ преди двубоя помежду им в Шампионската лига. „Сините“ от Лондон гостуват утре вечер от 21:45 часа българско време в Рим, като преди срещата са начело във временното класиране със 7 точки от 3 двубоя, а „римските вълци“ са втори с актив от 5 точки.Азар, който преди дни донесе победата на „Челси“ с 1:0 над „Борнемут“ в мач от Х кръг на Висшата лига, заяви, че вече всички контузии са зад гърба му и няма търпение да излезе на терена. През лятото белгиецът пострада тежко по време на тренировка с националния отбор, като впоследствие претърпя операция на глезена и пропусна предсезонната подготовка на „Челси“.„Да, със сигурност вече съм напълно здрав и контузията е в миналото, напълно съм готов и просто искам да играя. Голямата седмица идва, така че е важно и доверието да остане. Сега имаме самочувствие преди мачовете в Шампионска лига и Висшата лига и сме готови за добро представяне и на двата фронта“, заяви Азар.След гостуването в Рим на „сините“ от Лондон им предстои домакинство на „Манчестър Юнайтед“ във Висшата лига. Натовареният график обаче не притесни мениджъра на „Челси“ Антонио Конте, който демонстрира завидно спокойствие.„Няма да ни бъде никак лесно, но преди всичко трябва да мислим мач за мач. Първо на преден план за нас е „Рома“. След този мач ще започнем да мислим и за двубоя с „Юнайтед“, призна италианецът.При гостуването на „Рома“ на „Станфорд Бридж“ в предишния кръг от Шампионската лига, завършил 3:3, агитката на „римските вълци“ засипа с расистки обиди Антонио Рюдигер от „Челси“, но вероятността това да се случи отново утре вечер не притеснява Конте. „Феновете на „Рома“ просто са по-експанзивни. Мисля, че играчите ми имат добър опит и могат да се справят с подобен тип ситуации“, заяви той.\n\n\n                    ", "date": "2017.10.30", "title": "Еден Азар плаши „Рома“"}
{"url": "http://www.monitor.bg/a/view/34237-%D0%A2%D1%80%D0%B5%D0%BD%D1%8C%D0%BE%D1%80%D1%8A%D1%82-%D0%BD%D0%B0-%D0%A5%D0%BE%D1%84%D0%B5%D0%BD%D1%85%D0%B0%D0%B9%D0%BC-%D1%81%D0%B5-%D0%B8%D0%B7%D0%B2%D0%B8%D0%BD%D0%B8-%D0%B7%D0%B0-%D0%B3%D0%B0%D1%84/", "text": "\n                    Наставникът на „Хофенхайм“ - съперник на „Лудогорец“ в Лига Европа, Юлиан Нагелсман се извини за инцидента, при който удари фен с бутилка минерална вода по време на мача срещу „Борусия“ (Мьонхенгладбах) от Бундеслигата, загубен с 1:3.В 61-ата минута 30-годишният треньор изпусна нервите си след изравнителния гол на гостите, хвърли бутилка към публиката и удари фен. Секунди по-късно тя полетя обратно към него, като се размина на сантиметри от главата му. „Това беше глупаво действие от моя страна. Исках да хвърля бутилката в стената, но тя се беше оплела в якето ми. Това няма да се повтори. Наистина исках да хвърля бутилката от пейката в стената. Благодаря на Господ, че тя не удари директно фена, но наистина съжалявам“, извини се Нагелсман.„Лудогорец“ спечели с 2:1 в Разград срещу немския тим в мач от груповата фаза на Лига Европа, като ответният двубой в Германия е през декември.\n\n\n                    ", "date": "2017.10.30", "title": "Треньорът на „Хофенхайм“ се извини за гаф"}
{"url": "http://www.monitor.bg/a/view/23680-%D0%91%D0%B0%D0%B9%D0%B5%D1%80%D0%BD-%D0%BD%D0%B5-%D0%B2%D0%B7%D0%B5-%D0%9B%D0%B5%D0%B2%D0%B0%D0%BD%D0%B4%D0%BE%D0%B2%D1%81%D0%BA%D0%B8-%D0%B2-%D0%A8%D0%BE%D1%82%D0%BB%D0%B0%D0%BD%D0%B4%D0%B8%D1%8F/", "text": "\n                    Голмайсторът на „Байерн“ (Мюнхен) Роберт Левандовски ще пропусне днешното гостуване на „Селтик“ от група „В“ на Шампионската лига.Полският нападател се контузи при победата с 2:0 над РБ (Лайпциг) в Х кръг на Бундеслигата и се оплака, че това е следствие от натоварения му график с „баварците“ и мачовете за националния отбор.Макар разтежението на Левандовски да остави временния треньор на „Байерн“ Юп Хайнкес без основен нападател, тъй като и Томас Мюлер е с травма, от клуба прецениха да не взимат поляка за гостуването в Шотландия. Все пак шефовете на тима дадоха ясно да се разбере, че състоянието на Левандовски не е толкова тежко и при други обстоятелства не биха се лишили от услугите му.„Ако трябваше да играем с „Реал“ (Мадрид), сигурно щеше да пътува. Треньорът не иска да поема никакви рискове, тъй като мисли за мача в неделя, който е много важен за нас“, призна шефът на „Байерн“ Карл-Хайнц Румениге. На 4 ноември „баварците“ гостуват на „Борусия“ (Дортмунд), като преди срещата водят във временното класиране с 23 точки, а „жълто-черните“ са втори с 20.\n\n\n                    ", "date": "2017.10.30", "title": "„Байерн“ не взе Левандовски в Шотландия"}
{"url": "http://www.monitor.bg/a/view/378-%D0%98%D0%B2%D0%B0%D0%BD-%D0%93%D0%BE%D1%80%D0%B0%D0%BD%D0%BE%D0%B2-%D1%81%D0%B5-%D0%B2%D1%80%D1%8A%D1%89%D0%B0-%D0%B2-%D1%81%D1%82%D1%80%D0%BE%D1%8F/", "text": "\n                    Защитникът на „Левски“ Иван Горанов е напълно възстановен от контузия и се завръща в състава на Делио Роси. Крайният защитник страдаше от разтежение, което му попречи да вземе участие в мача с „Монтана“ за Купата на България, спечелен с 1:0, и гостуването на „Лудогорец“, от Първа лига, загубено с 0:2. Горанов премина вчера по обяд последни медицински прегледи, които са установили, че може да започне тренировки с отбора. По всяка вероятност Роси ще разчита на него още в следващия мач на „сините“ – домакинството срещу „Локомотив“ (Пловдив) от ХV кръг на Първа лига тази събота.Италианският спец е на мнение, че при загубата от „Лудогорец“ тимът му се е пропукал именно в защита и обяви, че ще работи за заздравяването й.„Загубихме, защото направихме много грешки. Вторият гол се отрази психически и рухнахме. „Лудогорец“ е добър отбор, който в момента е по-добър от нас и заслужаваше да спечели“, коментира Роси след срещата в Разград.Капитанът на „сините“ Божидар Митрев пък бе също призна, че загубата от „Лудогорец“ е напълно заслужена. „Превъзхождаха ни през цялата среща, играха си с нас като котка с мишка. Явно са по-силни от нас на този етап. Никой не казва нищо, като не ни вкараха гол в десет поредни мача. Нормално е защитата да се пропука. Ние трябва да играем силно като отбор, а в Разград играхме слабо“, заяви националният вратар. \n\n\n                    ", "date": "2017.10.30", "title": " Иван Горанов се връща в строя"}
{"url": "http://www.monitor.bg/a/view/21027-%D0%94%D1%8A%D1%80%D0%B6%D0%B0%D0%B2%D0%B0%D1%82%D0%B0-%D0%BE%D1%82%D0%BF%D1%83%D1%81%D0%BD%D0%B0-1-%D0%BC%D0%BB%D0%BD-%D0%BB%D0%B5%D0%B2%D0%B0-%D0%B7%D0%B0-%D1%81%D1%82%D0%B0%D0%B4%D0%B8%D0%BE%D0%BD%D0%B0-%D0%BD%D0%B0-%D0%A1%D0%BF%D0%B0%D1%80%D1%82%D0%B0%D0%BA%D0%92%D0%B0%D1%80%D0%BD%D0%B0/", "text": "\n                    Министерският съвет стартира процедурата по отпускане на 1 млн. лева от държавния бюджет за изграждане на нов футболен терен, съблекални и трибуни на стадион \"Спартак\" във Варна. Проблемът с базата е изложен на среща на ръководството на ФК \"Спартак\" (Варна) и представители на фен клуба с премиера Бойко Борисов. Кметът на Варна Иван Портних, който участваше на срещата, каза, че на следващото заседание на Общинския съвет на Варна ще се разгледа предложение за връщане на имотите в собственост на общината. Той пое ангажимент, че при положително гласуване от Общинския съвет, Общината ще предостави Стадион \"Спартак\" и прилежащите му спортни съоръжения за ползване на клуба. За цялостното реновиране на базата са необходими 1 млн. лева.\n\n\n                    ", "date": "2017.10.30", "title": "Държавата отпусна 1 млн. лева за стадиона на \"Спартак\" (Варна)"}
{"url": "http://www.monitor.bg/a/view/49221-%D0%9F%D0%BE%D1%80%D1%82%D1%83%D0%B3%D0%B0%D0%BB%D1%86%D0%B8%D1%82%D0%B5-%D0%B1%D0%B5%D0%B7-%D1%82%D1%80%D0%B5%D0%BD%D1%8C%D0%BE%D1%80%D0%B0-%D1%81%D0%B8-%D0%B2-%D0%A0%D0%B0%D0%B7%D0%B3%D1%80%D0%B0%D0%B4/", "text": "\n                    Треньорът на „Брага“ Абел Ферейра няма да води отбора си при гостуването на „Лудогорец“ в мач от група „С“ на Лига Европа. Срещата е в четвъртък от 20 ч в Разград, а първият сблъсък завърши с победа с 2:0 за „орлите“.Ферейра получи наказание за 1 мач от УЕФА и няма да седне на пейката на „Брага“ на „Лудогорец Арена“. Санкцията е именно от гостуването на българския шампион в Португалия. Заради използване на пиротехника и расистки скандирания от страна на феновете в този двубой „Брага“ е наказан глоба от 15 000 евро и с частично затваряне на трибуните за предстоящите домакински мачове от Лига Европа. Най-близкото домакинство на отбора е срещу „Хофенхайм“ на 23 ноември.Преди да отпътува за България воденият от Абел Ферейра тим победи с минималното 1:0 гостуващия „Чавес“ в среща от Х кръг на португалското първенство. Това бе седми успех за отбора от началото на сезона, с който се изкачи на четвърто място във временното класиране с актив от 21 т. Домакините стигнаха до победата с попадение на Бруно Виана в средата на второто полувреме с глава след центриране на Джеферсон от корнер отдясно.\n\n\n                    ", "date": "2017.10.30", "title": "Португалците без треньора си в Разград"}
{"url": "http://www.monitor.bg/a/view/34568-%D0%9B%D1%8E%D0%B8%D1%81-%D0%A5%D0%B0%D0%BC%D0%B8%D0%BB%D1%82%D1%8A%D0%BD-%D1%81%D0%BF%D0%B5%D1%87%D0%B5%D0%BB%D0%B8-%D1%87%D0%B5%D1%82%D0%B2%D1%8A%D1%80%D1%82%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B0-%D1%82%D0%B8%D1%82%D0%BB%D0%B0-%D0%9E%D0%91%D0%97%D0%9E%D0%A0/", "text": "Девето място стигна на британеца за да елиминира Фетел от играта\n                    Британецът Люис Хамилтън с „Мерцедес” спечели четвъртата си титла във Формула 1. Това стана две състезания преди края на сезона, в Гран при на Мексико. Хамилтън завърши едва девети, но главният му конкурент Себастиан Фетел с „Ферари” остана четвърти и няма теоретични шансове да го измести от върха, тъй като разликата между тях е 56 точки.Надпреварата започна с обиколка №1000 за годината, която се оказа и най-експлозивната от началото на сезона, заради тройната катастрофа, с която беше белязана. Стартиралият от втора позиция Макс Верстапен („Ред Бул”) се изстреля пред лидера Фетел, а във втория завой Хамилтън съзря пролука и също се опита да излезе пред германеца. Там обаче Фетел сряза с предното си крило задната му гума.От цялата работа Верстапен излезе напред и в крайна сметка спечели състезанието, а Хамилтън и Фетел влязоха в бокса, за да продължат гонитбата като последен и предпоследен. Така съдбата на титлата беше решена 27 секунди след старта.„Разбира се, че си представях по друг начин битката, в която да спечеля четвъртата си титла, коментира Хамилтън. – Първо след катастрофата си помислих, че има още две състезания, в които мога да стартирам от първа позиция и да спечеля. След това обаче реших, че ще гоня докрай и дори това аутсайдерско класиране ме направи шампион.”След финала Хамилтън се загърна с британския флаг, влезе в бокса си, целуна четири от хостесите на „Мерцедес”, изпи чаша шампанско и поздрави всички в гаража.„Едва в този момент ми мина през главата, че успехът ми се дължи на всичките тези инженери, механици, на целия екип, на хилядите хора във фабриката, които ми дадоха тази прекрасна кола и този неудържим мотор, с които да постигна това, каза той. – Изпитвам невероятно уважение към тези хора, които след всяко състезание разглобяват колата на всичките й детайли и след това я събират отново. Не знам как да им се отблагодаря.”Далеч по-сдържан беше Себастиан Фетел. „Тежък ден. Той спечели титлата и то заслужено, а не аз. Трябва да приема този факт всичко свърши”, каза германецът.На фона на тази драма второто и третото място, съответно на Валтери Ботас и Кими Райконен, бяха отмити от шампионското шампанско. „Господи, сега седя тук с четвъртата си тила, каза още Хамилтън. – Седя и си мисля, какво ли биха казали в този момент някогашните ми учители за малкия Люис…” 1. М. Верстапен (Хол), \"Ред Бул\" 1.36:26,552 ч.\n2. В. Ботас (Фин), \"Мерцедес\" +19,678 сек.\n3. К. Райконен (Фин), \"Ферари\" +54,007\n4. С. Фетел (Гер), \"Ферари\" +1:10,078 мин.\n5. Ест. Окон (Фр), \"Форс Индия\" +1 об.\n6. Л. Строл (Кан), \"Уилямс\" +1 об.\n7. С. Перес (Мекс), \"Форс Индия\" +1 об.\n8. К. Магнусен (Дан), \"Хаас\" +1 об.\n9. Л. Хамилтън (Вбр), \"Мерцедес\" +1 об.\n10. Ф. Алонсо (Исп), \"Макларън\" +1 об.\n11. Ф. Маса (Браз), \"Уилямс\" +1 об.\n12. Ст. Вандоорн (Бел), \"Макларън\" +1 об.\n13. Пиер Гасли (Фр), \"Торо Росо\" +1 об.\n14. П. Веерлайн (Гер), \"Заубер\" +2 об.\n15. Р. Грожан (Фр), \"Хаас\" +2 об.ОтпадналиД. Рикардо (Авл), \"Ред Бул\" 5-а об.\nК. Сайнц (Исп), \"Рено\" 8-а об.\nН. Хюлкенберг (Гер), \"Рено\" 24-а об.\nБр. Хартли (НЗ), \"Торо Росо\" 30-а об.\nМ. Ериксон (Шв), \"Заубер\" 55-а об.\n Пилоти: 1. Л. Хамилтън 333 т. - шампион, 2. С. Фетел 277, 3. В. Ботас 262, 4. Д. Рикардо 192, 5. К. Райконен 178, 6. М. Верстапен 148, 7. С. Перес 92, 8. Ест. Окон 85, 9. К. Сайнц 54, 10. Л. Строл 40, 11. Ф. Маса 36 т., 12. Н. Хюлкенберг 34 т., 13. Р. Грожан 28 т., 14. К. Магнусен 19 т., 15. Ст. Вандоорн 13 т., 16. Ф. Алонсо 11 т., 17. Дж. Палмър 8 т., 18. Д. Квят 5 т., 19. П. Ваеерлайн 5 т.Конструктори: 1. Мерцедес 595 т. - шампион, 2. Ферари 455 т., 3. Ред Бул 340 т., 4. Форс Индия 175 т., 5. Уилямс 76 т., 6. Торо Росо 53 т., 7. Рено 48 т., 8. Хаас 47 т., 9. Макларън 24 т., 10. Заубер 5 т.\n\n\n                    ", "date": "2017.10.30", "title": "Люис Хамилтън спечели четвърта световна титла (ОБЗОР)"}
{"url": "http://www.monitor.bg/a/view/33067-%D0%93%D1%80%D0%B8%D1%88%D0%BE-%D0%A1%D0%B5%D0%B7%D0%BE%D0%BD%D1%8A%D1%82-%D0%BC%D0%B8-%D0%B5-%D0%BD%D0%B0%D0%B9%D0%B4%D0%BE%D0%B1%D1%80%D0%B8%D1%8F%D1%82-%D0%B4%D0%BE%D1%81%D0%B5%D0%B3%D0%B0/", "text": "\n                    Григор Димитров коментира в интервю за официалния сайт на АТР своите постижения тази година преди да стартира участието си на турнира \"Мастърс\" 1000 в Париж. \"Вече съм по-спокоен, каза той. - Обичам да играя в Париж, живял съм тук, познавам града. Без cъмнение сезонът за мен досега е най-добрият. Успях да играя на постоянно ниво през цялата година. Спечелих големи турнири, това ми позволи да пропусна някои състезания тук и там, което пък помогна да бъда по-свеж, да бъда по-мотивиран за турнирите, в които участвах. Резултатите показват, че съм взел правилното решение. Голяма награда да бъда в Лондон е не само за мен, но и за екипа ми. Класирането ми е огромно постижение. Когато разбрах, не успях да се зарадвам истински. Бях много концентриран, защото очаквах всичко да се реши тук в Париж. Не вярвах, че ще успея да го направя преди последните мачове тук.\"\n\nДимитров уточнява, че постоянството е било ключът към успехите му.\n\nГришо и и треньорът му Дани Валверду се поглезиха с френски специалитети преди началото на турнира. Хасковлията е известен почитател на изтънчената местна кухня. Двамата посетиха един от популярните ресторанти и се насладиха на специалитетите на шеф Луи Гадби. Заведението Chez l’Ami Louis, което е открито през далечната 1924 година, е известно като “най-прочутото бистро в света” и е любимо местенце на много знаменитости. В него се предлагат традиционни френски ястия, сред които агнешко и черен дроб от патица.\n                    ", "date": "2017.10.30", "title": "Гришо: Сезонът ми е най-добрият досега"}
{"url": "http://www.monitor.bg/a/view/84348-%D0%91%D0%BE%D0%B6%D0%B8%D0%B4%D0%B0%D1%80%D0%B0-%D0%B0%D1%83%D1%82-%D0%BE%D1%82-%D0%A4%D0%B5%D1%80%D0%BC%D0%B0%D1%82%D0%B0/", "text": "\n                    \n\n\n                    ", "date": "2017.10.30", "title": "Божидара аут от „Фермата“"}
{"url": "http://www.monitor.bg/a/view/88864-%D0%A2%D0%BE%D0%BD%D0%B8-%D0%A1%D1%82%D0%BE%D1%80%D0%B0%D1%80%D0%BE-%D0%BF%D1%80%D0%B5%D0%B4%D0%BB%D0%B0%D0%B3%D0%B0-%D0%BF%D0%B0%D1%80%D0%B8-%D0%BD%D0%B0-%D0%A0%D0%BE%D0%BA%D1%81%D0%B0%D0%BD%D0%B0/", "text": "\n                    Певицата Роксана разкри, че фолкидолът Тони Стораро й е протегнал ръка в труден момент. Когато бившият съпруг на изпълнитеката на „За тебе, бебе“ Калин си тръгнал, Стораро-старши й звъннал с предложение за финансова подкрепа. Затова Роксана преглътна факта, че колегата й не я уважи на втората й разходка до олтара през юли. „Този му жест е по-важен от отсъствието му от сватбата“, изповяда се пред bTV тя. Софи Маринова също е пропуснала тържествената церемония. „От дете мечтаех да съм като нея, после се запознахме и аз бях много щастлива. Но са имали ангажименти, това ни е работата“, допълни 32-годишната чаровница.Междувременно Роксана се радва на втория си син, който се роди през август. Бебето носи името на гордия си татко Александър и с подранилата си поява на белия свят възпрепятства медения месец на родителите си. В грижите за рожбата си певицата разчита на своята свекърва, която често я отменя.\n\n\n                    ", "date": "2017.10.30", "title": "Тони Стораро предлага пари на Роксана"}
{"url": "http://www.monitor.bg/a/view/37145-%D0%9C%D0%B0%D0%B9%D0%BA%D1%8A%D0%BB-%D0%A4%D0%BB%D0%B5%D1%82%D0%BB%D0%B8-%D0%BE%D1%82%D0%BD%D0%BE%D0%B2%D0%BE-%D0%B1%D0%BE%D1%80%D0%B8-%D0%B7%D0%BB%D0%BE%D1%82%D0%BE-%D0%B2-%D0%9D%D0%94%D0%9A/", "text": "\n                    Ирландският хореограф Майкъл Флетли ще представи спектакъла си Lord of the Dance: Dangerous Games за втори път у нас. Шоуто, което преразказва с изкусни танци битката между доброто и злото, ще превземе зала 1 на НДК на 12 април догодина. София е една от 55-те спирките от световното турне на представлението, което ще стартира на 1 ноември в Москва. Последния си десант в България Флетли направи през 2015 г, като впечатли до такава степен публиката, че бе извикан няколко пъти на бис. Dangerous Games преповтаря най-запомнящите се музикални теми от оригинала и вълнуващото светлинно шоу, но добавя анимирана мултимедия в ярки цветове.Билети за събитието на цена от 35 до 90 лв може да намерите в мрежата на Eventim.  \n\n\n                    ", "date": "2017.10.30", "title": "Майкъл Флетли отново бори злото в НДК"}
{"url": "http://www.monitor.bg/a/view/53032-%D0%9C%D0%B8%D0%BA-%D0%94%D0%B6%D0%B0%D0%B3%D1%8A%D1%80-%D0%B2-%D0%B0%D1%84%D0%B5%D1%80%D0%B0-%D1%81-22%D0%B3%D0%BE%D0%B4%D0%B8%D1%88%D0%BD%D0%B0-%D0%BF%D1%80%D0%BE%D0%B4%D1%83%D1%86%D0%B5%D0%BD%D1%82%D0%BA%D0%B0/", "text": "\n                    Фронтменът на Rolling Stones Мик Джагър има връзка с 22-годишната филмова продуцентка Нур Алфала. Двамата се запознали покрай общия им приятел Брет Ратнър по време на световното турне на групата No Filter в началото на месеца. Музикантът, който тази година чукна 74, е имал няколко срещи с Алфала в апартамента си, като източник, близък до звездата издава, че личният му шофьор на няколко пъти возил красавицата до хотела й. „Мик е все същият легендарен чаровник, но дори музикантите от групата се изненадаха толкова млада и красива жена като Нур да дойде в Париж, за да се види с него. Мик не показва никакви признаци да забави темпото. Той определено още има този блясък в очите и характерната усмивка. Нур е много уверена и добре образована, така че тя се вписваше добре на всички елегантни места, където двамата ходеха“, добавя още той.Алфала е първата сериозна приятелка на Джагър след раздялата му с балерината Мелани Хамрик, която роди осмото му дете – 10-месечния Девро.\n\n\n                    ", "date": "2017.10.30", "title": "Мик Джагър в афера с 22-годишна продуцентка"}
{"url": "http://www.monitor.bg/a/view/59395-%D0%94%D0%B5%D1%81%D0%B8%D1%81%D0%BB%D0%B0%D0%B2%D0%B0-%D0%B8-%D0%9C%D0%B0%D0%BB%D0%BA%D0%B0%D1%82%D0%B0-%D0%9A%D0%BE%D0%B1%D1%80%D0%B0-%D0%B2%D0%B4%D0%B8%D0%B3%D0%B0%D1%82-%D1%81%D0%B2%D0%B0%D1%82%D0%B1%D0%B0/", "text": "\n                    Попфолк дивата Десислава и боксьорът Благой Найденов ще се разходят до олтара догодина. Щастливото събитие двамата планират след раждането на сина им. Очаква се първата им рожба да се появи на бял свят през януари и след като премине еуфорията, звездата на „Пайнер“ ще планира тържествена церемония. Новината за бъдещ втори наследник на изпълнителката на „Гледай да не бъркаш“ се разчу наскоро, но се оказа, че двойката правила опити от доста време. Певицата страдала от гинекологичен проблем, но се подложила успешно на операция. Междувременно Деси отрече слуховете, че не се разбира с родителите на младата си изгора. Семейството на спортиста я приема с отворени обятия, въпреки голямата разлика от 17 години помежду им. Найденов пък е в чудесни отношения със сина на певицата Майки. В момента Десислава се е отдала на заслужена почивка. Тя обяви в профила си във Фейсбук, че напуска музикалната сцена до следващото лято.\n\n\n                    ", "date": "2017.10.30", "title": "Десислава и Малката Кобра вдигат сватба"}
{"url": "http://www.monitor.bg/a/view/76194-%D0%9C%D0%B8%D1%81%D1%82%D0%B5%D1%80%D0%B8%D1%8F%D1%82%D0%B0-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%82%D0%B5-%D0%B3%D0%BB%D0%B0%D1%81%D0%BE%D0%B2%D0%B5-%D0%BF%D1%83%D1%81%D0%BA%D0%B0-%D1%81%D0%B8%D0%BD%D0%B3%D1%8A%D0%BB-%D1%81-%D0%9B%D0%B8%D1%81%D0%B0-%D0%94%D0%B6%D0%B5%D1%80%D0%B0%D1%80%D0%B4/", "text": "\n                    Pora Sotunda – това е първият сингъл, който „Мистерията на българските гласове“ ще издадат от новия си албум след 20-годишна пауза. Освен магическите гласове от хора, в песента звучи и легендарната австралийска певица Лиса Джерард. Какъв е резултатът от симбиозата на „Мистерията на българските гласове“ и носителката на „Златен глобус“ за музиката към „Гладиатор“, родните меломани имаха възможност да разберат още по времето на гастрола на Джерард в София и Пловдив през юни.\n\nPora Sotunda ще се появи на европейския пазар на 8 декември, а седмица по-късно ще зарадва и феновете в САЩ. Сингълът ще бъде издаден в ограничено количество – в 7 инчов винилов формат. Самият албум пък ще се появи на бял свят в началото на 2018 г., когато се очаква хорът да потегли и на световно турне заедно с Джерард.\n\nВ диска ще звучи и хоровата песен “Ганка”, която отпраща към корените на световноизвестният състав – носител на награда “Грами” от 1990 г. Заедно с това ще бъде представен и видеоклип, заснет в Родопите. В чужбина албумът ще бъде разпространяван от немската звукозаписна компания Prophecy Productions.\n\nВ проекта с участие се разписват и музикантите Петър Миланов (китара), Христина Белева (гъдулка), Костадин Генчев (кавал) и Димитър Карамфилов (контрабас). Албумът е продуциран от “Шуберт Мюзик Пъблишинг”, а песните в него са специално композирани за хора от Лиса Джерард, ирландеца Джулс Максуел и Петър Дундаков.\n                    ", "date": "2017.10.30", "title": "„Мистерията на българските гласове“ пуска сингъл с Лиса Джерард"}
{"url": "http://www.monitor.bg/a/view/23966-%D0%95%D0%BC%D0%B0-%D0%A3%D0%BE%D1%82%D1%81%D1%8A%D0%BD-%D0%BD%D0%B5-%D0%B8%D0%B7%D0%BF%D0%BE%D0%BB%D0%B7%D0%B2%D0%B0-%D1%81%D0%BE%D1%86%D0%B8%D0%B0%D0%BB%D0%BD%D0%B8-%D0%BC%D1%80%D0%B5%D0%B6%D0%B8/", "text": "\n                    Актрисата Ема Уотсън избягва използването на социалните мрежи. Звездата от култовата поредица „Хари Потър“ страни от тях, защото не желае да чете обидни квалификации за себе си. „Дори не влизам в Инстаграм или Фейсбук, например. Пазя се, защото не искам да чета коментари по мой адрес, защото съм сигурна, че това би ме побъркало. Дистанцирам се съзнателно, понеже съм човек като всички вас. А според мен днешните технологии заличават човешкия фактор. Аз съм истинска, реална съм и не искам да чета коментари по мой адрес, защото ще ме заболи, колкото и да се опитвам да стоя над нещата. В индустрия като шоубизнеса е изключително важно да запазиш разсъдъка си. Всъщност, това е най-важното нещо“, категорична бе пред сп. People 27-годишната красавица. \n\n\n                    ", "date": "2017.10.30", "title": "Ема Уотсън не използва социални мрежи"}
{"url": "http://www.monitor.bg/a/view/24224-%D0%90%D0%B4%D0%B5%D0%BB-%D0%BF%D0%B5%D1%87%D0%B5%D0%BB%D0%B8-%D0%BF%D0%BE-45-000-%D0%BF%D0%B0%D1%83%D0%BD%D0%B4%D0%B0-%D0%BD%D0%B0-%D0%B4%D0%B5%D0%BD/", "text": "\n                    По 45 хиляди паунда – толкова е печелила ежедневно британската певица Адел през 2016 г. Изпълнителката на Hello се нарежда в топ 10 на най-високоплатените знаменитости в Европа, според информация на Forbes, като по данни на списанието годишно тя получава доход в размер на 51 милиона долара.\n\nСредствата, оказва се, са основно благодарение на продажбите на третия й студиен албум „25“, който се появи на пазара през 2015 г. В световен мащаб от него са продадени над 20 милиона копия. Фактът, че Адел печели главно от закупуването на диска й идва като изненада в музикалните среди, където обикновено певци се радват на по-добри финансови инжекции от турнета.\n\nМеждувременно Адел е в процес на преговори за сключване на едногодишен договор с хотел в Лас Вегас, където певицата ще получава по половин милион долара за всяко свое шоу. Сред звездите, които са имали подобни ангажименти в хазартния град, са Бритни Спиърс, Марая Кери, Селин Дион и др.\n\nТова лято Адел обяви, че турнето в подкрепа на албума \"25\" може да й е последното, тъй като тя се смята за домошар и иска да се радва на \"малките неща в живота\". Два от четирите финални концерта, които трябваше да изнесе на \"Уембли\", бяха отложени заради проблеми с гласа й.\n                    ", "date": "2017.10.30", "title": "Адел печели по 45 000 паунда на ден"}
{"url": "http://www.monitor.bg/a/view/62355-%D0%97%D0%B0%D1%80%D1%8F-%D0%B8-%D1%84%D1%80%D0%B5%D0%BD%D1%81%D0%BA%D0%BE-%D0%B2%D0%B8%D0%BD%D0%BE-%D0%B7%D0%B0-%D0%A3%D1%81%D1%82%D0%B0%D1%82%D0%B0-%D0%B2-%D0%9F%D0%B0%D1%80%D0%B8%D0%B6/", "text": "Рапърът сбъдна мечтата на дъщеря си Ема с пътешествието\n                    С величествена заря, френско вино и кроасани Иван Динев-Устата отпразнува 40-ия си рожден ден в Париж. С вълнуващия воаяж той сбъдна мечтата на голямата си дъщеря Ема, която пък духна свещичките за 10-та си годишнина. „Това пътуване бе общ подарък. Както за моя, така и за нейния юбилей“, намигна пред „Монитор“ той. Топ локация в Париж за семейството се яви Айфеловата кула, пред която се спирали за селфи всеки ден от престоя си. Култово остава и посещението им в „Дисниленд“. „Мен ме е страх от люлки и скоростни влакчета. Но се качих, нали трябва да се правя на смел татко“, смее се изпълнителят на Leila Palatute. Спомените му обаче ще топли още дълго образът на величествената заря над знаменития дворец на „Дисни“. В унисон с двойния празник на семейството, раят на атракционите бележи 25 години от откриването си в същия ден, в който Устата и семейство се отбиват за парада на принцесите. Иван, съпругата му Светла и красивата Ема се отдадоха и на кулинарен туризъм във френската столица. „На малката много й харесаха парижките кроасани и френските макарони. На мен пък много ми допадна виното“, издаде още той. Тримата се разписаха с посещение ощекатедралата „Нотр Дам“, Версайският дворец и други.Любопитен факт е, че хитмейкърът и нежната му половинка Светла хвърлят пъпа на Ема именно в Париж преди години. С това може да се обясни манията й около всичко свързано с дестинацията. „Тя е влюбена в града, знае много неща за Франция като цяло и отдавна й беше мечта да я посети. Дори заради нея вкъщи гледаме мачове на футболния отбор „Пари Сен Жермен“.Междувременно УстатаВ края на седмицата двамата ще снимат клип. Големите си солови проекти на музикалния фронт пък е оставил за след Коледа. \n\n\n                    ", "date": "2017.10.30", "title": "Заря и френско вино за Устата в Париж "}
{"url": "http://www.monitor.bg/a/view/42233-%D0%A1%D1%82%D1%8A%D0%BB%D0%B1%D0%B0-%D0%B2-%D0%BD%D0%B5%D0%B1%D0%B5%D1%82%D0%BE-%D0%B7%D0%B0-%D0%9A%D0%B0%D0%BB%D0%B8%D0%B3%D1%83%D0%BB%D0%B0-%D0%B2-%D0%9D%D0%B0%D1%80%D0%BE%D0%B4%D0%BD%D0%B8%D1%8F-%D1%82%D0%B5%D0%B0%D1%82%D1%8A%D1%80/", "text": "Деян Донков прави неистова роля като „лудия“ император\n                    Как се модифицира властта и как променя своите поданици, как и най-добрите намерения се превръщат в своята противоположност, а доскорошните романтици стават най-перфидни диктатори – това са част от темите, които вълнуват режисьора Диана Добрева в нейния дългоочакван спектакъл по пиесата на Албер Камю „Калигула, чиято премиера бе преди няколко вечери в Народния театър „Иван Вазов“.И властта като машина, и човешкото същество, което я управлява, когато са лишени от любов, се развращават, за тях няма нищо свято. Калигула на Камю не се страхува да умре – може би затова е безпощаден и към останалите. Нещо повече – той търси смъртта, предизвиквайки и разтягайки до край(ност) границите на допустимата свобода. Хората умират и са нещастни - това е първоначалният подтик за героя да променя света след смъртта на любимата си сестра Друзила, но много бързо той се преобразява в каприз на абсолютен монарх – „Искам луната“, и му дава коз за издевателства в гонитбата на невъзможното. Калигула етой се обожествява и самонаблюдава в тях. В образа на „лудия“ император Деян Донков прави поредната си неистова роля, така различна от скорошната му поредица пишман-царе в „Процесът против богомилите“. Той е и объркан в човешкото си нещастие мъж, и звяр, готов да пълзи на четири крака и да ръмжи като разярен лъв в гаврата с всичко – любов, секс, поданици, държавническа отговорност, милост... Актьорът вгражда душата си в своя „пърформанс“ и сякаш на моменти изнемогва не само от акробатиката по първите редове, откъдето неговият Калигула като зрител се любува на естетизираното насилие над поданиците на империята. Той де факто е сам и изнася на плещите си целия спектакъл, в който героят му няма нито съмишленик, нито опонент: образите на „метежниците“ Деян Ангелов и Йосиф Шамли са доста бледи, на Александра Василева – любовницата Сезония, май само й сменят перуката от блудницата Мария Магдалена в „Последното изкушение\"... Единствен опонент на Калигула е колективният образ на анонимни заговорници, които ще се разправят брутално с него в стилизираната финална сцена, а той ще поеме по стълбата към небето (Stairway to Heaven?) и към историята. Една „летяща чиния“, подобна на тази на Бузлуджа (сценография – Нина Пашова), ще го прибере...Диана Добрева отново след „Саломе“ ни въвежда в навярно търсена еклектика, в един военизиран по дизайн и смисъл свят, в който като диви цветя избуяват елементи на преднамерения, естетизиран кич. Докато там лъскав травестит като от холивудско шоу обявяваше партито на Ирод, тук разпищолилият се Калигула се опиянява ота интимните му части са оформени съвсем по дамски. В империята звучи и опера от 17-18-и век (Биляна Петринска и Вяра Табакова), вероятно препратка към абсолютната монархия на Краля Слънце, така както има и други асоциации с днешния ден. Стихове от книгата „Море на живите“ на драматурга Александър Секулов внасят свой нюанс в темите. Силни и изненадващи визуални решения се редуват с автоцитати от други постановки на Добрева („дупките“ в декора на пода от „Къщата на гнева“, голият хореографски етюд в публичния дом, напомнящ танц от „Казанова“, мадам, която дава команди на момичетата на италиански, както започва „пресконференцията“ в „Саломе“... Тази тенденция е доста зрелищна, обаче едва ли ще се хареса на почитателите на Добрева, които тъгуват по чистата красота на компактните и моно-стилни „Медея“, „Йерма“, „Къщата на гнева“, „Вълци“. Предстои в следващите представления (9 и 18 ноември, 18 и 31 декември) някои от актьорите да се преборят и с немарливия изговор, защото в спектакъл по високия философски текст на Камю, колкото и да е впечатляващ визуално, словото е Господ.\n\n\n                    ", "date": "2017.10.30", "title": "Стълба в небето за Калигула в Народния театър"}
{"url": "http://www.monitor.bg/a/view/64682-%D0%98%D0%B7%D0%BB%D0%BE%D0%B6%D0%B1%D0%B0-%D1%82%D1%8A%D1%80%D1%81%D0%B8-%D0%BC%D0%B5%D1%81%D1%82%D0%B0%D1%82%D0%B0-%D0%BD%D0%B0-%D1%83%D0%B4%D0%BE%D0%B2%D0%BE%D0%BB%D1%81%D1%82%D0%B2%D0%B8%D0%B5-%D0%B2-%D0%B3%D1%80%D0%B0%D0%B4%D0%B0/", "text": "\n                    Изложба, която обобщава проекта „Мултиполис – образите на града“ се открива утре вечер от 18 ч. в Софийска градска художествена галерия, където ще може да се види до 26 ноември. В нея са представени Лъчезар Бояджиев, Василена Ганковска, Антоанета Гълъбова, Ивайло Динев, Любомир Игнатов, Илияна Кънчева, Минá Минов, Петър Минчев, Павел Найденов, Мартин Пенев, Красимир Терзиев, Миряна Тодорова, Коста Тонев, Мария Цанева, Вълко Чобанов. Куратор е Стефка Цанева.Начинанието „Мултиполис“ разглежда града като необятно поле, което може да предложи пространство и свобода за работа и взаимодействие между различни дисциплини. Изкуство, музика и теория са областите, които организаторите от The Fridge искат да поставят в непосредствен диалог. „Мултиполис“ започва под формата на отворена покана за млади художници, музиканти и теоретици от хуманитарни специалности. Събира се малка група от визуални артисти, изкуствоведи, социолози, музиканти. С тях работят художниците Лъчезар Бояджиев и Красимир Терзиев, социоложката Лея Вайсова и философът Димитър Божков, както и музиковедът Илия Граматиков. Няма зададена рамка – всеки от участниците може да се съсредоточи върху този аспект на града, който му говори най-много. На картата се очертават и основните теми/проблеми/локации – квартал „Христо Ботев“, Студентски град, парковете и местата за отдих, субкултурната сексуална практика „круизинг“ и други. Докато някои от авторите избират конкретно място, други се спират на определен феномен, а трети се вглеждат в средата около себе си, в хората и в начина им на живот.Представените автори са крайно различни като художествен език, фокус и подход, що се отнася до градските теми. Те участват с живописни работи, фотография, инсталации. Удоволствието се оказва пресечна точка на търсенията им, защото макар и проблематичен, грозен, мръсен, градът е и място за визуална наслада – от архитектурата, улиците и градските пейзажи, били те от Стара София или от някой панелен квартал. Но изложбата търси и какво има зад хубавата картинка и със средствата на изкуството находчиво се „намесва“ в нея... \n\n\n                    ", "date": "2017.10.30", "title": "Изложба търси местата на удоволствие в града"}
{"url": "http://www.monitor.bg/a/view/62622-%D0%A1%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%90%D1%80%D0%B0%D0%B1%D0%B8%D1%8F-%D1%81%D1%82%D1%80%D0%BE%D0%B8-%D0%B3%D1%80%D0%B0%D0%B4-%D0%BD%D0%B0-%D0%B1%D1%8A%D0%B4%D0%B5%D1%89%D0%B5%D1%82%D0%BE/", "text": "\n                    Градът с роботи, възобновяема енергия и собствени закони трябва да модернизира кралството и неговата икономика. Саудитският престолонаследник принц Мохамед ибн Салман представи план за строителството на футуристичен град, който трябва да помогне на кралството да се превърне в страна от XXI век. Принцът също така обеща, че държавата ще изповядва по-толерантна форма на ислям и ще стане по-отворена за религиите и традициите от цял свят. Така Саудитска Арабия иска да диверсифицира икономиката си и да привлече инвеститори. Градът, който получи името Неом, трябва да се разположи на бреговете на Червено море, недалеч от границите с Йордания и Египет.Предполага се, че неговата площ ще надхвърля 25 000 кв.км., а стойността на проекта се оценява на 500 милиарда долара. Той трябва да бъде финансиран от суверенния фонд на Саудитска Арабия Public Investment Fund (PIF) и частни инвеститори. Проектът ще бъде ръководен от Клаус Клайнфелд, бивш генерален директор на „Алкоа“, а преди това – на „Сименс“. Неом не е първият опит на страните от Персийския залив да построят от нулата нови големи градове, за да диверсифицират зависещата от петрол икономика.През 2006 г. Абу Даби започна строителството на град Масдар. Предполагаше се, че неговото население ще достигне 50 000 души, а електроенергията в него ще се произвежда само от възобновяеми източници. Но градът до момента не е достроен. Освен това, преди две години Египет обяви плановете си да построи нова столица източно от Кайро, но този проект на стойност 300 милиарда долара се бави. Саудитска Арабия също се е опитвала да строи нови градове, за да модернизира икономиката си.Преди 10 години тя започна да създава финансов окръг, кръстен в чест на крал Абдала. Този проект на стойност 10 милиарда долара трябваше да привлече международните финансови организации, но окръгът както и преди е пуст. „Кралството не е силно в осъществяването на мегапроект“, заяви икономистът от Capital Economics Джейсън Тюви. Те отвличат правителството от провеждането на непопулярни, но необходими икономически реформи, смята той. Неом трябва силно да се отличава не само от днешна Саудитска Арабия, но и от всички останали градове. Предвижда се, че там роботите ще бъдат повече, отколкото хората. Те ще се използват в различни отрасли – от здравеопазването до осигуряването на безопасност. Автомобилите ще се движат на автопилот, а градът ще се захранва с електричество само от слънчева и вятърна енергетика.Принц Мохамед призна, че няма да е никак лесно осъществяването на този проект. „Да се мечтае е лесно, но мечтите да станат реалност е доста трудно“. В Неом също така ще бъдат в сила собствени закони, по-приятелски към бизнеса и чужденците. Във видеото, което представя проекта, се виждат жени, практикуващи йога, и балерини. Градът е част от амбициозния план за реформи „Визия 2030“, която трябва да избави саудитската икономика от петролната зависимост.Според плана, PIF трябва да прави крупни инвестиции в страната и чужбина за сметка на средствата, получени от IPO на петролната държавна компания „Сауди Арамко“. Кралството се надява да привлече 100 милиарда долара, продавайки 5% от акциите. Изпълнителният директор на „Сауди Арамко“ Амин Насер потвърди, че IPO трябва да се проведе през 2018 г. Макар че запознати със ситуацията хора заявяват, че то може да бъде отложено за 2019 или дори отменено. Саудитските власти също така искат да привлекат чужди инвестиции. За целта те вече са предприели някои стъпки, например, смекчиха ограниченията на фондовия пазар за чужденци. През септември в страната за пръв път се появиха търговски съдилища. Преди това бизнесмените дълго се оплакваха от неизвестността, защото ислямското право позволява на съдилищата свободно да интерпретират законите.По данни на Конференцията на ООН за търговия и развитие /ЮКТАД/ през 2016 г. преките чужди инвестиции в Саудитска Арабия са се свили с 8,5% до 7,45 милиарда долара. Това е най-ниското ниво за последните години. Както заяви на презентацията на проекта изпълнителният директор на SoftBank Масайоси Сон, неговата компания ще инвестира в Saudi Electricity, която трябва да захранва Ноем със слънчева енергия. Проектът подчертава желанието на принц Мохамед ибн Салман да либерализира не само икономиката, но и саудитското общество. През септември кралството вече демонстрира това, отменяйки забраната жени да карат коли. „Искаме да живеем нормален живот, който да отразява нашата религиозна търпимост, нашите добри обичаи и традиции, за да дадем своя принос за развитието на света и за развитието на нашето общество“, заяви принцът.\n\n\n                    ", "date": "2017.10.30", "title": "Саудитска Арабия строи град на бъдещето"}
{"url": "http://www.monitor.bg/a/view/6950-%D0%9A%D0%B5%D0%B2%D0%B8%D0%BD-%D0%A1%D0%BF%D0%B5%D0%B9%D1%81%D0%B8-%D0%90%D0%B7-%D1%81%D1%8A%D0%BC-%D0%B3%D0%B5%D0%B9/", "text": "\n                    Световноизвестният американски актьор Кевин Спейси призна за своята нетрадиционна сексуална ориентация. Повод за това бяха обвиненията срещу него за сексуален тормоз от актьора Антъни Рап. Спейси написа в Туитър, че много уважава Рап като актьор и е ужасен от тази история. \"Честно, не си спомням за тази среща. Излиза, че тя е била преди 30 години\", уточни той, добавяйки, че поднася своите \"най-искрени извинения\", ако нещо подобно наистина се е случило. Тази история е накарала Кевин Спейси да \"говори за други неща\", свързани с неговия живот. \"Моите най-близки знаят, че съм имал отношения както с мъже, така и с жени. През целия си живот съм обичал мъжете и съм имал романтични връзки с тях. Сега реших да живея като гей\", написа той. \"Искам да се справя с това честно и открито, като поставям началото с внимателно преосмисляне на собственото ми поведение\", допълва актьорът.Кевин Спейси е носител на два \"Оскара\" за най-добра мъжка роля. Сред най-известните му филми са \"Обичайните заподозрени\" и \"Американски прелести\".В интервю за Бъзфийд Антъни Рап е разкрил, че навремето се е сприятелил с Кевин Спейси, докато двамата са участвали заедно в постановка на Бродуей. Рап, тогава 14-годишен, е бил на парти в апартамента на 26-годишния Спейси. В края на вечерта по-възрастният му колега го е отвел в спалнята, положил го е леглото си и се е качил върху него. Антъни Рап споделя още, че е останал с впечатлението, че Спейси е пиян и въпреки че го е притискал здраво към леглото, той е успял да се измъкне и да напусне апартамента.\nРап, понастоящем 46-годишен и известен с ролята си в телевизионния сериал \"Стар Трек: Откритие\", казва, че е решил да проговори, след като скандалът с продуцента Харви Уайнстийн, обвинен в сексуални посегателства от десетки жени, е повдигнал въпроса за случващото се в развлекателната индустрия.\nРазкритието на Антъни Рап е накарало Кевин Спейси да сложи край на предположенията относно сексуалната си ориентация, след като години наред ревниво пазеше личния си живот и отказваше да говори по темата.\n\n\n                    ", "date": "2017.10.30", "title": "Кевин Спейси: Аз съм гей"}
{"url": "http://www.monitor.bg/a/view/80365-%D0%98%D0%BD%D1%86%D0%B8%D0%B4%D0%B5%D0%BD%D1%82-%D1%81-%D1%87%D0%B0%D1%81%D1%82%D0%B5%D0%BD-%D1%81%D0%B0%D0%BC%D0%BE%D0%BB%D0%B5%D1%82-%D0%BD%D0%B0-%D0%BB%D0%B5%D1%82%D0%B8%D1%89%D0%B5%D1%82%D0%BE-%D0%B2-%D0%91%D1%80%D0%B5%D0%BC%D0%B5%D0%BD/", "text": "\n                    Полетите от летището в Бремен бяха спрени късно снощи, а пристигащите самолети - отклонени към други аерогари, заради инцидент с частен самолет, съобщи летищната управа, цитирана от ДПА.\n\nСамолетът е излязъл при кацане от пистата и е спрял на 15 метра от нея в тревата.\n\nЛетателната машина с руска регистрация не е сериозно повредена и тримата души на борда - членове на екипажа - са невредими.\n\nНе е ясно дали произшествието е станало заради бурята Херварт, която отне вчера живота на няколко души в Германия и други европейски държави. По случая се води разследване.\n\nНе е известно колко време ще остане затворено летището, отбеляза ДПА.\n\nВ същото време международен полет на авиокомпания \"Юнайтед еърлайнс\" е бил отклонен от маршрута си заради съобщения за пушек в пътническия салон и кацна благополучно в Бостън, предаде Асошиейтед прес.\n\nТранспортните власти на щата Масачузетс съобщиха, че няма пострадали на самолета, пътувал от Мюнхен за летище \"Дълес\" във Вашингтон, който кацна без инциденти на бостънското летище \"Логан\".\n\nПушекът, за който се съобщава, изглежда, е дошъл от помещението в самолета, където се приготвя храната.\n                    ", "date": "2017.10.30", "title": "Инцидент с частен самолет на летището в Бремен "}
{"url": "http://www.monitor.bg/a/view/13291-%D0%9E%D1%89%D0%B5-%D0%B5%D0%B4%D0%BD%D0%B0-%D0%B4%D0%B0%D0%BC%D0%B0-%D1%81-%D0%BC%D0%B5%D1%80%D0%B0%D1%86%D0%B8-%D0%B7%D0%B0-%D0%9A%D1%80%D0%B5%D0%BC%D1%8A%D0%BB/", "text": "\n                    Още една жена даде заявка, че ще мери сили за поста на президент на Русия След известната тв водеща Ксения Собчак, мераци за Кремъл прояви и колежката й Екатерина Гордон. Тя направи съответното съобщение, което в понеделник бе качено на YouTube и където тя се представя като „защитник на самотните майки и деца“, предаде ТАСС.„Казвам се Екатерина Гордон, на 37 години съм и реших да се възползвам от правото си и да издигна кандидатурата си за поста президент на Руската федерация“, казва журналистката Гордон, която освен това е певица и поет. Тя отбелязва в обръщението си, че има две деца, 10-годишен журналистически стаж и собствена юридическа компания, която от пет години защитава правата на жените и децата. Журналистката твърди, че нейната кандидатура ще е единствената „несъгласувана с Кремъл“.Първото образование на Гордон е педагогическо, след това тя завършва висши курсове по режисура, в момента изучава право, пишат агенциите. Дълги години работи като водещ в няколко руски радиостанции, сред които „Говори Москва“, „Ехото на Москва“, „Маяк“, „Култура“ и др. Била е и журналист в телевизиите „Първи канал“, „Звезда“ и О2ТВ. От 2012 г. насам журналистката е активен правозащитник. Като автор на музика и текстове на песни е носител на две награди „Златен грамофон“. Автор е на няколко книги и сценарии за пиеси. Участвала е в множество протестни акции. Организатор е на движението „Ненужна природа“, което пропагандира модата да се отглеждат непородисти кучета - помияри. В личен план Гордон има зад гърба си три брака с двама мъже, като с втория си мъж се жени и развежда два пъти.Преди дни на въпрос може ли жена да стане президент действащият държавен глава Владимир Путин отговори, че „в Русия всичко е възможно“. Самият той още не е огласил решението си дали ще се кандидатира за още един мандат в Кремъл. Изборите за президент на Русия са насрочени за 18 март догодина.\n\n\n                    ", "date": "2017.10.30", "title": "Още една дама с мераци за Кремъл "}
{"url": "http://www.monitor.bg/a/view/42059-%D0%A0%D1%83%D1%81%D0%B8%D1%8F-%D1%81%D1%8A%D0%BA%D1%80%D0%B0%D1%89%D0%B0%D0%B2%D0%B0-%D0%B2%D0%BE%D0%B5%D0%BD%D0%BD%D0%BE%D1%82%D0%BE-%D1%81%D0%B8-%D0%BF%D1%80%D0%B8%D1%81%D1%8A%D1%81%D1%82%D0%B2%D0%B8%D0%B5-%D0%B2-%D0%A1%D0%B8%D1%80%D0%B8%D1%8F/", "text": "\n                    Русия може да съкрати военното си присъствие в Сирия, съобщава в. „Комерсант“, позовавайки се на военно-дипломатически източници. Както пише изданието, правителствената войска в момента контролира около 95% от територията на арабската република и за финалното настъпление срещу позициите на терористите мащабна руска подкрепа вече не е нужна. „Ако плановете бъдат реализирани, то в Сирия ще остане руски контингент, необходим само за охраната на обектите в Хмеймим и Тартус, подразделенията на военната полиция и военни съветници, допълва вестникът. Източниците му утвърждават, че смесената авиационна група на Военно-космическите сили може да бъде съкратени, но системите за ПРО, прикриващи руските обекти в Сирия, ще останат. \n                    ", "date": "2017.10.30", "title": "Русия съкращава военното си присъствие в Сирия "}
{"url": "http://www.monitor.bg/a/view/39519-%D0%A2%D1%80%D1%8A%D0%BC%D0%BF-%D0%BF%D0%BE%D0%B8%D1%81%D0%BA%D0%B0%D0%BB-%D1%81%D1%80%D0%B5%D1%89%D0%B0-%D1%81-%D0%A0%D0%BE%D1%85%D0%B0%D0%BD%D0%B8-%D1%82%D0%BE%D0%B9-%D0%BE%D1%82%D0%BA%D0%B0%D0%B7%D0%B0%D0%BB/", "text": "\n                    Президентът на САЩ Доналд Тръмп отново изрази недоволство от разследването за предполагаеми връзки между членове на предизборния му екип и руското правителство, предаде Асошиейтед прес.\nТръмп заяви в Туитър, че се появяват нови и нови факти\" за връзки между Русия и бившата му опонентка за президентския пост Хилари Клинтън. \"НАПРАВЕТЕ НЕЩО!\", призова президентът на САЩ в един от петте си поста в социалната мрежа.\nАмериканският държавен глава направи изявленията си, след като късно в петък телевизия Си Ен Ен съобщи, че федерален съд във Вашингтон е повдигнал първите обвинения по разследването за връзки с Русия, водено от специалния съветник Робърт Мълър.\n\nВ туитовете си Тръмп отбеляза, че предизборният екип на Клинтън е помогнал за финансирането на политическо разследване срещу него. В резултат на това проучване според президента на САЩ е било създадено досието за предполагаемите му връзки с Русия.\nТръмп напомни и за продажбата на уран на Москва по времето, когато Хилари Клинтън е била държавен секретар на САЩ, за десетките хиляди имейли с класифицирана информация, които тя е съхранявала на частен сървър, както и за решението на тогавашния директор на ФБР Джеймс Коми да не й повдига обвинения за възможно неправилно съхранение на поверителната информация. \"Вместо това те търсят фалшиво наговаряне между Тръмп и Русия, което дори не съществува\", заяви той.\nВ последния си туит Тръмп каза, че темата за Русия неслучайно се повдига отново точно в момент, когато Републиканската партия се бори за исторически, според президента на САЩ, данъчни реформи и съкращаване на данъците.\n\nМеждувременно стана ясно, че Тръмп е искал да се срещне с иранския си колега Хасан Рохани по време на Общото събрание на ООН миналия месец, но получил отказ според иранското външно министерство, цитирано агенция Тансим, предаде ДПА. \"Американската страна предложи среща между двамата, което обаче бе отказано от президента Рохани\", каза говорителят Бахрам Гасеми.\nПо-рано този месец Тръмп заяви, че няма да удостовери ключовото споразумение от 2015 г. между ислямската република и световните сили, което премахна санкции срещу Иран в замяна на ограничаване на иранската ядрена програма.\n                    ", "date": "2017.10.30", "title": "Тръмп поискал среща с Рохани, той отказал "}
{"url": "http://www.monitor.bg/a/view/18294-%D0%9A%D0%B8%D0%BC-%D0%A7%D0%B5%D0%BD-%D0%A3%D0%BD-%D0%B8-%D0%B6%D0%B5%D0%BD%D0%B0-%D0%BC%D1%83-%D0%B2%D1%8A%D0%B2-%D1%84%D0%B0%D0%B1%D1%80%D0%B8%D0%BA%D0%B0-%D0%B7%D0%B0-%D0%BA%D0%BE%D0%B7%D0%BC%D0%B5%D1%82%D0%B8%D0%BA%D0%B0/", "text": "\n                    Севернокорейският лидер Ким Чен Ун и съпругата му посетиха вчера обновена фабрика за козметика в Пхенян, съобщи държавната информационна агенция КЦТА, цитирана от Йонхап.\nКим и И Сол-джу, която рядко се появява на публични места, направиха обиколка във фабриката, за да се запознаят с производствения процес и да изпробват произвежданите там продукти за красота.\nСевернокорейският лидер остана много доволен и каза, че козметиките, произвеждани във фабриката, са многобройни и качествени, предаде КЦТА.\nИ роди третото си дете от Ким през февруари, съобщиха през август южнокорейски медии след спекулации, че е бременна, тъй като от няколко месеца не се бе появявала на обществени събития.Главнокомандващите въоръжените сили на Съединените щати, Южна Корея и Япония проведоха тристранни преговори, съобщи днес американската армия, цитирана от Ройтерс.\nПредседателят на Съвета на началник-щабовете на САЩ генерал Джоузеф Дънфорд е приел вчера южнокорейския и японския си колега в главната квартира на американското Тихоокеанско командване на Хавайските острови. Целта на срещата е била тримата да обменят мнения по въпроса за неотдавнашните севернокорейски изпитания на балистични ракети с голям обсег и ядрени опити.\n\"Те отправиха общ призив към Северна Корея да се въздържа от безотговорни провокации, нагнетяващи регионално напрежение, както и да се откаже от разрушителния и безразсъден път на развитие, по който е поела\", каза американската армия.\n\n\n                    ", "date": "2017.10.30", "title": "Ким Чен Ун и жена му в парфюмерия, топ военните от САЩ, Япония и Южна Корея искат мирна развръзка на конфликта с КНДР"}
{"url": "http://www.monitor.bg/a/view/45714-200-%D0%BF%D0%BE%D0%B6%D0%B0%D1%80%D0%B0-%D0%B2-%D0%A1%D0%B5%D0%B2%D0%B5%D1%80%D0%BD%D0%B0-%D0%98%D1%82%D0%B0%D0%BB%D0%B8%D1%8F/", "text": "\n                    Над 200 италиански пожарникари се бореха вчера с около 15 горски пожара в областите Пиемонте и Ломбардия, съобщиха спасителните служби, цитирани от Франс прес.\nНай-засегнатата зона е долината Суза, където пламъците, раздухвани от силни ветрове, се приближават към жилищни зони. Около 200 души бяха евакуирани снощи от старчески дом, а част от магистралата, водеща към тунела Фрежус, бе затворена.\nСпоред италиански медии около 1000 е общият брой на хората, напуснали домовете си заради пожарите в региона през последната седмица.\nСпоред основния земеделски синдикат тази година при горски пожари са изгорели 140 000 хектара гори в Италия, три пъти повече от изгорялата площ през 2016 година. Една от основните причини за това са рекордно малките количества валежи през последните месеци.\n                    ", "date": "2017.10.30", "title": "200 пожара в Северна Италия "}
{"url": "http://www.monitor.bg/a/view/35889-%D0%A0%D1%83%D1%81%D0%B8%D1%8F-%D1%81%D1%8A%D0%B7%D0%B4%D0%B0%D0%B2%D0%B0-%D0%BE%D1%80%D0%B1%D0%B8%D1%82%D0%B0%D0%BB%D0%BD%D0%B0-%D0%90%D0%95%D0%A6/", "text": "\n                    Държавната корпорация „Роскосмос“ е поръчала разработването на „орбитална атомна електроцентрала“, способна в космоса да предава електрическа енергия с помощта на лазерен лъч за зареждане на други спътници. Техническото задание за съответната научно-изследователска работа е било връчено на конструкторското бюро „Арсенал“, пише в. „Известия“.Миналата година друго предприятие от този отрасъл – ракетно-космическата корпорация „Енергия“ вече проведе успешен наземен експеримент за предаване на енергия с лазер на разстояние от 1,5 км. В новия космически апарат енергията ще се генерира от атомен източник, върху който се работи през последните 7 години, уточнява изданието. Разработчикът на проекта трябва до края на ноември 2018 г. да предостави на „Роскосмос“ евентуалния облик и основните характеристики на спътника, вариантите на неговото изпращане на различни орбити, както и подробни схеми за изстрелването му в космоса.В историята на бившия СССР вече има негативен опит в използването на подобен апарат, припомня „Известия“. През 1978 г. съветският спътник „Космос-954“ с ядрена глава пада в северозападните райони на Канада. Тогава Москва изплаща на пострадалата страна парична компенсация в размер на повече от 10 млн. долара. За цялата история на Съветския съюз са построени повече от 30 космически апарата с ядрени енергоустановки, посочват медиите.От корпорацията „Роскосмос“ и от конструкторското бюро „Арсенал“ отказват коментар относно новата разработка, посочва изданието. По-рано „Арсенал“ предложи на Министерството на отбраната да създаде орбитална групировка от космически апарати със средства за редиоелектронна борба, окомплектовани с ядрени енергийни установки.Научният ръководител на руския Институт за космическа политика Иван Моисеев смята разработката на орбитална АЕЦ за безперспективна, тъй като техническата й реализация е прекалено сложна, а вариантите за използване – неясни. „Това е стара идея и аз не виждам в нея никакво практическо приложение, освен в името на самия експеримент“, коментира експертът. Според него е далеч, по-лесно е спътникът да бъде оборудван със слънчеви батерии или пък да осигурява взаимно маневриране на два апарата за удържане на лазерния лъч. По думите на Моисеев, загубата на енергия при преобразуването й в светлинен лъч ще бъдат толкова голяма, че технологията ще се окаже икономически неефективна.Член-кореспондентът на Руската академия на космонавтиката „Циолковски“ Андрей Ионин е на противоположно мнение и смята изследванията на лазерни технологии в космоса за перспективни. В същото време обаче академикът се затруднява да поясни конкретните възможни сфери на прилагане на „космическата АЕЦ“. „Изпитването на лазер в космоса е продължение на идеята за предаване на слънчева енергия от спътника към Земята с помощта на лазерен лъч. И, ако в атмосферата този лъч може да се разсее, то в космическия вакуум практически нищо не му пречи“, категоричен е Ионин. Той е убеден, че това е изключително интересен проект, който досега няма аналог. По думите на експерта, лазерните технологии в космоса могат да намерят приложение при изпращането на микроспътници зад пределите на Слънчевата система. Например, подобен проект през 2016 г. презентираха интернет-инвеститорът Юрий Милнер и ученият Стивън Хокинг. Те предлагат с помощта на лазер да се ускори малък спътник до скорост 160 млн. км/ч, което ще му позволи за 20 години да достигне до Алфа Кентавър.\n\n\n                    ", "date": "2017.10.30", "title": "Русия създава орбитална АЕЦ  "}
{"url": "http://www.monitor.bg/a/view/40312-%D0%9E%D0%B1%D0%B2%D0%B8%D0%BD%D0%B8%D1%85%D0%B0-%D0%B2-%D0%B4%D1%8A%D1%80%D0%B6%D0%B0%D0%B2%D0%BD%D0%B0-%D0%B8%D0%B7%D0%BC%D1%8F%D0%BD%D0%B0-%D1%81%D0%B5%D0%BF%D0%B0%D1%80%D0%B0%D1%82%D0%B8%D1%81%D1%82%D0%B8%D1%82%D0%B5-%D0%B2-%D0%91%D0%B0%D1%80%D1%81%D0%B5%D0%BB%D0%BE%D0%BD%D0%B0/", "text": "Пучдемон отиде в Брюксел\n                    Испанският генерален прокурор Хосе Мануел Маса поиска да бъдат повдигнати обвинения срещу каталунски лидери, включително сваления премиер на регионалното правителство Карлес Пучдемон, членове на неговия кабинет и на ръководството на парламента на автономната област, предаде АП.\n\nМаса поиска повдигане на обвинения в бунт, противодържавна дейност и присвояване на обществени средства. Според испанската правна система тези престъпления са наказуеми със затвор до 30,15 и 6 години. Генералният прокурор добави, че ще поиска и налагане на ограничителни мерки срещу обвиняемите, но не уточни дали те ще включват незабавен арест и изпращане в затвора, докато очакват процеса.\n\nПо едно от делата прокурорът поиска повдигане на обвинения срещу свалени каталунски ръководители, включително регионалния премиер Карлес Пучдемон и неговия заместник Ориол Жункерас, макар че Маса не ги назова, отбелязва АП. По друго дело главният обвинител поиска повдигане на обвинения срещу членове на ръководството на каталунския парламент, включително председателката Карме Форкадел.\n\nСпоред испанската правна система прокурорът иска да повдигане на обвинения, след което искането се разглежда от съдия, отбелязва Ройтерс. Освен това генералният прокурор иска съдът да призове Пучдемон като свидетел.\n\nВ понеделник испанските власти дадоха на отстранените от постовете им членове на каталунското регионално правителство няколко часа, за да приберат от кабинетите личните си вещи. Това съобщи вътрешният министър на Испания Хуан Игнасио Соидо. Мадрид обаче предупреди, че бившите каталунски ръководители рискуват криминални обвинения, ако се опитат да изпълняват официални задължения.\n\nТази сутрин един от бившите членове на регионалното правителство публикува в Туитър своя снимка с пояснение, че е в кабинета си и \"изпълнява задълженията, възложени от народа на Каталуния\". Испанският вътрешен министър призова бившите каталунски ръководители да бъдат \"благоразумни и да се посветят на подготовката за предстоящите на 21 декември избори\" в областта.\n\nВ същото време парламентът на Каталуния призна решението на официален Мадрид за своето разпускане и прекрати работата си до провеждането на предсрочни избори. \"Заседанието на президиума е отменено, защото парламентът е разпуснат\", се казва в съобщение на пресслужбата на женералитата. На 27 октомври парламентът обяви независимост от Испания. Часове по-късно Сенатът на Испания одобри прилагането на Член 155 от конституцията на страната, която позволява налагането на пряко управление на Мадрид в автономията.\n\nМеждувременно бившият регионален премиер Карлес Пучдемон и други членове на разпуснатото правителство на испанската автономна област заминаха за Брюксел, където готвеха изявление. Там обаче местното правителство няма единна позиция по въпроса за предоставянето на политическо убежище на Пучдемон, съобщиха местни медии.\n\nДържавният секретар по убежището и миграцията Тео Франкен заяви в събота, че Пучдемон може да подаде молба за убежище до Белгия. Франкен уточни, че решението по молбата ще бъде взето от белгийски съд и ако има положително становище, Пучдемон ще бъде защитен от екстрадиция. Държавният секретар изрази съмнение, че в Испания Пучдемон ще бъде съден справедливо. По-късно белгийският премиер Шарл Мишел призова Франкен \"да не налива масло в огъня\" и настоя за диалог между Мадрид и Барселона.\n                    ", "date": "2017.10.30", "title": "Обвиниха в държавна измяна сепаратистите в Барселона"}
{"url": "http://www.monitor.bg/a/view/66442-%D0%9F%D0%BE%D1%87%D0%B8%D0%BD%D0%B0-%D1%80%D0%B0%D0%BD%D0%B5%D0%BD%D0%B0%D1%82%D0%B0-%D0%BF%D1%80%D0%B8-%D1%81%D0%BD%D0%BE%D1%89%D0%BD%D0%BE%D1%82%D0%BE-%D0%9F%D0%A2%D0%9F-%D0%BA%D1%80%D0%B0%D0%B9-%D1%81%D0%B5%D0%BB%D0%BE-%D0%92%D0%B5%D1%82%D1%80%D0%B5%D0%BD-%D0%B4%D0%BE%D0%BB/", "text": "\n                     Двама младоженци са намерили смъртта си в \"БМВ\"-то-ковчег, което се вряза в дърво на пътя между селата Братаница и Ветрен дол в неделя вечер. Ранената млада жена е починала в пазарджишката болница от получените травми, а на място при катастрофата е загинал 18-годишният Наско Ч. Това съобщи говорителят на местната Областна дирекция на МВР Мирослав Стоянов.Двамата били младоженци и се били оженили този август. 22-годишната Нина И. се е возела на задната седалка на немското возило, зад волана което седял 18-годишният Олег Ч. Тежката катастрофа станала малко преди 18 ч. на прав участък по шосето Пазарджик-Велинград, където младият и неопитен водач изгубил управлението на мощния автомобил, той се е завъртял, напуснал е пътното платно и се е врязал в дърво. В резултат на това са починали возещият се до шофьора негов съгражданин Наско Ч.- 18г., а малко по-късно в болницата и пътуващата на задната седалка Нина И.- 22г.  Раненият шофьор е бил настанен в здравното заведение под наблюдение, а заради жертвите на пътния инцидент в неделя вечерта пазарджишката болница бе окупирана от половината ромски квартал“Изток“, тъй като се оказа, че загиналите и раненият са негови жители. Заради струпването на много хора пред лечебницата и „Спешна помощ“ се наложи да бъдат изпратени 7 автопатрули с 20-ина полицаи, които да охраняват здравното заведение и лекарските екипи. Според запознати Нина и Наско били младоженци и вдигнали сватба през август. По неофициална информация „БМВ“-то е летяло с висока скорост и тъй като този участък е дълъг около 2 километра и е права отсечка, младият и неспособен шофьор е изгубил управлението и мощната кола се е ударила в крайпътно дърво. Според очевидци автомобилът е бил смазан да неузнаваемост и се е наложило авариен екип от служба“ Пожарна безопасност и защита на населението“ да срежат ламарините, за да извадят загиналия и ранените. \n\n\n                    ", "date": "2017.10.30", "title": "Двама младоженци намериха смъртта си в \"БМВ\"-ковчег"}
{"url": "http://www.monitor.bg/a/view/5848-%D0%9C%D0%BE%D0%B1%D0%B8%D0%BB%D0%BD%D0%B8-%D0%BF%D0%BE%D0%BB%D0%B8%D1%86%D0%B0%D0%B8-%D0%BE%D0%B1%D0%B8%D0%BA%D0%B0%D0%BB%D1%8F%D1%82-%D1%81%D0%B5%D0%BB%D0%B0-%D0%B8-%D0%BF%D0%B0%D0%BB%D0%B0%D0%BD%D0%BA%D0%B8-%D0%B2-%D0%9A%D1%8E%D1%81%D1%82%D0%B5%D0%BD%D0%B4%D0%B8%D0%BB%D1%81%D0%BA%D0%BE/", "text": "Борят битова престъпност в населени места без постоянно полицейско присъствие\n                    Мобилни екипи на Охранителна полиция, Криминална полиция и Икономическа полиция от ОДМВР – Кюстендил, започнаха срещи с кметове, кметски наместници и жителите на по-малките населени места в региона. Гражданите и представителите на местната власт ще имат възможност да споделят с униформените служители проблеми, свързани с обществения ред, извършвани престъпления, както и да подават сигнали, които налагат действия от други компетентни институции.\n\n„Целта на тези изнесени приемни е да се постигне по-добър резултат в работата по опазването на обществения ред и противодействието на конвенционалната престъпност в населените места, в които няма постоянно полицейско присъствие“, коментираха от пресцентъра на ОДМВР – Кюстендил.\n\nИзнесени приемни ще бъдат проведени в общините Бобошево, Сапарева баня, Рила и Кочериново по вече утвърден график.\n\n„Предполагаме, че много хора ще се отзоват, защото за никой не е тайна, че в малките населени места има не малко кражби. За всеки един човек е важно да опази имуществото си. Само преди ден, например, обраха възрастно семейство, от което крадци задигнаха 25 литра домашна ракия и цяло прасе“, обясняват криминалисти.\n                    ", "date": "2017.10.30", "title": "Мобилни полицаи обикалят села и паланки в Кюстендилско"}
{"url": "http://www.monitor.bg/a/view/15317-%D0%A1%D1%8A%D1%80%D0%B1%D0%B8%D0%BD-%D0%B8-%D1%81%D1%82%D0%BE%D0%BB%D0%B8%D1%87%D0%B0%D0%BD%D0%B8%D0%BD-%D0%BE%D0%BF%D1%80%D0%B0%D0%B7%D0%BD%D0%B8%D1%85%D0%B0-%D0%B4%D0%B5%D0%B1%D0%B8%D1%82%D0%BD%D0%B8%D1%82%D0%B5-%D0%BA%D0%B0%D1%80%D1%82%D0%B8-%D0%BD%D0%B0-%D0%B4%D0%BE%D0%B1%D1%80%D0%B8%D1%87%D0%BB%D0%B8%D1%8F/", "text": "\n                    37-годишният Иван М. - сръбски гражданин със статут на постоянно пребиваващ в България, живеещ в столицата, и 44-годишният Борислав Еф. от София, са задържани и обвинени за кражба на пари и ползване на чужди дебитни карти на добричлия, съобщиха от Окръжен съд – Добрич.\n\nНа 25 октомври, чрез използване на техническо средство двамата проникнали в паркиран зад сградата на пощата в Добрич лек автомобил, откъдето задигнали портфейл, в който имало 1000 лв. и дебитни карти. Иван и Борислав веднага изтеглили от картите общо 4 800 лева. Пострадалият добричлия подал жалба в полицията още същия ден. Междувременно в Областната дирекция на МВР - Добрич е бил получен и оперативен сигнал от ОД на МВР - Велико Търново, че същите две лица, които са криминално проявени, се намират на територията на Добрич и съществува вероятност да извършат престъпления. Веднага е било предприето издирване, включително проследяване чрез системата на Агенция „Пътна инфраструктура“, в резултат на което е била установена траекторията на движение на автомобила на посочените лица. Колата е била засечена в град Обзор и двамата са били задържани.\n\nВ две съдебни заседания Окръжен съд - Добрич разгледа постъпилите от Окръжна прокуратура искания и наложи на дуото най-тежката мярка за процесуална принуда спрямо тях – „задържане под стража\n\n37-годишният сърбин Иван М. е осъждан 9 пъти, включително за извършване на същите по вид престъпления. 44-годишният софиянец също има предходни осъждания, които са приключвали с налагане на административни наказания „глоба”, като едното от тях е било за противозаконно проникване в чуждо МПС, без съгласието на собственика. Наложените от Окръжен съд - Добрич мерки за неотклонение могат да се обжалват в 3-дневен срок пред горната съдебна инстанция - Апелативен съд - Варна.\n                    ", "date": "2017.10.30", "title": "Сърбин и столичанин опразниха дебитните карти на добричлия "}
{"url": "http://www.monitor.bg/a/view/44086-%D0%9F%D1%80%D0%B5%D0%B3%D0%B0%D0%B7%D0%B8%D0%BB%D0%B0%D1%82%D0%B0-%D0%BF%D0%BE%D0%BB%D0%B8%D1%86%D0%B0%D0%B9-%D0%9A%D0%B0%D1%82%D1%8F-%D0%9B%D0%B5%D1%80%D1%86%D0%B0-%D1%88%D0%BF%D0%BE%D1%80%D0%B8%D0%BB%D0%B0-%D1%81-99-%D0%BA%D0%BC%D1%87%D0%B0%D1%81/", "text": "\n                    Прегазилата пътния полицай Делян Палазов пловдивчанка Катя Лерца е карала джипа си с 99 км/час в населено място. Трагедията стана на бул. „Санкт Петербург” в Пловдив на 13 май т.г. Униформеният е бил на булеварда, за да охранява обществения ред, да следи за трафика и паркирането на автомобили заради провеждащия се в парк „Лаута” двудневен народен събор. Обвинителният акт срещу Катя Лерца е внесен в съда за насрочване на дата на процеса, съобщиха от окръжната прокуратура в Пловдив.Тежката катастрофа стана около 16 часа в съботния тогава ден. Полицаите видели камион по булеварда и го спрели за проверка. Тогава Делян Палазов забелязал, че по булеварда с висока скорост летят още няколко коли и решил да ги спре и тях. Излязъл една-две крачки напред и вдигнал палката. Първата кола намалила рязко, а зад нея била Катя Лерца със своя джип „Киа спортидж”. Вместо също екстремно да намали и съответно да спре, Лерца навила волана надясно и без да има добра видимост дали платното е празно, преминала в съседната лента за движение.Именно там с висока скорост помела пътния полицай и го убила на място. Джипът й ударил униформения с дясната си част и отхвърлил тялото му в спрения по-рано за проверка камион. Ударът бил толкова силен, че полицаят нямал никакви шансове да оцелее. От камиона тялото му паднало няколко метра към средата на пътното платно, като Делян Палазов загинал на място. 36-годишният мъж остави две деца сираци и вдовица, на която ръководството на МВР предложи своята помощ и подкрепа.Виновната шофьорка Катя Лерца обаче продължи да кара друга кола и след трагедията на бул. „Санкт Петербург”. Няколко дни по-късно тя била спряна при рутинна проверка в района на бетонния мост в Пловдив и полицаите с изумление установили, че това е жената, убила на пътя техния колега. По-късно станало ясно, че наблюдаващият птп-то прокурор постановил книжката на Лерца да бъде отнета незабавно, но постановлението му било изпълнено чак на 6 юни 2017г. По повдигнатото й обвинение за смъртта на полицая Делян Палазов Катя Лерца я грози затвор от 2 до 6 години, както и отнемане за определен срок на книжката й.\n\n\n                    ", "date": "2017.10.30", "title": "Прегазилата полицай Катя Лерца карала с 99 км/час"}
{"url": "http://www.monitor.bg/a/view/50209-%D0%9E%D1%82%D0%BA%D1%80%D0%B8%D1%85%D0%B0-16-%D1%81%D0%B8%D1%80%D0%B8%D0%B9%D1%86%D0%B8-%D1%81%D0%BA%D1%80%D0%B8%D1%82%D0%B8-%D0%B2-%D1%82%D0%BE%D0%B2%D0%B0%D1%80%D0%B5%D0%BD-%D0%B2%D0%BB%D0%B0%D0%BA-%D0%A5%D1%80%D0%B8%D1%81%D1%82%D0%BE-%D0%A5%D1%80%D0%B8%D1%81%D1%82%D0%BE%D0%B2/", "text": "\n                     16 сирийски граждани са били намерени от жп служители в един от вагоните на товарния международен влак от Истамбул за Русе при спиране на композицията на гара Нова Загора.Предполага се че те са се вмъкнали вътре преди навлизането на влака на българска територия и преди вагонът да бъде промбиран. Сред емигрантите , които са общо 4 семейства има 7 деца. Групата е разпитана от представители на МВР и ДАНС с помощта на преводач, след което е била разделена на две части: в разпределителния приемен център в новозагорското село Баня и в пункта в град Любимец.Образувано е административно производство и са наложени принудителни административни мерки по Закона за чужденците в Република България. Това е трети случай на хванати бежанци в товарния влак идващ от Република Турция и минаващ транзитно през България.В края на октомври са засечени и два случая на незаконно преминали през зелената граница в района на Елхово, единият бежанец е от Египет , а другият- от Афганистан. И двамата са вече осъдени на по 3 месеца условно и прехвърлени към пункта в Любимец.\n\n\n                    ", "date": "2017.10.30", "title": "Откриха 16 сирийци скрити в товарен влак  "}
{"url": "http://www.monitor.bg/a/view/26370-%D0%90%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D0%B2%D0%BB%D1%8E%D0%B1%D0%B5%D0%BD%D0%B8-%D0%B3%D1%8A%D0%BB%D1%8A%D0%B1%D1%87%D0%B5%D1%82%D0%B0-%D1%81-2-760-%D0%BB%D0%B2-%D0%BE%D1%82-%D0%B8%D0%B7%D0%BC%D0%B0%D0%BC%D0%B0/", "text": "\n                    Криминално проявени влюбени „гълъбчета“ на по 24 и 26 години бяха задържани в хода на специализирана акция в сливенския квартал „Даме Груев“ по пореден сигнал за телефонна измама.\n\nЗа отправени първоначално заплахи  и последвало обаждане от „главен комисар Николов“, че полицията е по дирите на опасни престъпници, но за целта трябва да бъдат предадени наличните в дома й пари позвънила на телефон 112 77-годишна жена.\n\nСтарицата потърсила съдействието на МВР изплашена за живота си, защото измамниците я заплашили че ако не им предаде веднага 24 000 лв ще подпалят жилището й.\n\nВ акцията са взели участие\n\nслужители на Областните дирекции на МВР в Сливен и Пловдив, и ГД „Национална полиция“.\n\nНаскоро напусналият затвора Ангел Димов и приятелката му от село Градец Румяна Миткова, която има няколко присъди зад гърба си за джебчийски кражби били хванати в момента, в който прибират хвърлен от терасата на бабата плик с 2 670 лв.\n\nРаботата по случая продължава от служители на сектор „Противодействие на криминалната престъпност“ към ОДМВР-Сливен, под надзора на районната прокуратура.Двойката задържани твърдели, че били наети от непознат, който им предложил да отнесат парите срещу 10-процентов „хонорар“ до Велико Търново.\n\n \n                    ", "date": "2017.10.30", "title": "Арестуваха влюбени „ гълъбчета“ с 2 760 лв от измама   "}
{"url": "http://www.monitor.bg/a/view/63009-%D0%A0%D1%83%D1%81%D0%B8%D1%8F-%D0%B8-%D0%A3%D0%BA%D1%80%D0%B0%D0%B9%D0%BD%D0%B0-%D0%BE%D0%B1%D1%81%D1%8A%D0%B6%D0%B4%D0%B0%D1%82-%D1%87%D1%80%D0%B5%D0%B7-%D0%BF%D0%BE%D1%81%D1%80%D0%B5%D0%B4%D0%BD%D0%B8%D1%86%D0%B8-%D0%B8%D0%B7%D0%B2%D1%8A%D0%BD%D1%81%D1%8A%D0%B4%D0%B5%D0%B1%D0%BD%D0%BE-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5-%D0%B7%D0%B0-%D0%B4%D1%8A%D0%BB%D0%B3-%D0%BE%D1%82-3-%D0%BC%D0%BB%D1%80%D0%B4/", "text": "\n                    Москва разглежда чрез посредници изнъсъдебни варианти за решаване на спора по украинския дълг по държавни облигации за 3 млрд. долара, съобщи руският зам.-министър на финансите Сергей Сторчак, цитиран от „Прайм”.\n\nНаскоро финансовият министър на Русия Антон Силуанов поясни, че Украйна засега не е установила преки контакти по въпроса. По думите му посредник по уреждане на спора е Германия.\n\nПредисторията на спора започва през декември, когато Москва отпуска на Киев кредит чрез покупката на украински държавни ценни книжа за 15 млрд. долара. Борчът е бил оформен като еврооблигаии по английското право с падеж след 2 години. Облигации за 3 млрд. долара са били пуснати на Ирландската фондова борса и изкупени от Русия на 20 декември 2013 г. През декември 2015 г. обаче правителството на Украйна въвежда мораториум върху изплащането на дълга към Кремъл, защото руснаците отказали да се съгласят на реструктуризацията му. Ден преди това решение МВФ признава дълга на Украйна пред Русия за суверенен.\n\n2 месеца по-късно Москва се обръща към Високия съд в Лондон с искане за изискване на дълга от Киев. През март 2017 г. британските магистрати задължават Украйна да плати дълга си от 3 млрд. долара, същото лихвите и таксите по него, също така и съдебните разходи в размер на 2,8 млн. лири. Русия обаче не може да пристъпи към събиране на вземанията си, защото Украйна е подала апелация в съда в Лондон и гледането по нея е насрочено за януари.\n\n \n                    ", "date": "2017.10.30", "title": "Русия и Украйна обсъждат чрез посредници извънсъдебно споразумение за дълг от $3 млрд."}
{"url": "http://www.monitor.bg/a/view/44825-wizz-air-%D0%B2%D0%B5%D1%87%D0%B5-%D0%B4%D0%BE%D0%BF%D1%83%D1%81%D0%BA%D0%B0-%D0%BF%D0%BE%D0%B2%D0%B5%D1%87%D0%B5-%D0%B1%D0%B0%D0%B3%D0%B0%D0%B6-%D0%BD%D0%B0-%D0%B1%D0%BE%D1%80%D0%B4%D0%B0/", "text": "\n                    Wizz Air обяви, че всички пътници вече могат да пътуват с един по-голям ръчен багаж. Максималният размер на чантата, който се покрива от цената на закупения самолетен билет, вече е 55x40x23 см (42x32x25 см досега) и максимално тегло от 10 кг, което беше без ограничение досега.\n\nПътниците могат да качват на борда на самолета безмитни стоки, закупени на летището, след премината проверка за сигурност, обясняват от компанията.\n\nКлиентите, заинтересовани от възможностите за още по-голям кабинен багаж, трябва да заплатят за услугата, която позволява на пътниците да носят допълнителна малка чанта на борда с максимални размери 40x30x18cm, която могат да поставят под седалката. Услугата гарантира, че техният безплатен ръчен багаж (55х40х23см) ще бъде поставен в кабината. \n                    ", "date": "2017.10.30", "title": " Wizz Air вече допуска повече багаж на борда"}
{"url": "http://www.monitor.bg/a/view/53386-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%D0%BF%D1%8A%D1%80%D0%B2%D0%B0-%D0%BF%D0%BE-%D0%BF%D1%80%D0%BE%D0%B8%D0%B7%D0%B2%D0%BE%D0%B4%D1%81%D1%82%D0%B2%D0%BE-%D0%BD%D0%B0-%D1%82%D0%B8%D0%BA%D0%B2%D0%B8-%D0%B2-%D0%95%D0%A1/", "text": "\n                    България е най-големият производител на тикви и тиквички в Европейския съюз (ЕС), показва статистиката на Евростат за 2016 г. Почти 12 хиляди хектара са били засети с тази култура.\nПрез изминалата година родните производители са събрали над 130 хил. тона тиквички и тикви. Година по-рано производството на тикви, които традиционно се използват и за направата на плашещи фенери по света, е едва 25 500 тона.\nВторо място по производство на тикви в Евросъюза е Испания с 97 хил. тона, следвана от  Франция с 96 хил. тона. Сред страните в топ 5 са още Германия, която през 2016 г. е произвела 87 хил. тона тикви и Португалия със 75 хил. тона.\nИнтересна тенденция се наблюдава в Румъния - докато у нас през последните години тиквите стават все повече и повече, в северната ни съседка прогресивно намаляват – от близо 60 хил. тона преди 5 години до малко над 12 хил. през 2016 г.\nСтраната, която ни изпреварва в класацията, но е извън ЕС, е Турция. Там реколтата е била 138 хил. тона – но е прибрана от много по-големи площи. \n\n\n                    ", "date": "2017.10.30", "title": "България е първа по производство на тикви в ЕС"}
{"url": "http://www.monitor.bg/a/view/85923-%D0%A0%D0%B5%D1%81%D1%82%D0%B0%D1%80%D1%82%D0%B8%D1%80%D0%B0%D1%82-%D0%BA%D0%BE%D0%BD%D1%86%D0%B5%D1%81%D0%B8%D1%8F%D1%82%D0%B0-%D0%B7%D0%B0-%D1%81%D1%82%D0%BE%D0%BB%D0%B8%D1%87%D0%BD%D0%BE%D1%82%D0%BE-%D0%BB%D0%B5%D1%82%D0%B8%D1%89%D0%B5/", "text": "\n                    Рестартират концесията на летище София до 2 месеца. Това съобщи след заседанието на кабинета вчера министърът на транспорта Ивайло Московски.\n\nПо думите му миналата седмица е подписан консултантски договор със Световна банка и с Европейската банка за възстановяване и развитие съвместно в рамките на около два месеца да довършат предконцесионните анализи, защото за 2015 и 2016 г. не фигурират в процедурата тези данни. „Да се направи преглед на цялата документация плюс допълване с анализите за 2015 г. и 2016 г. – основно технически, трафик и юридически. Когато приключат, рестартираме процедурата. Ако излязат данните и за 2018 г. ще ги включим и тях. Когато се подготвя такава процедура, се прави анализ „Разходи и ползи“. Той включва в себе си нетна настояща стойност и вътрешна норма на възвращаемост от една такава процедура“, допълни Московски.\n\nСпоред него всичко това ще даде отражение върху цялостната концепция на процеса. Запазва се принципът да има годишна коцесионна такса, както е по закон, запазва се принципът да има инвестиции и всичко, което бъде построено по време на концесията да се актува като публична държавна собственост, т.е. да остане в полза на държавата.\n\nМосковски добави още, че се продължава политиката по редуцирането и намаляването на задълженията на БДЖ. „В момента, в който сме готови с процедурата за нов подвижен състав, ще разчитаме на капиталовия трансфер основно на бъдещите постъпления като авансово плащане от концесията на летището и разбира се, може би и на подкрепа от държавния бюджет“, коментира още Московски.\n                    ", "date": "2017.10.30", "title": "Рестартират концесията за столичното летище"}
{"url": "http://www.monitor.bg/a/view/13281-%D0%94%D0%BE-%D0%BA%D1%80%D0%B0%D1%8F-%D0%BD%D0%B0-%D0%B3%D0%BE%D0%B4%D0%B8%D0%BD%D0%B0%D1%82%D0%B0-%D1%89%D0%B5-%D0%B8%D0%BC%D0%B0-%D0%B4%D0%BE%D0%B3%D0%BE%D0%B2%D0%BE%D1%80-%D0%B7%D0%B0-%D1%82%D0%BE%D0%BB-%D1%81%D0%B8%D1%81%D1%82%D0%B5%D0%BC%D0%B0%D1%82%D0%B0/", "text": "\n                    Процедурата за тол системата върви и то добре, до края на годината трябва да сме сключили договор за изпълнение. Това съобщи министърът на регионалното развитие и благоустройството Николай Нанков след вчерашното заседание на правителството.\n\n„Поискахме миналата седмица от КЗК, предварително изпълнение на поръчката. Ако ни го уважат, подписваме договора и стартираме с изпълнението. Правната уредба трябва да променим, финансовото моделиране (тарифирането) е важен момент и трябва да бъде взето решение на МС след експертното становище, което ще получим от външни консултанти. Имаме много работа наред с внедряването на тол системата, но процедурата върви и то добре“, обясни Нанков.\n\nДнес се очаква строителният министър да представи създадената организация за зимно поддържане на пътищата в страната.\n                    ", "date": "2017.10.30", "title": "До края на годината ще има договор за тол системата"}
{"url": "http://www.monitor.bg/a/view/48004-%D0%9E%D1%82%D0%B2%D0%BE%D1%80%D0%B8%D1%85%D0%B0-3-%D0%BE%D1%84%D0%B5%D1%80%D1%82%D0%B8-%D0%B7%D0%B0-%D1%80%D0%B5%D0%BC%D0%BE%D0%BD%D1%82%D0%B0-%D0%BD%D0%B0-%D0%9A%D1%80%D0%B8%D0%B2%D0%B8%D1%8F-%D1%82%D1%83%D0%BD%D0%B5%D0%BB-%D0%BC%D0%B5%D0%B6%D0%B4%D1%83-%D0%91%D0%BB%D0%B0%D0%B3%D0%BE%D0%B5%D0%B2%D0%B3%D1%80%D0%B0%D0%B4-%D0%9A%D1%80%D0%B5%D1%81%D0%BD%D0%B0/", "text": "\n                    Три са отворените ценови оферти на участниците в откритата процедура за възлагане на обществена поръчка за основен ремонт на тунела на пътя между Благоевград и Кресна. Общата дължина на съоръжението е 343 м, съобщиха от Агенция „Пътна инфраструктура“ (АПИ).\n\nОтворени са ценовите предложения на следните участници: „ИСА 2000“ ЕООД - 2 922 500 лв. без ДДС; Обединение „Тунел Кривия 2017“, в което участват: „Станилов“ ЕООД и „Ес Джи Проект“ ЕООД/ - 2 598 088.21 лв. без ДДС; Обединение „Геопът - Тунел Кривия“, в което са: „Геострой“ АД и „Пътстрой-92“ АД - 2 677 268 лв. без ДДС.\n\nБъдещият изпълнител ще извърши и геотехническо обследване на съоръжението, ще изготви технически проект. Индикативната стойност на поръчката е 2 940 380 лв. без ДДС, а срокът за изпълнение е 420 дни. За подобряване на безопасността ще бъде подновена отводнителната система и хидроизолацията на тунела, ще бъдат пребоядисани тунелните стени, ще се поднови светофарната уредба и ще се монтира ново осветление.\n\nРеализацията на проекта ще се финансира от бюджета на АПИ.\n                    ", "date": "2017.10.30", "title": "Отвориха 3 оферти за ремонта на Кривия тунел между Благоевград - Кресна"}
{"url": "http://www.monitor.bg/a/view/39179-%D0%95%D0%BD%D0%B5%D1%80%D0%B3%D0%B8%D0%B9%D0%BD%D0%B0%D1%82%D0%B0-%D0%B1%D0%BE%D1%80%D1%81%D0%B0-%D0%B7%D0%B0%D1%82%D0%B2%D0%BE%D1%80%D0%B8-%D0%BF%D1%80%D0%B8-%D1%81%D1%80%D0%B5%D0%B4%D0%BD%D0%B0-%D1%86%D0%B5%D0%BD%D0%B0-9077-%D0%BB%D0%B5%D0%B2%D0%B0-%D0%B7%D0%B0-%D0%BC%D0%B5%D0%B3%D0%B0%D0%B2%D0%B0%D1%82%D1%87%D0%B0%D1%81/", "text": "\n                    При средна цена 90.77 лева за мегаватчас бе търгуван днес токът на Българската независима енергийна борса (БНЕБ), показват данните от търговията на борсата. Сделките са на база утрешен ден на доставка (31 октомври).\n\nСредната цена на пиковата енергия (9.00-20.00 ч.) e 107.92 лв. за мегаватчас. Извънпиковата енергия (в периодите от 1.00-8.00 ч. и 21.00-24.00 ч.) е изтъргувана при средна цена 73.61 лв. за мегаватчас.\n\nНай-ниската цена в рамките на днешната сесия, при утрешен ден на доставка, е 44.03 лв. за мегаватчас, достигната за 4.00 ч., а най-високата е 179.91 лв. за мегаватчас - за 19.00 часа.\n\nДанните от БНЕБ показват, че са продадени общо 11 418.60 мегаватчаса електроенергия.\n                    ", "date": "2017.10.30", "title": "Енергийната борса затвори при средна цена 90.77 лева за мегаватчас"}
{"url": "http://www.monitor.bg/a/view/82432-%D0%A3%D1%87%D0%B5%D0%BD%D0%B8-%D0%B2%D0%BE%D0%B4%D1%8F%D1%82-%D0%BA%D1%80%D1%8A%D0%B6%D0%BE%D1%86%D0%B8-%D0%BD%D0%B0-%D1%81%D1%82%D1%83%D0%B4%D0%B5%D0%BD%D1%82%D0%B8/", "text": "Всеки пети изследовател у нас под 34 години \n                    Водещи научни групи да организират кръжоци за студенти, които обаче не следват в изследователски университети. Такава мярка, насочена към засилване на връзката между науката и образованието, е заложена в „Националната стратегия за развитие на научните изследвания в Република България“ за периода 2017-2030 година. Документът предвижда още популяризиране на науката сред учениците, създаване на система на партньорство между научните организации и висшите училища и др. Стратегията представя и мерки, насочени към информираността на обществото за науката, включващи както популяризиране на учени с Нобелова награда, така и борба с лъженауката.В документа са резюмирани и добре познатите проблеми в научната област в страната, сред които са изтичането на мозъци, ниският социален статус и заплащане на учените, намаляване на броя на научните школи, липсата на национални критерии за заемане на академични длъжности, слабите връзки на бизнеса с научните организации, изолацията на науката в България, застаряване на кадрите, демографската криза и др.12 732 е общият брой на учените в България, според данни на НСИ от 2015 година, става ясно още от стратегията. Приблизително всеки пети изследовател – 21%, е на възраст под 34 години. Най-висок пък е делът на учените между 35 и 44 години – 27%.Средно всеки четвърти изследовател пък е на възраст между 55-64 години. В държавните научни организации и във висшите училиша работят и учени над 65 години, които са 5% от общия им брой. „Тези данни показват, че по отношение на възрастовото разпределение не се очаква срив, ако успеем да запазим както младите, така и опитните учени в България. Но ако България иска да постигне средното европейско ниво за брой учени, е наложително да се положат значителни усилия към научна кариера да се привлекат талантливи млади хора към научна кариера“, става ясно от стратегията. Относно разделението по полове, то е почти равномерно. Дамите в областта на науката у нас са 53%, а мъжете – 47%.Като важен фактор за запазване на научния капацитет в страната през последното десетилетие и за наличие на научни постижения през последните години е посочено съхраняването на БАН и Селскостопанската академия.\n\n\n                    ", "date": "2017.10.30", "title": "Учени водят  кръжоци на студенти "}
{"url": "http://www.monitor.bg/a/view/56150-%D0%9D%D0%B8%D0%BA%D0%BE%D0%BB%D0%B0%D0%B9-%D0%BE%D1%82-%D0%9B%D1%83%D1%84%D1%85%D0%B0%D0%BD%D0%B7%D0%B0-%D0%B2%D0%B5%D1%87%D0%B5-%D0%B5-%D1%85%D1%80%D0%B8%D1%81%D1%82%D0%B8%D1%8F%D0%BD%D1%87%D0%B5/", "text": "\n                    Малкият Николай, който проплака на борда на „ Луфтханза“ по време на пътнически полет от Богота до Франкфурт, вече е християнче, след като бе кръстен в пазарджишката катедрална църква“ Успение на Света Богородица“ от отец Иван. Семейството на малчугана бе избрало за тържеството да покани само една частна телевизия, която да заснеме ритуала в деня на Света Анастасия. Николай от Пазарджик стана известен преди няколко месеца, когато се роди в самолета на немските авиолинии, който пътувал от Колумбия за Германия.  По време на раждането на бременната Десислава помогна и екипът на „Луфтханза“, а бебето Николай е единственият българин с уникален акт за раждане, в който вместо населено място има записани географски координати. Това създаде прецедент в попълването на административните документи, тъй като заради малкия пазарджиклия вече има графа и за такива случаи. На тайнството в катедралния храм в Пазарджик освен семейството, присъстваха и част от хората, помогнали за появата му на този свят, като кръстница му стана служителка от немската авиокомпания. Майка му Десислава Хрусталева посочи, че е сигурна, че има Божия намеса и че, „Господ го пазеше през цялото време и мен, и него. „Не го очаквах, когато започна раждането – не го вярвах, но Господ си знае работата! Той е решил да бъде такова бебе, благословено и аз, и той, и нашето семейство”.\n\n\n                    ", "date": "2017.10.30", "title": "Николай от „Луфтханза“ вече е християнче"}
{"url": "http://www.monitor.bg/a/view/77254-%D0%97%D0%B4%D1%80%D0%B0%D0%B2%D0%BD%D0%B8%D1%8F%D1%82-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%BF%D0%BE%D0%B4%D0%B0%D0%B4%D0%B5-%D0%BE%D1%81%D1%82%D0%B0%D0%B2%D0%BA%D0%B0-%D0%91%D0%BE%D1%80%D0%B8%D1%81%D0%BE%D0%B2-%D1%8F-%D0%BF%D1%80%D0%B8%D0%B5/", "text": "\n                    \n\n\n                    ", "date": "2017.10.30", "title": "Здравният министър подаде оставка, Борисов я прие (ОБОБЩЕНО)"}
{"url": "http://www.monitor.bg/a/view/41631-%D0%9F%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D0%BE%D0%B1%D0%B2%D0%B8%D0%BD%D0%B8-%D0%BA%D0%BC%D0%B5%D1%82%D0%B0-%D0%BD%D0%B0-%D0%91%D0%B0%D1%82%D0%B0%D0%BA-%D0%B7%D0%B0-%D0%BF%D1%80%D0%BE%D0%B4%D0%B0%D0%B6%D0%B1%D0%B0-%D0%BD%D0%B0-%D1%87%D0%B0%D1%81%D1%82-%D0%BE%D1%82-%D0%B4%D1%8A%D1%80%D0%B6%D0%B0%D0%B2%D0%B5%D0%BD-%D0%B8%D0%BC%D0%BE%D1%82/", "text": "\n                    Окръжна прокуратура-Пазарджик внесе в съда обвинителен акт спрямо Петър Паунов, кмет на Община Батак, за това, че в качеството си на длъжностно лице, заемащо отговорно служебно положение, е нарушил служебните си задължения, като е съставил и утвърдил акт за частна общинска собственост, с който променил собствеността на поземлен имот в местността „Язовир Батак“, зона А, в землището на гр. Батак, обл. Пазарджик, от държавна собственост в общинска частна собственост. Това съобщиха от Главна прокуратура. Според магистратите кметът на Батак  не е зачел влязло в сила решение на Районен съд-Пещера, в сила от 12.06.2014 г., с което имотът е признат за собственост на държавата чрез Министерството на земеделието, храните и горите, с цел да набави облага за Община Батак в размер на 2 400 лева и на трето лице, станало собственик на имота, както и да причини вреда на държавата, изразяваща се в неблагоприятно изменение в имотното състояние на Министерството и от това могат да настъпят неблагоприятни имуществени вредни последици – престъпление по чл. 282 ал. 2 пр. 2 във връзка с ал. 1 пр. 1 от Наказателния кодекс.Петър Паунов е предаден на съд и за това, че в качеството си на длъжностно лице – кмет на Община Батак, заемащо отговорно служебно положение, е превишил властта си, като е внесъл предложение, от 12 септември 2015 г., до председателя на Общинския съвет-Батак, за продажба на горепосочения имот, и по този начин е осъществил неследващи му се правомощия да се разпорежда с имоти държавна собственост, като предложението е гласувано от Общинския съвет и с договор от 13 ноември 2015 г. е последвала продажба на земя - част от имот, държавна собственост на стойност 2 400 лева, на трето лице – престъпление по чл. 283а т.1 във връзка с чл. 282 ал.2 пр. 2 във връзка с ал. 1 пр. 3 от Наказателния кодекс.По делото са били изискани и приложени документи, разпитани свидетели, извършени експертизи и др.  Кметът на община Батак бе потърсен за коментар, но не си вдигаше мобилния телефон.\n\n \n                    ", "date": "2017.10.30", "title": "Прокуратурата обвини кмета на Батак за продажба на част от държавен имот"}
{"url": "http://www.monitor.bg/a/view/59599-%D0%9F%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BF%D1%80%D0%B8%D0%B5-%D0%91%D1%8E%D0%B4%D0%B6%D0%B5%D1%82-2018/", "text": " Горанов: Фискалната рамка за следващата година е оптимална\n                    Правителството прие законопроекта за Бюджет 2018. Това заяви финансовият министър Владислав Горанов след днешното заседание на Министерски съвет (МС). Министрите са одобрили и финансовите рамки на Националната здравноосигурителна каса (НЗОК) и Държавното обществено осигуряване (ДОО), както и актуализираната средносрочна бюджетна прогноза 2018-2020.\nПо думите на Горанов бюджетът е добър и би дал възможност освен изпълнението на основните политически приоритети на правителството - образование, сигурност и здравеопазване, да функционират нормално и всички останали държавни органи и институции.\nТой изрази надежда, че дебатите в пленарна зала ще бъдат задълбочени и смислени и финансовата рамка ще бъде приета от депутатите.\nВ проекта за догодина е записано, че субсидията за партиите от всеки получен глас остава 11 лева, както досега. По този повод Горанов обясни, че не е напълно сигурен, дали ако се намали тази субсидия демокрацията ще укрепне.\n\"Този въпрос трябва да го зададете на политическите лидери на партиите в българския парламент, защото законът за бюджета отчита и се планира на база действащото законодателство\", уточни финансист номер едно. Според него обаче, ако този модел се промени,  е възможно партиите да започнат да се финансират чрез алтернативни методи, т.е. задкулисието да нарасне.\nГоранов поясни, че приоритетите се следват стриктно, а претенции за по-високи заплати винаги ще има. Той побърза обаче да добави, че тези пари не са на финансовия министър, а на българския данъкоплатец и трябва много внимателно да се търси баланс между всички сектори.\n\"За мен фискалната рамка за следващата година е оптипална\", заключи той като спомена отново, че най-бързо растат заплатите там където има най-много проблеми - в образованието и преди да се изхарчат дадени пари трябва да се произведат.\n \n                    ", "date": "2017.10.30", "title": "Правителството прие Бюджет 2018"}
{"url": "http://www.monitor.bg/a/view/29686-%D0%92%D0%B0%D1%80%D0%BD%D0%B0-%D0%BE%D1%81%D1%8A%D0%BC%D0%BD%D0%B0-%D1%81-%D0%BF%D0%B0%D0%B4%D0%BD%D0%B0%D0%BB%D0%B8-%D0%B4%D1%8A%D1%80%D0%B2%D0%B5%D1%82%D0%B0-%D0%B8-%D0%BF%D1%80%D0%B5%D0%BA%D1%8A%D1%80%D1%88%D0%B5%D0%BD%D0%B8-%D0%BA%D0%BB%D0%BE%D0%BD%D0%B8/", "text": "\n                    Бурният вятър миналата нощ отнесе дърво до Ботевата градинка във Варна, алармираха живеещи наблизо. Вследствие влошените метереологични условия и силният вятър през нощта са паднали общо 10 големи дървета. Tри oт сигналите са подадени към дежурния в Община Варна само в рамките на 40 минути след eдин часа след полунощ. Останалите са във времето до 9,30 часа сутринта, уточниха от ОД на МВР-Варна. При нито един от инцидентите няма пострадали хора. При един от 10-те случая на паднали дървета обаче има нанесени щети върху автомобил. Паднали дървета има и по пътищата в областта, като регистирираните случаи сав района на Аксоаково на автомагистрала „Хемус“, на път за село Долище, за Константиново, за „Златни пясъци“ и др. Единият от сигналите пък е за паднала покривна ламарина на ул. „Д-р Писклюлиев“. Засегната са автомобили. Улица „Г. Бенковски” буквално беше непроходима за известно време от много прекършени клони. За щастие няма пострадали хора и коли, обясниха ранобудни варненци. Това не е първият подобен случай, а подаващите сигнали в социалните мрежи, се надяват служители на общинските служби и Гражданска защита да минат и да рзчистят улиците и тротоарите на града, затрупани от падналите клони и дървета. През деня бурята във Варна утихна, но оранжевият код, според мереоролозите остава. Вятърът продължава да духа в посока отЗапад-Северозапад със скорост 15-20 м/сек. (55-72 км/час), като на пориви достига 20-24 м/сек.(90-100 км/час). Вълнението на морето е от 2 до 4 бала, а в открито море 4-5 бала.Вятърът не затруднява работата на Летище Варна, където всички полети се изпълняват по график. Вълнението на морето обаче наложи затварянето на Пристанището за маневрирането на кораби.\n\n\n                    ", "date": "2017.10.30", "title": "Варна осъмна с паднали дървета и прекършени клони"}
{"url": "http://www.monitor.bg/a/view/40328-%D0%90%D1%80%D1%85-%D0%97%D0%B4%D1%80%D0%B0%D0%B2%D0%BA%D0%BE%D0%B2-%D0%98%D0%BD%D0%B2%D0%B5%D1%81%D1%82%D0%B8%D1%82%D0%BE%D1%80%D0%B8-%D1%81%D0%B5-%D0%BE%D0%BF%D0%BB%D0%B0%D0%BA%D0%B2%D0%B0%D1%82-%D0%BE%D1%82-%D0%BA%D0%BC%D0%B5%D1%82%D0%B0-%D0%BD%D0%B0-%D0%9C%D0%BB%D0%B0%D0%B4%D0%BE%D1%81%D1%82/", "text": "\n                    Инвеститори се оплакват от кмета на столичния квартал „Младост“ Десислава Иванчева заради спрени строежи и неспазване на срокове. Това обяви главният архитект на София Здравко Здравков, след като взе участие в конференция във връзка с изработването на стратегия „Визия за София“. „Не е нормално в модерен европейски град, да се държат папки по 4 месеца да хващат прах и хлебарки по бюрата. Ако искате да рекетирате инвеститорите може да си го кажете в прав текст“, каза Здравков. Той призова Иванчева да спазва сроковете и закона, защото „чрез протести не може да се управлява града“. Думите на архитекта идват по повод изразеното във Фейсбук недоволство на Иванчева, че не е запозната с промените в Закона за устройството и застрояване на София. Въпросният документ е внесен в Народното събрание от ГЕРБ, като промените са подкрепени от арх. Здравков и Столичната община. Иванчева обаче твърди, че жителите на „Младост“ не били запознати с поправките. „Трудно е да правя коментар на нейните изказвания, защото просто не мога да й следя всички глупости, които ръси. Законопроектът беше предложен на експерти и на всички, които искаха да дадат своите предложения. Препоръчвам на госпожата малко повече да чете, а по-малко да коментира и пише по фейсбук“, заяви Здравков. Той е категоричен, че законът, който се внася е от изключителна важност за София, защото ще се поставят ограничения за високото строителство там, където в момента няма.\n\nВ столицата се проведе и първата конференция относно проекта „Визия за София“, в който трябва да се даде хоризонт до 2050 г. как ще се развива столицата. Арх. Здравков заяви, че София трябва да черпи опит от другите големи европейски столици, но трябва да запази и своята идентичност. Главната цел на „Визия за София“ е да върне града на хората. Шефката на транспортната комисия към Столичния общински съвет Екатерина Йорданова заяви, че трябва да се намери начин хората да предпочетат градския транспорт пред автомобилите. Един от занимаващите с новата визия арх. Любо Георгиев обясни, че до момента най-трудното е да ангажират хора с важността на документа и да дават идеи за него.\n\nОбщината отдели близо 500 хил. лв за стратегията, която трябва да бъде готова до септември 2018 г. След това ще бъде гласувана от Столичния общински съвет и ако бъде приета ще послужи като основа за промяна на Общия устройствен план на София.\n\n \n                    ", "date": "2017.10.30", "title": "Арх. Здравков: Инвеститори се оплакват от кмета на „Младост“"}
{"url": "http://www.monitor.bg/a/view/13293-%D0%9F%D0%B5%D1%82%D1%80%D0%B8%D1%87%D0%B0%D0%BD%D0%B8-%D0%BF%D0%BE%D1%81%D1%82%D0%B0%D0%B2%D0%B8%D1%85%D0%B0-%D0%BF%D0%B0%D0%BC%D0%B5%D1%82%D0%BD%D0%B0-%D0%BF%D0%BB%D0%BE%D1%87%D0%B0-%D0%B7%D0%B0-%D0%9D%D0%B5%D0%BE%D0%B1%D1%8F%D0%B2%D0%B5%D0%BD%D0%B0%D1%82%D0%B0-%D0%B2%D0%BE%D0%B9%D0%BD%D0%B0/", "text": "4500 четници и 1000 български бойци спират 100 000 гръцки войници при агресията от Юг\n                    Млади петричани от сдружение „Македонски комити“ с преддседател Димитър Тасев поставиха в заснежения проход „Демир капия“ високо в Беласица планина паметна плоча в памет на жертвите от най-странната война, която е водила България в своята история. Или така нареченият „Петрички инцидент“ от 19-28 октомври 1925 година. В тази необявена 10-дневна война, в която 100-хилядна гръцка войска нахлува безпричинно в пределите на България, но е отблъсната от граничарите, малобройна българска войскова част, както и от прганизиралите се за отрицателно време комити от ВМРО. Паметната плоча беше открита с минута мълчание и със залп на мястото, където тогава е била българската застава и, откъдето тръгва конфликтът между двете съседни държави.Петричкият инцидент или Необявената 10-дневна войнаСъбитията се развиват между 19 и 28 октомври 1925 г. Поводът Гърция да нападне България е провокиран от тях при един пограничен инцидент на 19 октомври 1925 г. в местността „Демир капия“ на наша територия български граничари копаят кладенец. Към 14:30 ч.гръцки патрул навлиза в българска територия и ги обвинява, че копаят окопи. Пререканието преминава в престрелка, при която един гръцки войник е убит, а един гръцки офицер е тежко ранен.Българското правителство настоява да бъде образувана българо-гръцка комисия, която да разследва инцидента, както е според изискванията на Обществото на народите (ОН), предшественика на днешната ООН. В Атина обаче не желаят международна комисия. Необходимият им повод е намерен. Гръцкият министър-председател ген. Пангалос заповядва на войските от Трети армейски корпус, с численост около 100 хил. души, да навлязат в България и да окупират Петрич, а Четвърти армейски корпус да се насочи от Драма и Кавала към гр. Неврокоп. В този участък от границата Българската армия разполага само с 300 войници от пограничната стража. Те поемат върху себе си първата атака призори на 22 октомври.България е изненадана, а и няма необходимите военни сили да се противопостави. По заповед на военния министър ген. Иван Вълков към границата се отправят подкрепления, състоящи се от 9 роти с 18 картечници и 12 оръдия с обща численост около 1 000 войници. Силите са крайно неравни - срещу 100-хилядна гръцка армия застават общо 1 300 български войници без тежко въоръжение. В първите часове на войната българските сили отстъпват, а гърците превземат селата Кулата, Марино поле, Долно Спанчево, Чучулигово, Ново Ходжово, Пиперица, Лехово, Марикостиново, Тополница, Петрово и Дрангово. Гръцкото настъпление се забавя, защото гръцките войници се впускат в грабежи на покъщнина и добитък по българските села. В това време българските сили се окопават около Рупите и гара Ген. Тодоров. Освен с малобройната българска войска обаче гръцката армия се сблъсква с една добре организирана сила в този район - четите на ВМРО. След края на Първата световна война ВМРО възстановява своята революционна дейност и изгражда на територията на Пиринска Македония много стройна военна организация.На 22 октомври, в момента на гръцкото нахлуване, ВМРО е събрала за отбраната на Петрич около 4 500 четници, разделени в пет отряда, които заемат позиции около града. Те са водени от струмишкия войвода Георги Въндев. Най-ожесточени са сраженията на 22 и 23 октомври, когато гръцките войски от юг и от запад започват настъпление, подкрепено с артилерия и авиация. Гръцката армия открива силен оръдеен огън по гарите Петрич и Марино поле. И все пак в сраженията през тези два дни гръцкото настъпление е спряно от четите на ВМРО.На 25 октомври гръцката армия предприема ново настъпление срещу Петрич и отново е отблъсната. Гръцкото настъпление спира. В следващите дни на някои участъци на фронта гърците са разбити и минават в отстъпление. Цял един гръцки полк, отделил се от основните сили, е обкръжен в Кресненското дефиле и напълно унищожен от дейците на ВМРО: „Макя си ли терат тука“, клатят глава комитите след сражението.На 27 октомври ОН разпорежда на Гърция незабавно да прекрати военните действия срещу България и изпраща към района военни представители на Англия, Италия и Франция.На 28 октомври гръцкото правителство е принудено и издава заповед за изтегляне на своите войски от българска територия. Гръцката армия се изтегля безславно, понесла поражение не от редовна войска, а от мобилизирани чети на ВМРО, селяни и доброволци.На 29 октомври Съветът на ОН назначава специална анкетна комисия да разследва конфликта. Анкетната комисия констатира, че са опожарени 12 български села, 15 000 бежанци са напуснали родните си места, а цивилните жертви от Петрич и околните села са около 40 души. На основата на доклада на комисията Общото събрание на ОН осъжда Гърция като агресор и отрежда да бъдат заплатени на България репарации в размер на 30 млн. лв.Така приключва необявената 10-дневна война между Гърция и България и за пръв и последен път едно решение на ОН е изпълнено и влиза в сила. В тези събития България показва, че макар и разоръжена и без армия, има народ, който е сплотен и готов да спре всеки агресор.Няколко месеца по-късно гръцкият министър-председател ген. Пангалос е свален от власт, съден и разстрелян за позора, който е донесъл на Гърция.\n\n\n                    ", "date": "2017.10.30", "title": "Петричани поставиха паметна плоча за Необявената война"}
{"url": "http://www.monitor.bg/a/view/72328-%D0%A1%D1%8A%D0%B7%D0%B4%D0%B0%D0%B2%D0%B0%D1%82-%D1%80%D0%B5%D0%B3%D0%B8%D1%81%D1%82%D1%8A%D1%80-%D0%BD%D0%B0-%D0%B7%D0%B0%D1%89%D0%B8%D1%82%D0%B5%D0%BD%D0%B8%D1%82%D0%B5-%D0%BF%D1%80%D0%BE%D1%84%D0%B5%D1%81%D0%B8%D0%B8/", "text": "\n                    В България предстои да бъде създаден регистър на защитените професии, съобщи във Велико Търново зам. образователният минисър Таня Михайлова. При създаването на регистъра ще се вземат предвид потребностите на отделните региони и реаизацията на кадрите на национално и световно равнище. Според данните на министерството на образованието и бизнеса най-голям недостиг на професионални кадри у нас има в областите на машиностроенето и енергетиката. Зам. министър Михайлова каза още, че професионалното образование е един от приоритетите във формирането на бюджета за 2018 г. Според направения анализ на експертите от министерството около 80% от учениците след 7 клас са избрали да продължат образованието си в професионална паралелка на обучение. Досега са проведени и цели шест срещи на работодателите и местната власт, на които са обсъждани потребностите на кадри на пазара на труда.Във Велико Търново зам. министър Таня Михайлова участва в изнесено заседание на Парламентарната гомисия по образованието. Акцентът на заседанието бе поставен върху професионалното образование и връзката му с училищата, университетите, бизнеса и пазара на труда. По време на откриването на заседанието метът на В. Търново Даниел Панов съобщи, че вече втора годинъ в старата столица успешно се работи върху връзката между образованието и бизнеса и в част от местните училища има положителна практика в тази насока, като учениците повеждат практиката си в частни фирми от съответния бранш.\n                    ", "date": "2017.10.30", "title": "Създават регистър на защитените професии"}
{"url": "http://www.monitor.bg/a/view/79078-%D0%9E%D1%82%D0%B5%D1%86-%D0%9A%D0%B0%D1%81%D0%B8%D0%B0%D0%BD-%D0%A1%D0%BC%D1%8F%D0%BD%D0%B0%D1%82%D0%B0-%D0%BD%D0%B0-%D1%87%D0%B0%D1%81%D0%BE%D0%B2%D0%BE%D1%82%D0%BE-%D0%B2%D1%80%D0%B5%D0%BC%D0%B5-%D0%B5-%D0%BF%D1%80%D0%BE%D0%B2%D0%BE%D0%BA%D0%B8%D1%80%D0%B0%D0%BD%D0%BE-%D0%BE%D1%82-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%B8-%D0%B8%D0%BD%D1%82%D0%B5%D1%80%D0%B5%D1%81%D0%B8/", "text": "\n                    Монасите от манастира „Благовещение“ край Кюстендилското село Копиловци не подкрепят смяната на часовото време. Те са известни като старостилци и не признават смяната на календара през 1968 год. Празниците, които отслужват също се разминават с тези в останалите храмове в района и страната. „Ние се ръководим единствено от биологичния си часовник, други не използваме. Хората си мислят, че могат да променят дори и времето, което е груба грешка. Вече започнахме да се бъркаме в божиите дела“, категорични са монасите от манастира в Копиловци.\n\nТе обработват над 1000 декара земя, отглеждат животни – крави и овце, имат и развъдник за пъстърва в Земенско. „Ние ставаме около 5 часа сутринта. След това отиваме в храма за първата си за деня молитва и започваме работа. Всеки ден сме от сутрин до вечер на полето, в оранжерията, при животните и пак така. Това ни доставя удоволствие. Произвеждаме екологично чисти продукти“, коментират още работливите мъже в расо.\n\nПо думите на игумена на манастира „Благовещение“, отец Касиан, всяко вмешателство в биологичния ритъм, довежда до катаклизми. „Смяната на часовото време е провокирана от икономически интереси и е административна мярка. Целта е хората да стават по-рано и повече да работят. Това обаче се отразява на здравето на всеки един човек. Ние затова следваме единствено биологичния си часовник“, категоричен е отец Касиан.\n                    ", "date": "2017.10.30", "title": "Отец Касиан: „Смяната на часовото време е провокирано от икономически интереси“"}
{"url": "http://www.monitor.bg/a/view/7884-%D0%91%D0%BE%D1%80%D0%B8%D1%81%D0%BE%D0%B2-%D0%BF%D1%80%D0%B5%D0%B4-%D0%B5%D0%B2%D1%80%D0%BE%D0%B4%D0%B5%D0%BF%D1%83%D1%82%D0%B0%D1%82%D0%B8-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D1%81%D0%B5-%D0%B4%D0%BE%D0%BA%D0%B0%D0%B7%D0%B0-%D0%BA%D0%B0%D1%82%D0%BE-%D0%BD%D0%B0%D0%B4%D0%B5%D0%B6%D0%B4%D0%B5%D0%BD-%D0%BF%D0%B0%D1%80%D1%82%D0%BD%D1%8C%D0%BE%D1%80-%D0%B7%D0%B0-%D0%95%D0%A1/", "text": "\n                    България се доказа като надежден партньор и отговорна страна-членка на ЕС. Това е заявил Бойко Борисов на среща в МС с евродепутати от комисията по регионално разивтие в ЕП, съобщиха от пресслужбата на кабинета.\n\nПо думите на Борисов кохезионната политика на ЕС намалява разликите между държавите-членки, а това в България можело да се види във всеки град. И даде пример - „Виждаме инфраструктурата, която е изградена през последните 10 г., виждаме построените пречиствателни станции, заводи за преработка на отпадъци, метро“. Според него обаче усилията в тази посока не трябва да спират.\n\nПо време на срещата евродепутатите изтъкнали, че БГ председателството на ЕС идва в точния момент за България, защото така страната ни ще може да покаже реалните постижения от кохезионната политика и споделените ползи за всички държави членки.\n\n \n\n„Ние ще положим всички усилия да насочим дебатите по време на Българското председателство на Съвета в конструктивна посока, така че да се стигне до работещи решения за развитието на ЕС“, коментирал от своя страна Борисов. По думите му сме изправени пред изключително трудни предизвикателства, а на този фон всички държави членки трябвало да обединят около финансовата рамка за следващия програмен период. Според него всички евроинституции трябва да насочат усилията си инвестициите да бъдат по-ефективни, по-бързи за изпълнение и по-видими за гражданите.\n\nУчастие в срещата взеха вицепрмиерът Томислав Дончев, евродепутатът Иска Михайлова, която и оглавява самата комисия в ЕП, както и нейнит еколеги Андрей Новаков, Ангел Джамбазки, Станислав Полчак, Йоахим Целер, Констанца Крел, Йенс Нилсон, Матхийс ван Милтенбург, Юнус Омарже.\n                    ", "date": "2017.10.30", "title": "Борисов пред евродепутати: България се доказа като надежден партньор за ЕС"}
{"url": "http://www.monitor.bg/a/view/78229-%D0%A6%D0%B2%D0%B5%D1%82%D0%B0%D0%BD-%D0%92%D0%B0%D1%81%D0%B8%D0%BB%D0%B5%D0%B2-%D0%B2-%D0%B3%D0%B0%D0%BC%D0%B1%D0%B8%D1%82-%D1%81%D1%8A%D1%81-%D0%B7%D0%B0%D0%BA%D0%BE%D0%B0-%D0%9C%D0%B0%D0%B3%D0%BD%D0%B8%D1%82%D1%81%D0%BA%D0%B8-%D0%B1%D1%8F%D0%B3%D0%B0-%D0%BE%D1%82-%D0%91%D0%93-%D0%BF%D1%80%D0%B5%D0%B0%D0%B2%D0%BE%D1%81%D1%8A%D0%B4%D0%B8%D0%B5%D1%82%D0%BE/", "text": "\n                    Законът \"Магнитски\" е на ход. През 2012 година САЩ приеха закона в отговор на смъртта на руския поданик, Сергей Магнитски, и след това разшириха обхвата му отвъд Русия през 2016 година. Канада също прие свой Закон \"Магнитски\", пише \"Блиц\".Със своите условия Законът \"Магнитски\" налага санкции на чужди правителства, отделни лица и институции, които са въвлечени в нарушения на човешките права. Законът \"Магнитски\" обаче не е предназначен да се превърне в меч и щит за онези, за които се твърди, че са извършили престъпления в системи, които позволяват надлежен процес. По-скоро, според Държавния департамент, законът има за цел \"да идентифицира и подвежда под отговорност лица, причинили тежки нарушения на човешките права и актове на значителна корупция\". За съжаление, нещата не винаги действат, както е планирано. Както съобщава \"The Hill\" през изминалото лято, виновник номер 1 за източването на КТБ Цветан Василев, според медията избягал обвиняем български бизнесмен, се опитва да се позове на Закона \"Магнитски\", в Съединените щати, в гамбит, за да избегне правосъдието в своята страна. Там Василев е обвинен в незаконно присвояване и пране на пари във връзка с провала на четвъртата по големина банка в България - КТБ, в която мустакатия пишман банкер е главен акционер, няпомнят от  \"The Hill\". И продължават-повече от 1,5 млрд. щатски долара се предполага, че са били ограбени от банката от Василев и неговите сътрудници. Както посочва българската прокуратура: \"По същество моделът на КТБ ... е механизъм, чрез който група хора, водени от Цветан Василев, успяват да си присвоят публични средства, привлечени и поверени им за управление в банката\". Наказателните обвинения също се подкрепят и от одита през 2014 г., подготвен от Ernst & Young и Делойт България, който стига до заключението, че заемите на банката не са зачитали стандартните банкови практики и надеждната оценка на риска. Само 13% от заемите по книгите на банката са обезпечени с достатъчно обезпечения. Възползвайки се от старата поговорка, че атаката е най-добрата защита, Василев посочи с България. Василев иска от правителството на САЩ да приложи икономически санкции на тези двама мъже, като използва новия Закон \"Магнитски\". И двамата отричат твърденията му. Както може да се очаква, Василев има приятели тук в САЩ, включително Бил Ричардсън, бившият губернатор на Ню Мексико и посланик на САЩ в ООН по време на администрацията на Клинтън. Според него Василев е бил притиснат от корупционна система, която трябва да бъде овладяна. Що се отнася до американското законодателство и интереси, позициите на Ричардсън и Василев са меко казано проблематични. Също така не отговарят на реалността. Като за начало, България е класирана като \"свободна\" страна от Фрийдъм Хаус, на 2-ро място от 7, като 1 е най-високото. Каквато и корупция да съществува там, не е достатъчна, за да подкопае рейтинга на България като свободна държава. Както отбелязва Фрийдъм Хаус, България провежда свободни избори, а пресата е плуралистична. Освен това \"въпреки недостига на финансиране и други препятствия, групите на гражданското общество са активни и влиятелни.\" Това не звучи като страна, която трябва да бъде поставяна под общ знаменател с Русия, Иран, Либия и Северна Корея, страни, санкционирани от САЩ за нарушаване на човешките права и масова корупция. В действителност българските съдилища вече са преминали теста тук в САЩ, където федерален съд, заседаващ в Чикаго, отхвърли твърдението, че България е толкова \"корумпирана\", че не може да даде на ответника справедливо третиране или да администрира правосъдие. В същото становище съдът отбеляза също, че за да бъде приета в Европейския съюз, от България се изисква да демонстрира своето придържане към \"върховенството на закона\" и че съдебната й система е стабилна, отбелязва \"The Hill\".За да поставим нещата още по-отчетливо, НАТО проведе военни учения в България през последните няколко месеца. Да, Василев отрича вината си и се противопоставя на екстрадиция от Сърбия, като твърди, че е невинен. Но в крайна сметка невинността на Василев трябва да остане в сферата на правораздаването на българските съдилища, вместо да се преценява от Държавния департамент на САЩ или от Министерството на финансите на САЩ. Не трябва да се позволява Законът \"Магнитски\" да се превръща в средство, използвано от неамерикански граждани, чрез което те се стремят да поставят наши съюзници в подчинение, отбелязва се още в статията.\n\n\n                    ", "date": "2017.10.30", "title": "Цветан Василев в гамбит със Закона \"Магнитски\", бяга от БГ правосъдието"}
{"url": "http://www.monitor.bg/a/view/4869-%D0%92%D0%A1%D0%A1-%D0%BE%D1%82%D0%BB%D0%B8%D1%87%D0%B5%D0%BD-%D1%81-%D0%9A%D1%80%D0%B8%D1%81%D1%82%D0%B0%D0%BB%D0%BD%D0%B8-%D0%B2%D0%B5%D0%B7%D0%BD%D0%B8-%D0%BD%D0%B0-%D0%BF%D1%80%D0%B0%D0%B2%D0%BE%D1%81%D1%8A%D0%B4%D0%B8%D0%B5%D1%82%D0%BE/", "text": "\n                    Висшият съдебен съвет бе отличен в престижния конкурс „Кристални везни на правосъдието“ на Съвета на Европа, съобщиха от ВСС.   Ежегодната европейска награда се присъжда за иновативни практики, допринасящи за ефективността и качеството на правосъдието.\nСпециалното отличие на журито бе връчено от председателя му Джакомо Оберто на представляващия ВСС Боян Магдалинчев на официална церемония на 27 октомври 2017 г. в гр. Единбург, Шотландия, на която бе отбелязан и Европейският ден на правосъдието. Образователната програма бе представена от Даниела Машева, член на Висшия съдебен съвет и говорител на Прокурорската колегия.\nВСС участва в конкурса с проектно предложение представящо Образователната програма „Съдебната власт – информиран избор и гражданско доверие. Отворени съдилища и прокуратури“, реализирана от 2014 г. съвместно с Министерство на образованието и науката.\nКандидатурата на ВСС бе сред четирите номинации за наградата „Кристални везни на правосъдието“, избрани между 37 предложения на 18 държави и две международни организации. Номинациите бяха определени от международно жури, в което участваха изявени професионалисти от правната сфера. \nНаградата „Кристални везни на правосъдието“ бе присъдена на Кралство Норвегия за инициатива посветена на свидетелите в съдебния процес, реализирана съвместно с организацията на „Червения кръст“.\n                    ", "date": "2017.10.30", "title": "ВСС отличен с „Кристални везни на правосъдието“"}
{"url": "http://www.monitor.bg/a/view/73198-%D0%9F%D0%BE%D0%B4%D1%81%D0%B8%D0%BB%D0%B2%D0%B0%D1%82-%D0%BA%D0%B0%D0%BF%D0%B0%D1%86%D0%B8%D1%82%D0%B5%D1%82%D0%B0-%D0%BD%D0%B0-%D0%91%D0%93-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE/", "text": "\n                    Подсилват капацитета на БГ председателството, като бъдат увеличени с още един командированите от евроинституциите служители, реши кабинетът.Така експерт по киберсигурност ще бъде пратен към постоянното представителство на България в Брюксел. Служителят идва от Генерална дирекция „Компютърни мрежи, съдържание и технологии“ на ЕК. Така броят на подпомагащите БГ председателство на ЕС служители се увеличава от 11 на 12 души. От началото на януари догодина именно България ще председателства „Хоризонтална група по киберсигурност“, която е работен орган към Съвета на ЕС.Работната група ще разглежда предложение за ревизия на регламента за Европейската агенция за мрежова и информационна сигурност, както и ревизията на европейската стратегия за кибер сигурност. Предложенията бяха публикувани от ЕК през септември, а се очаква се БГ председателство да постигне общ подход в преговорния процес по досието.\n\n\n                    ", "date": "2017.10.30", "title": "Подсилват капацитета на БГ председателството"}
{"url": "http://www.monitor.bg/a/view/15970-%D0%91%D0%93-%D1%81%D0%B0%D0%BC%D0%BE%D0%BB%D0%B5%D1%82-%D1%81%D1%8A%D1%81-150-%D0%BF%D1%8A%D1%82%D0%BD%D0%B8%D1%86%D0%B8-%D1%81%D0%B5-%D0%B2%D1%8A%D1%80%D0%BD%D0%B0-%D0%BD%D0%B0-%D0%BB%D0%B5%D1%82%D0%B8%D1%89%D0%B5-%D0%A1%D0%BE%D1%84%D0%B8%D1%8F-%D0%B7%D0%B0%D1%80%D0%B0%D0%B4%D0%B8-%D1%82%D0%B5%D1%85%D0%BD%D0%B8%D1%87%D0%B5%D1%81%D0%BA%D0%B8-%D0%BF%D1%80%D0%BE%D0%B1%D0%BB%D0%B5%D0%BC/", "text": "\n                    Самолет на „България ер”, с около 150 пътници на борда, се е върнал аварийно на летище \"София\" малко след излитане тази сутрин. От авиокомпанията уточниха за БНР, че е бил установен технически проблем, който не е представлявал опасност за пътниците. Осигурен е друг самолет, с който да бъде извършен полетът за Амстердам. \n                    ", "date": "2017.10.30", "title": "БГ самолет със 150 пътници се върна на летище \"София\" заради технически проблем"}
{"url": "http://www.monitor.bg/a/view/44088-%D0%A1%D0%93%D0%A1-%D0%BE%D1%82%D1%80%D1%8F%D0%B7%D0%B0-%D0%B2%D1%8A%D1%80%D1%85%D0%BE%D0%B2%D0%B5%D0%BD-%D1%81%D1%8A%D0%B4%D0%B8%D1%8F-%D0%B7%D0%B0-%D1%88%D0%B5%D1%84/", "text": "\n                    Общото събрание на Софийски градски съд не прие предложението на съдии от СГС съдия Геника Михайлова от ВКС да бъде предложена на Съдийската колегия на ВСС за административен ръководител на СГС, съобщиха оттам. \nКандидатурата на съдия Михайлова е била издигната от трима съдии, които се мотивирали, че тя е диалогичен човек, който си отстоява мнението и има силно чувство за справедливост. За съдия Михайлова обаче гласували 29 съдии, 11 били против, а 30 се въздържали. Съдия Михайлова е от Трето гражданско отделение на ВКС.\nНа Общото събрание били издигнати и кандидатурите на съдия Десислава Попколева, която в момента е изпълняващ функциите председател на съда, и на съдия Владимир Вълков, но те не дали съгласие, съобщават още от СГС.\nСпоред Закона за съдебната власт право да издигат кандидати за председател на съд имат Общото събрание на съответния съд, министърът на правосъдието и самият кандидат.\nСрокът за подаване на документи за председател на СГС изтича на 13 ноември.\n                    ", "date": "2017.10.30", "title": "СГС отряза върховен съдия за шеф"}
{"url": "http://www.monitor.bg/a/view/52028-%D0%A1%D0%B8%D0%B3%D0%BD%D0%B0%D0%BB-%D0%B7%D0%B0-%D0%B1%D0%BE%D0%BC%D0%B1%D0%B0-%D0%B2-%D0%B1%D0%BB%D0%B0%D0%B3%D0%BE%D0%B5%D0%B2%D0%B3%D1%80%D0%B0%D0%B4%D1%81%D0%BA%D0%B0%D1%82%D0%B0-%D0%A1%D1%8A%D0%B4%D0%B5%D0%B1%D0%BD%D0%B0-%D0%BF%D0%B0%D0%BB%D0%B0%D1%82%D0%B0/", "text": "\n                    Ден преди поредното връчване на наградите „Джовани Фалконе“ благоевградската Съдебна палата беше изпразнена за минути. Точно в 13,31 минути от стационарен телефон е подаден анонимен сигнал за поставено взривно устройство в съда. По най-бързия начин всички граждани и служители на Темида бяха евакуирани извън сградата. Специалисти от службите отцепиха района в радиус от 50 м и започнаха щателно обследване на сградата в центъра на Областния град.\n\n„Делата няма да бъдат отлагани днес до утре на обед, когато изтичат 24 часа от сигнала. Пренасочени са в зали на Административния съд, както и в зали на Общината“, каза за „Телеграф“ Катя Бельова, председател на Окръжния съд в Благоевград.\n\nУтре в зала „22 септември“ ще бъдат връчени поредните национални награди на магистрати и полицаи в памет на италианския прокурор Джовани Фалконе, взривен в колата си от италианската Камора през 1993 година. По традиция след церемонията, на която винаги присъства италианския посланик се полагат цветя пред паметната плоча на Фалконе, поставена на фасадата на Съдебната палата.   \n                    ", "date": "2017.10.30", "title": "Сигнал за бомба в благоевградската Съдебна палата"}
{"url": "http://www.monitor.bg/a/view/35601-%D0%92%D1%81%D1%8F%D0%BA%D0%BE-%D0%BF%D0%B5%D1%82%D0%BE-%D1%83%D1%87%D0%B8%D0%BB%D0%B8%D1%89%D0%B5-%D0%BD%D0%B0-%D0%B4%D0%B2%D0%B5-%D1%81%D0%BC%D0%B5%D0%BD%D0%B8/", "text": "Вълчев: Не е реалистично до 2021 г. едносменният режим да се въведе навсякъде\n                    Приблизително във всяко пето школо у нас децата учат на две смени. На двусменен режим са общо 437 училища от общо 2380 в страната. Това съобщиха пред „Монитор“ от Министерството на образованието и науката (МОН). Образователният министър Красимир Вълчев обясни, че преминаването към едносменен режим ще бъде поетапно. В някои училища до година-две това може да се случи чрез намаляване на приема. Вълчев добави също, че където е възможно, могат да се направят пристройки към учебните заведения. Идеята е по този начин да има повече място, за да може\nвсички деца да учат само първа смяна\nПланира се също така и строителство на нови училища. „Във Варна ще бъде изградена изцяло нова сграда на Математическата гимназия, в Бургас бяха открити две училища, а МОН е подпомагало довършването на училища, но те не са в най-големите градове“, отбеляза министърът. Той добави, че има квартали в София, в които няма нито едно школо и даде пример с „Витоша“, „Манастирски ливади“ и др. В „Лозенец” пък броят им не достатъчен за населението на квартала. Вълчев обясни още, че обявеният срок до 2021 година за преминаване към едносменен режим не е реалистичен. 624 млн. лв. ще бъдат инвестирани в ремонти и строителство в училища по Оперативна програма „Региони в растеж“, обяви министърът на регионалното развитие и благоустройството Николай Нанков. По тази линия ще бъдат\nфинансирани 102 професионални гимназии\nкъм МОН с 112 млн. лв., съобщи от своя страна Красимир Вълчев. Той обясни, че трябва да бъде подобрена цялостната образователна среда в тези училища, което включва саниране на сградите, ремонти на покривите, смяна на дограмата, подмяна на инсталации, вътрешни ремонти и др. В осем гимназии ще бъдат изградени нови физкултурни салони, а в други 59 ще бъдат ремонтирани. В 67 училища ще бъдат обновени спортните площадки, а в 79 гимназии - дворовете, съобщи още образователният министър. Той допълни, че по-голямата част от тези ремонти дейности се очаква да бъдат направени през топлите месеци.\n\n\n \n\nСНИМКА БГНЕС\n\nОбразователният министър Красимир Вълчев обясни, че преминаването към едносменен режим ще бъде поетапно.\n                    ", "date": "2017.10.30", "title": "Всяко пето училище на две смени"}
{"url": "http://www.monitor.bg/a/view/49414-%D0%9D%D0%B0%D0%B9%D1%87%D0%B5%D1%81%D1%82%D0%BE-%D0%BD%D0%B8-%D1%85%D0%B2%D0%B0%D1%89%D0%B0%D1%82-%D0%B1%D0%B5%D0%B7-%D1%84%D0%B0%D1%80%D0%BE%D0%B2%D0%B5-%D0%BF%D1%80%D0%B5%D0%B7-%D0%B7%D0%B8%D0%BC%D0%B0%D1%82%D0%B0/", "text": "Намаляват загиналите и ранените на пътя\n                     \n\nНеработещите фарове и сигналните светлини на автомобила са най-честите нарушения, установени от пътните полицаи миналата година по време на акция „Зима“. На практика това са били над половината от нарушенията. Това съобщи вчера началникът на Пътна полиция комисар Бойко Рановски.\n\nНад 3 хил. е бил общият брой установени неизправности. От тях неизправните светлини са на колите са били 1571. Често около 252 пъти са спираните на пътя превозни средства с разкъсани гуми.\n\n \n\nЗачестяват случаите на неизправни велосипедисти,\n\n \n\nкато само за месец през миналата зима са установени 99, а 1162 са хванатите други неизправности.\n\nОт началото на годината има 5690 тежки пътни произшествия с 534 загинали и 7161 ранени, става ясно от статистиката на Пътна полиция. В сравнение със същия период на миналата година\n\n \n\nрегистрираните произшествия са с 564 по-малко\n\n \n\nзагиналите са с 54 души по-малко, а ранените са със 732-ма по-малко.\n\nЗа деветте месеца на 2017 г. има съставени 765 670 фишове, електронни фишове и актове за установени нарушения, което е със 136 900 повече в сравнение със същия период на миналата година, посочи Рановски.\n\nОт 1 ноември традиционно започва акция \"Зима\" с цел подготовка за движение във влошени метеорологични условия и повишаване на безопасността на пътя.\n\nВ първите десет дни на ноември в рамките на кампанията ще се извършват засилени проверки, особено на велосипедисти и превозни средства с животинска тяга. От „Пътна полиция“ си поставят за цел 6 ноември да е\n\n \n\nден без загинали велосипедисти на пътя.\n\n \n\nОт 11 до 20 ноември кампанията ще е насочена към пешеходци и водачи и толерантността на пътя. От 21 до 30 ноември ще се извършват проверки на моторните превозни средства и готовността им за движение в зимни условия. Рановски припомни, че от началото на тази година има промени в законодателството, които задължават водачите от 15 ноември до 1 март да се движат\n\n \n\nс гуми с минимум 4 мм дълбочина на протектора.\n\n \n\nОт 1 до 11 ноември СБА ще отвори безплатно сервизите си, за да могат водачите да се консултират за подготовката за зимата. Българският Червен кръст, ще организира открити уроци по пътна безопасност за най-малките ученици от първи до четвърти клас за безопасно пресичане на пътя и оказване на първа помощ.\n\n \n\nКАРЕ\n\n \n\nШест препоръки за безопасност\n\n \n\nВ рамките на акция „Зима“ ще бъдат раздадени 300 хиляди листовки с шест съвета към водачите за зимния сезон. Шофьорите трябва да се уверят, че превозното им средство е в техническата изправност, от 15 ноември до 1 март да се движат със зимни гуми с дълбочина на протектора минимум 4 мм, фаровете да са в изправност, превозното средство да е оборудвано с пожарогасител, обезопасителен триъгълник, светлоотразителна жилетка и заредена аптечка за пътна помощ.\n\nВ листовките има и съвет към велосипедистите - да се движат винаги с изправни фарове, спирачки, звънец и светлоотразители. Бъдете видими през зимата и в тъмното, носете светли дрехи и се оглеждайте често, особено ако сте с шапка или качулка, препоръчват още от СБА и \"Пътна полиция\".\n                    ", "date": "2017.10.30", "title": "Най-често ни хващат без фарове през зимата"}
{"url": "http://www.monitor.bg/a/view/88326-%D0%A6%D0%B2%D0%B5%D1%82%D0%B0%D0%BD-%D0%92%D0%B0%D1%81%D0%B8%D0%BB%D0%B5%D0%B2-%D0%98%D0%BC%D0%BE%D1%82%D0%B8-%D0%B7%D0%B0-%D0%BC%D0%B8%D0%BB%D0%B8%D0%BE%D0%BD%D0%B8/", "text": "\n                    Четири. Това е броят на имотите, които американският аферист Бърнард Мадоф пазарува за себе си и семейството си с отмъкнатите пари на излъганите от инвестиционния му фонд вложители. Луксозните жилища, които двойката купува, се намират в Ню Йорк, Хамптънс, Палм Бийч и Cap d'Antibes в Южна Франция.\n\nПо на едро обаче пазаруват българският еквивалент на злия гений на финансовите пирамиди Цветан Василев и семейството му. За да сме точни – тройно по-едро, или над една дузина имоти, разпръснати из страната и една китна вила в Женева, Швейцария.\n\nИндустриалните покупки в семейство Василеви вървят паралелно със семейни придобивки, при това не само имотни, но и логистични – под формата на тузарски коли и дори самолети. По това перо също изтичат стотици милиони от КТБ, отново превъртени през веригата от фирми бушони. Резултатът от стахановското изкупуване на имоти е, че към момента на бягството си от страната Василев и семейството му притежават три къщи в Бояна, по една в Созопол и Габрово, няколко дузини парцели и апартаменти из цяла България, както и палат на Женевското езеро.\n\nОчаквано най-голямо е струпването на придобивки в София, като най-ценната е апартаментът, кацнал на пилони над емблематичната градинка на „Кристал“ и старателно ремонтиран и обзаведен от Цветан и Антоанета Василеви за дъщеря им Радосвета. Огромният имот с размери на игрище, простиращ се на мястото на бившия ресторант „Тамбукту“, допреди малко повече от година по документи се води на семейната фирма „Инвест мениджмънт“. За да може мястото да е достатъчно обширно, през 2013 г. тя откупува от КТБ имоти, водещи се на 3 номера на столичната ул. „Аксаков“ - №10, №12 и №14, за цената от 704 000 лева. Според информациите в публичното пространство реконструкцията, ремонтът и обзавеждането са глътнали почти 20 млн. лева, като сред „бонусите“ са бронирани стъкла, които да пазят обитателите от всякакви прояви на „народна обич“. Резултатът е истинско еклектично чудо на родната архитектура, което, впрочем, Василев успява да отмъкне, преди да е запорирано в полза на държавата, като го прехвърля на друго дружество. Въпреки че парите за покупката му отново са дошли от КТБ и би трябвало имотът да се осребри, за да се покрият поне отчасти нанесените на вложителите щети.\n\nАпартаментът над „Кристал“ обаче далеч не е единственият колоритен обект в имотния портфейл на фамилията. Сред останалите ценни екземпляри е т.нар. Розов палат на паралелната на „Секвоя“ (улицата, където се намира вилата на властта „Калина“) улица „Саша Попов“ 27, оценяван на над 10 млн. лева. Той също се води на „Инвест мениджмънт“, в чиито активи е от 2010 г. Преди да бъде превърнато в парцел с палат, на мястото са се киприли далеч по-скромните градински павилион и гараж.\n\nУлицата на властта в Бояна явно е притегателна за фамилията, защото „Инвест мениджмънт“ държи и два имота на самата „Секвоя“ - на №11 и на №13. Не са за подценяване обаче и придобивките на семейството в страната. В Созопол например Цветан и Антоанета се сдобиват с вила в местността Буджака, издържана в средиземноморски стил, както и с 4 парцела от общо 4 дка.\n\nВ Банско си купуват 63,9 квадрата още през 2005 г. – още преди големия пик на строителството там, а от 2009 г. Радосвета има апартамент в Царево от 152 квадрата и парцел към него, купени за общо 235 600 лева. Жилището е в комплекс, построен от „Билдинг рисорт“, друга от фирмите - мастити кредитополучатели от КТБ, а съседи в комплекса са й семейните приятели на Иван Костов и собственици на „Хрисома“ Георги и Мая Кирчеви. Процесът на натрупване на имотен портфейл върви паралелно със създаването и разрастването на хотелиерския бизнес на Василев, който чрез дружеството „Сана спейс хотел Хисаря“ постепенно придобива атрактивни обекти не само в балнеокурорта, а също и в Св. св. Константин и Елена, Златни пясъци, Пампорово, Банско и дори екокъщи за гости в Боженци. Разбира се, покупките отново са финансирани от КТБ чрез фирмата майка на „Сана спейс хотел Хисаря“ - „Корси маунтийн рисорт“. Кредитите, текли към нея, са за над 52 млн. евро. Хотелската верига също обаче трудно устоява на атаките на българския Мадоф и пионките му у нас и в средата на 2017 г. се оказва, че е на път да бъде задигната чрез серия от сложни финансови манипулации. Те се състоят в това да се вписват несъществуващи кредити към подставените лица на Василев, които на свой ред се опитват да я прилапат в негова полза.\n\nБългария до такава степен се оказва тясна за размаха, с който фамилията пазарува имоти на кило, че през 2012 г. семейството се разпростира до Швейцария, и по-конкретно на Женевското езеро. На 1 ноември 2012 г. Антоанета Василева се сдобива с парцел и имот в един от най-тузарските квартали там - „Колони“, за 23 500 000 швейцарски франка, или 19,5 млн. евро, като отделно са вложени и над 2 млн. евро за обзавеждането на палата. Сумата от общо близо 22 млн. евро идва отново от парите на депозантите в КТБ. За да може половинката му да се сдобие с мечтания тузарски имот, състоящ се от 2,1 дка терен и 4 постройки, Василев й превежда „дарения“ с различен произход, включително доходи от „консултантски услуги“, изплатени му от EFV. Ремонтът на къщата е платен друг кредитополучател от КТБ – семейната фирма „Тръст Василеви“, като за интериорния дизайн е наета австрийската компания „Йозеф Гьобел“ ГмбХ, специализирана в доставката на ръчно изработени мебели. Именно тя прави обзавеждането и на апартамента над градинката на „Кристал“.\n\nЗаради имота в Женева с обвинение за пране на пари се сдобива и съпругата на Василев – Антоанета. По-късно същото обвинение получава и дъщеря им Радосвета, но за друг имот, намиращ се край морето. Младша е обвинена в пране на 2 645 179 лева при условие на продължаващо престъпление за 360 кв. м апартамент в курорта Св. св. Константин и Елена. Жилището е сред имотите със запор, наложен по искане на комисията за отнемане на престъпното имане, като искът е с рекорден брой ответници – цели 27 лица, 24 от които – фирми. Това е броят на юридическите лица, през които са превъртени въпросните над 2 млн. лева. Българската г-жа Мадоф обаче не се свени публично да нарече жилището с размери на малък палат „двустаен апартамент“. Най-вероятно Василева, подобно на френската кралица Мария-Антоанета, известна с репликата си към бедните „Като нямате хляб, яжте пасти!“, е скъсала връзката с действителността и гледа на света с по-мащабно око. През което луксозната вила, кацнала край брега на Женевското езеро, се вижда като „селска къща с течащ покрив“.\n                    ", "date": "2017.10.30", "title": "Цветан Василев: Имоти за милиони (ЧАСТ ЧЕТВЪРТА)"}
