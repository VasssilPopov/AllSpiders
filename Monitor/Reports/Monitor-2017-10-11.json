{"url": "http://www.monitor.bg/a/view/33826-%D0%9F%D0%BE-10-%D0%BC%D0%B8%D0%B3%D1%80%D0%B0%D0%BD%D1%82%D0%B8-%D0%BD%D0%B0-%D0%B4%D0%B5%D0%BD-%D0%B1%D1%8F%D0%B3%D0%B0%D1%82-%D0%BE%D1%82-%D0%91%D1%8A%D0%BB%D0%B3%D0%B0%D1%80%D0%B8%D1%8F/", "text": "Центровете за бежанци остават празни, от началото на годината са напуснали 4343-ма\n                    Всеки ден по 10 мигранти доброволно бягат от България като напускат центровете на Държавната агенция за бежанците (ДАБ). Това показват данните на МВР, предоставени на „Монитор“. Само за август самоволно напусналите центровете на ДАБ към Министерски съвет са били 262-ма души. Такива, които са си тръгнали от страната ни с предоставена закрила, пък са 177. Цифрите от началото на годината са още по-фрапиращи. Мигрантите, които са си събрали доброволно багажа и са си тръгнали от лагерите, са 4343-ма общо.Причината е, че тук те не откриват никаква реализация и правят всичко възможно да стигнат в някоя страна от Западна Европа. Така потокът се е насочил основно към границата ни със Сърбия, както и тази с Гърция.Тенденцията е забелязана и от Международната организация на миграцията, която в свой доклад от преди дни констатира, че интересът на мигрантите към България става все по-малък. Освен масовото напускане се забелязва и все по-нисък праг на влизащите.Организацията посочва в свой доклад, че бежанците в България опитват да напуснат страната дори и да нямат валидни документи за самоличност. Голяма част от тях са прихванати на границите със Сърбия - 1700 души, и Румъния - 116 души. Към края на август 1200 бежанци в България все още нямат официален статут. Капацитетът на бежанските центрове в България е 6300 места, като към края на август в тях има 1800 бежанци, показват още данните. Това ще рече, че претъпканите до скоро центрове сега са запълнени едва на 25%.Данните от Гранична полиция също са показателни. 6671 чужденци са опитали да преминат незаконно на територията на България в периода между 1 януари и 30 септември 2017 година, съобщиха от вътрешното министерство. Сравнението със същия период на миналата година показва значително намаление на миграционния натиск - тогава е имало 36 496 незаконни имигранти, задържани от българските власти. Тоест натискът е намалял шест пъти. \n\n\n                    ", "date": "2017.10.11", "title": "По 10 мигранти на  ден бягат от България"}
{"url": "http://www.monitor.bg/a/view/73859-%D0%A6%D0%93%D0%9C-%D0%BE%D1%87%D0%B0%D0%BA%D0%B2%D0%B0-%D0%B1%D0%BB%D0%B8%D0%B7%D0%BE-25-%D1%81%D0%B2%D0%BE%D0%B1%D0%B4%D0%BE%D0%BD%D0%B8-%D0%BC%D0%B5%D1%81%D1%82%D0%B0-%D0%B2-%D0%BD%D0%BE%D0%B2%D0%B0%D1%82%D0%B0-%D0%97%D0%B5%D0%BB%D0%B5%D0%BD%D0%B0-%D0%B7%D0%BE%D0%BD%D0%B0/", "text": "\n                    Центърът за градска мобилност очаква близо 25 % свободни места за паркиране в присъединените части на зелената зона. Това ще даде възможност на всеки, който има работа в района да намери място, за да паркира в разрешените общо 4 часа, коментират от ЦГМ. Дружеството предвижда изграждане и обновяване на площадки за паркиране в комплекса „Яворов“ с обща площ от 4 620 кв.м. Експертите са категорични, че по този ще се прекрати практиката шофьори да оставят колите си в зелените терени на комплекса.\n\nПо прогнозна стойност разходите по цялостното техническо обособяване на двете части на зоната в районите „Средец“ и „Лозенец“ са 1 123 077 лева, като тук се включват поставянето на пътни знаци, антипаркинг стълбчета и пътна маркировка. Стойността е прогнозна, тъй като работата по обособяването на терените за платено паркиране е общо до 6 месеца, обясняват от ЦГМ. Очакваните прогнозни годишни приходи са общо 4 630 937 лева. Почти половината от тези средства отиват за покриване на задълженията към транспортните оператори, които ЦГМ има към тях за покриване на разходите по превоза на пътниците в обществения транспорт. С останалата част се осигурява издръжката на самите зони.\n                    ", "date": "2017.10.11", "title": "ЦГМ очаква близо 25% свободни места в новата Зелена зона"}
{"url": "http://www.monitor.bg/a/view/56090-%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-%D0%A1%D0%BF%D0%B0%D1%81-%D1%81%D1%87%D1%83%D0%BF%D0%B8-%D0%A4%D0%B0%D0%B1%D1%80%D0%B8%D0%BA%D0%B0%D1%82%D0%B0-%D0%B7%D0%B0-%D1%84%D0%B0%D0%BB%D1%88%D0%B8%D0%B2%D0%B8-%D0%BD%D0%BE%D0%B2%D0%B8%D0%BD%D0%B8/", "text": "Измисленият образ на българина от Париж разкри как работи машината за медийни манипулации\n                    Измисленият фейсбук образ , буквално счупи на парчета Фабриката за фалшиви новини на олигархията.Фалшивият герой, който е измамил над 40 души – всичките все от кръга на т.нар. жълтопаветници и протестъри, показа нагледно как действа машината за пропаганда на задкулисието и как се гради образът на експерт, който да обслужва определени „каузи“ на босовете, които движат протестърските марионетки. Схемата на т.нар. Александър Николов, когото никой не е виждал на живо, но е е измамил над 40 души, разкрива агенция Блиц.Името на измисления образ стана медийно известно, след като десетки негови приятели във Фейсбук се оплакаха, че е използвал фалшив профил в социалните мрежи и ги завлякъл със самолетни билети. Сред ужилените има мениджър в банка, адвокат и журналисти.Измамникът се представя във Фейсбук като Александър Николов, на 35 години, и е изключително активен в социалните мрежи. За себе си твърди, че живее в Париж, че е бил в щабовете на френски кандидат-президенти, а в последните няколко години е служител в компании като „Еърбъс”. Започва да предлага и да осигурява евтини самолетни билети, разполагайки с личните данни на хората, които му се доверяват. В коментарите му вземат участие блогъри, журналисти, медийни анализатори – все издигнати до величия с етикета на Фабриката за фалшиви новини. Именно с тези умни и красиви експерти и общественици Александър демонстрира Фейсбук близост. Интернет фикцията обаче се оказва още по-сериозна, след като лъсва, че измисленият Александър е успял да създаде две медии – chronical.bg и e-space.bg, и дори да изгради имидж на анализатор, който коментира политическата обстановка в страната по национални медии, без никой да го е виждал. „Българинът от Париж“ дори е уреждал участия в национален ефир на олигархични звезди като Радан Кънев. За целта е влизал в общи чатове с продуценти и протестъри е и предлагал гости, които да изговорят „правилните тези“ в ефир. Сред тях е и самият Александър, който е давал интервю пред БНТ по скайп, но без да показва лицето си, като обяснява, че има проблем с камерата. Така анонимно, но в национален ефир успява да пробута тезите именно на протестърския кръг, който по-късно се оказва и негова жертва.Според ужилените дейността му е била параван за измами с фалшиви самолетни билети и кражба на самоличности. Опарени разказват, че след като си дадат личните данни уж за купуване на билети, с тази информация са теглени кредити без тяхно знание и дори са източвани кредитните им карти.Над 40 души са били измамени със самолетни билети от фалшивия Фейсбук профил на Александър Николов. Жертвите са платили на мъжа към 20-30 хил. лева, съобщи говорителят на главния прокурор Румяна Арнаудова. \"Сигналите са подадени в ГДБОП и вече се знае кой е мъжът. Той е реален и съществува\", допълни прокурорката. Мъжът все още не е задържан. Арнаудова отказа да разкрие самоличността му, но посочи, че той е в България. В рамките на два дни медиите на подсъдимите олигарси Иво Прокопиев и Огнян Донев сервираха първи новината за измамата от страна на видния поддръжник на „дясното“ умният и красив, успял млад мъж, живеещ в Париж - „Александър Николов“. Който се оказа всъщност обикновеният… Спас Василев от Кочериново.„Няколко години публикуване на постове във Фейсбук, поддържащи Радан Кънев, Христо Иванов, ДСБ и „Да(й), България“, костовистите и прокопиевите медии, красиви чуждоземни снимки на неизвестен младеж и хоп, образът е изграден, а доверието – спечелено. Огромна приятелска листа в социалната мрежа, издаване на сайтове, поддържане на блогове, регистриране на фирми чрез негови Фейсбук приятели протестъри, интервюта, телевизии, та дори и продажба на медии, в допълнение към основната му „дейност“ на интернет крадец на кредитни карти и суми за самолетни билети. Нищо, че никой никога не е виждал „Александър“ на живо, само са чували гласа му по телефона и по скайп. Нищо, важното е, че говори, пише и споделя „ценностите“ им. Против корупцията е, против Борисов, Цацаров и Пеевски. Това за тях е достатъчно – ТОЙ е с тях, те са с него и са готови на всичко – дори да го подпомагат финансово...“, пише агенция Блиц.Според изданието случаят „Александър-Спас“ е звучен шут в самодоволните „морални“ мутри на новите цензори от кръга АРГО, подобен на публикуването на самата стенограма, разкриваща как действа олигархично-икономическото задкулисие на Иво Прокопиев, Огнян Донев, Сашо Дончев и Цветан Василев.„Действа така - вместо факти – добре режисирана и стройно изградена манипулация. Фалшивата новина се пропагандира като истина, а прикриването на извършените престъпления става, като се представяш за борец против „корупцията“, на която всъщност ти си същинският изразител“, пише още Блиц.\n\n\n                    ", "date": "2017.10.11", "title": "Александър (Спас) счупи Фабриката за фалшиви новини"}
{"url": "http://www.monitor.bg/a/view/48121-38-%D1%85%D0%B8%D0%BB%D1%8F%D0%B4%D0%B8-%D0%BB%D0%B0%D0%BB%D0%B5%D1%82%D0%B0-%D0%B8%D0%B7%D0%BE%D0%B1%D1%80%D0%B0%D0%B7%D1%8F%D0%B2%D0%B0%D1%82-%D0%BB%D0%BE%D0%B3%D0%BE%D1%82%D0%BE-%D0%BD%D0%B0-%D0%9F%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE-%D0%BF%D1%80%D0%B8-%D0%9D%D0%94%D0%9A/", "text": "\n                    Цветна мозайка от 38 хиляди лалета, която изобразява логото на Българското председателство на Съвета на ЕС през 2018 ще краси тревните площи от южната страна на НДК. Министърът отговарящ за председателството Лиляна Павлова, кметът на София Йорданка Фандъкова и холандският посланик Яп Вернер участваха в засаждане на мозайката от цветя. Тя е в знак на приятелството на Холандия и България в рамките на ЕС. Павлова заяви, че инициативата е важен знак за страната не само за подготовката, а и за доброто и красиво посрещане на европейските гости, които ще посрещнем догодина. „Това означава и подкрепа за усилията, които правителството заяви като ясна и категорична воля да бъде един активен и добре работещ председателстващ на Съвета на ЕС“, каза Павлова.\nКметът Фандъкова каза, че общинската администрация на Амстердам е помогнала много на Столичната община с екипи и експерти, за да може да се подготви добре за председателството. Тази придобивка има огромно значение освен за гостите ни, но и за софиянци, обясни тя.\n                    ", "date": "2017.10.11", "title": "38 хиляди лалета изобразяват логото на европредседателството до НДК"}
{"url": "http://www.monitor.bg/a/view/58805-%D0%93%D1%80%D0%B0%D0%B6%D0%B4%D0%B0%D0%BD%D1%81%D0%BA%D0%B0%D1%82%D0%B0-%D0%B7%D0%B0-%D0%B4%D0%B6%D0%B8%D0%B3%D0%B8%D1%82%D0%B8%D1%82%D0%B5-%D1%81-200-%D0%BD%D0%B0%D0%B3%D0%BE%D1%80%D0%B5/", "text": "Отнемането на предимство и неспазването на дистанция ще ни бърка по-дълбоко в джоба\n                    С 200% се очаква да скочи цената на застраховката „Гражданска отговорност“ за нарушителите на пътя след въвеждането на т.нар. бонус-малус система. Това заяви в ефира на bTV заместник-председателят на Комисията за финансов надзор (КФН) Ралица Агайн-Гури.Идеята на тази система е да се наказват с по-високи цени за застраховката водачите, които имат повече нарушения в миналото.Изрядните шофьори пък ще бъдат поощрявани и ще дават по-малко пари за задължителната полица. Все още обаче не е ясно за какъв срок ще се връща историята и досието на всеки един от водачите. Зам.-председателят уточни, че новата система може и да не влезе в сила от 1 януари следващата година, но със сигурност ще бъде въведена в началото на 2018 г.Агайн даде пример, че за един изряден шофьор цената може да е 100 лева, а за нарушителите тя скача с 200 – 250% и може да стигне до към 600 - 700 лева. „Най-опасни са нарушенията с превишаване на скоростта, тъй като те водят до 30% от ПТП-та. Разходите за пътни инциденти за последните 10 г., изплатени от Гаранционния фонд, са над 1 милиард лева, като ще достигнат до 2 милиарда, тъй като се изплащат по-късно“, уточни тя.Тя посочи, че при определянето на цената ще се взимат предвид всички регистрирани нарушения и влезлите в сила наказателни постановления.„Със сигурност ще се санкционира шофирането с превишена скорост, защото това нарушение най-често води до инциденти на пътя\", обяви зам.-председателят на КФН. Тя напомни статистически данни, според които най-много са нарушенията, свързани с превишената скорост - общо 1 милион в периода 2014-2017 г., а 68 хил. от тях са довели до смърт или телесни повреди.Другите нарушения, които ще влияят на цената на застраховката, са отнемането на предимство, рязката смяна на посоката на движение, неспазването на дистанция.По думите на Ралица Агайн една от важните стъпки за въвеждането на системата „бонус – малус” е била да се свържат информационните системи на застрахователите с тези на МВР.Както „Монитор“ вече писа, тази нова платформа се очаква да заработи до края на този месец. По този начин потребителите, които сключват застраховка, няма да има нужда да обясняват каквото и да е, а само чрез регистрационния номер на автомобила и на талона, застрахователният офис ще получава цялата информация онлайн. Това освен време ще намали и измамите. По думите на Агайн често се случва да се запише грешно кубатурата, видът на моторното средство, номерът на рамата или данните на собствениците.\n\n\n                    ", "date": "2017.10.11", "title": "„Гражданската“ за джигитите с 200% нагоре"}
{"url": "http://www.monitor.bg/a/view/73072-%D0%A5%D0%B2%D0%B0%D0%BD%D0%B0%D1%85%D0%B0-%D0%BA%D1%8A%D1%80%D1%82%D0%B8%D1%86%D0%B0%D1%82%D0%B0-%D0%B7%D0%B0-%D1%82%D0%B5%D1%87%D0%B0-%D0%BD%D0%B0-%D0%B4%D0%B0%D0%BD%D0%BD%D0%B8-%D0%BE%D1%82-%D1%81%D0%B8%D1%81%D1%82%D0%B5%D0%BC%D0%B0%D1%82%D0%B0-%D0%B7%D0%B0-%D0%BB%D0%BE%D0%B2-%D0%BD%D0%B0-%D1%83%D1%87%D0%B5%D0%BD%D0%B8%D1%86%D0%B8/", "text": "\n                    Установена е самоличността на лицето, което е пратило линк до журналист от системата на МОН за обхват на ученици, в който се съдържа конфиденциални данни на дете. Това съобщиха от Министерството на образованието и науката. Ясни са и IP адресите, от които е влизано в системата, а източване на данни не е имало обясниха от ведомството, след като . Както „Монитор“ вече зам. - министърът на образованието Деница Сачева обясни, че в системата „Посещаемо и безопасно училище“,информацията за 1,2 млн. деца, които се визират в публикацията, са данни на ГРАО. Платформата пък работила само с деца извън образователната система, които били 206 хил. От МОН допълниха, че по случая вече работи прокуратурата и ГДБОП.\n \n\n\n                    ", "date": "2017.10.11", "title": "Хванаха „къртицата“ след теча на данни от системата за лов на ученици"}
{"url": "http://www.monitor.bg/a/view/87415-%D0%A1%D0%BE%D1%80%D0%BE%D1%81%D0%BE%D0%B8%D0%B4%D0%B8-%D0%BD%D0%B0%D0%BB%D0%B0%D0%B7%D0%B8%D1%85%D0%B0-%D0%BF%D1%80%D0%BE%D1%82%D0%B5%D1%81%D1%82%D0%B0-%D0%BD%D0%B0-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82%D0%B8%D1%82%D0%B5-%D0%BF%D1%80%D0%B5%D0%B4-%D0%9C%D0%A1/", "text": "\n                    Журналисти от различни медии излязоха днес на протест срещу ултиматумите и натиска на властта срещу свободата на словото.Протестът бе организиран след скандалите с депутата  и вицепремиера Валери Симеонов с водещия на сутрешния блок на Нова ТВ Виктор Николаев. На протеста дойдоха десетки журналисти от различни медии, които отстояваха правото си да задават въпроси и се обявиха против намесата на управляващите в работата на медиите. На събитието пред Министерски съвет обаче цъфнаха и познати лица от грантаджийската фабрика за фалшиви новини около кръга \"Капитал\" начело със съпругата на боса му Иво Прокопиев - Галя Прокопиева. Тук беше и един от тарторите на \"зеления октопод\" - Тома Белев,както и Мария Черешева, известна с поръчкови статии в услуга и чистене на имиджа на обвинения в банкрута на Корпоративна търговска банка фараон - беглец от правосъдието, Цветан Василев. Нашествието на представителите на зависимата от задкулисните кръгове журналистика неглижира протеста за свободата на словото.\n\n\n                    ", "date": "2017.10.11", "title": "Соросоиди налазиха протеста  на журналистите пред МС"}
{"url": "http://www.monitor.bg/a/view/49954-%D0%9F%D0%B0%D1%82%D1%80%D0%B8%D0%B0%D1%80%D1%85-%D0%9D%D0%B5%D0%BE%D1%84%D0%B8%D1%82-%D0%BE%D1%81%D0%B2%D0%B5%D1%89%D0%B0%D0%B2%D0%B0-%D1%85%D1%80%D0%B0%D0%BC-%D0%BD%D0%B0-%D1%80%D0%BE%D0%B6%D0%B4%D0%B5%D0%BD%D0%B8%D1%8F-%D1%81%D0%B8-%D0%B4%D0%B5%D0%BD/", "text": "\n                    Патриарх Неофит, който е и Софийски митрополит ще освети нов храм на рождения си ден в неделя, съобщиха от Синодалната палата. На 15 октомври той навършва 72 години.\n\nНовата черква се намира в кв. „Лозенец” и е посветена на Светия и Животворящ Кръст Господен. Патриарх Неофит ще оглави първата света Литургия, която ще бъде отслужена в  негоот 7.30 часа в неделя, а освещаването ще започне в 8.00 часа.\n\nЩе служат и митрополитите на Светия Синод, епископи и свещеници.\n\nСлед литургията ще бъде отслужен и молебен за патриарх Неофит.\n\nНовият храм е изграден на мястото, нареено от старите софиянци Кръста, където през 1878 г. на Възнесение Господне – Спасовден столичани са издигнали Кръст в памет на Освобождението на България. Поради високото място на което се намирал и незастроената по онова време околност паметникът се е виждал отдалече.\n\nСлед няколкократно местене, до преди дни каменния кръст, обявен за паметник на културата, се съхраняваше в близкия храм „Преображение Господне”. Сега, той е поставен върху постамент в непосредствена близост до мястото, където е бил издигнат през 1878 г. – до олтара на новопостроеният храм, посветен на Честния кръст.\n\nСтроежът на църквата на ъгъла на булевардите „Джеймс Баучер\" и „Черни връх\" е започнат през 1998 г. от т. нар. Алтернативен Синод, но в последствие е замразен. След няколко годишна сага по узаконяването му, Софийска св. Митрополия, със съдействието на Столична община, едва през 2015 г. поема изграждането му, като след сериозни преустройства, наложили се поради канонични и архитектурни неточности, довършителни работи и вътрешно оформление, днес храм „Въздвижение на Светия Кръст Господен” е готов да заработи като енорийски храм за нуждите на православните християни от околните квартали. Енорийски свещеници при новоосветения храм ще бъдат свещ. Божидар Маринов и свещ. Константин Цанков - доскоро служили в храма при Софийската семинария, намираща се в столичния кв. Лозенец.\n                    ", "date": "2017.10.11", "title": "Патриарх Неофит освещава храм на рождения си ден"}
{"url": "http://www.monitor.bg/a/view/47940-%D0%A1%D0%BC%D0%B5%D0%BD%D1%8F%D0%BC%D0%B5-%D0%BF%D0%B0%D0%BD%D0%B5%D0%BB%D0%BA%D0%B8%D1%82%D0%B5-%D1%81-%D0%BA%D1%8A%D1%89%D0%B8-%D0%B8-%D1%82%D1%83%D1%85%D0%BB%D0%B5%D0%BD%D0%B8-%D0%B0%D0%BF%D0%B0%D1%80%D1%82%D0%B0%D0%BC%D0%B5%D0%BD%D1%82%D0%B8/", "text": "Разрешителните за строеж на нови жилища се увеличили с една трета  \n                    От началото на 2017 се наблюдава нова тенденция − бум в кредитирането за покупка на къщи, което е с близо пет пъти или 448% повече от същия период на 2016 г. С 26% пък нараства търсенето на кредити за покупка на апартаменти в тухлени сгради, докато при панелките, които вече не са на мода, търсенето остава без значителна промяна.Не се наблюдава изменение в средния срок на исканите кредити за дом, който е 22 години, сочи анализ на Пощенска банка. За сметка на това средният размер на кредита се увеличава с 14%и към септември 2017 г. достига 51 000 евро. По-голямата търсена сума за финансиране се дължи най-вече на нарастващите продажни цени на имотите през 2017 г. При кандидатстване за кредит се запазва водещият дял на мъжете, които са 63% спрямо 37% жени. По отношение на възрастта на кандидатстващите има незначителна разлика между мъжете, които са средно на 38 г., и жените − средно на 40 г. Това съотношение се е запазило без промяна спрямо 2016 г.Общо жилищното кредитиране бележи ръст с 58% през първите девет месеца на годината спрямо същия период на 2016 г. Ипотечният бизнес се развива най-бързо в големите градове София, Варна, Бургас, Пловдив и Стара Загора, където увеличението е двуцифрено, а в Благоевград, Добрич и Велико Търново ръстът е над 100% Данните сочат, че от началото на годината интересът към жилищното кредитиране нараства благодарение на позитивните икономически показатели като ръст на БВП, ръст на средната работна заплата и спад на безработицата. През 2017 г. се отчита и по-активно строителство на жилищни площи. По данни на Националния статистически институт за второто тримесечие на 2017 г., в сравнение с второто тримесечие на 2016 г., издадените разрешителни за строеж на нови жилищни сгради са се увеличили с 35.4%Започнатите нови жилищни сгради се увеличават с 53%. Продажните цени на имотите също се покачват в големите градове. Агенциите за недвижими имоти отчитат, че средната пазарна цена в София вече надхвърля 1 000 евро за квадратОт друга страна, условията за жилищно финансиране стават все по-изгодни. По данни на БНБ за август 2017 г. средният лихвен процент по новите жилищни кредити в левове се понижава с 0.95 процентни пункта спрямо август 2016 г. и достига до 3.90%. Рекордно ниските лихви и благоприятните икономически показатели оказват положителен ефект върху търсенето на жилищни кредити, категорични са експертите по жилищно финансиране.\n\n\n                    ", "date": "2017.10.11", "title": "Сменяме панелките с къщи  и тухлени апартаменти "}
{"url": "http://www.monitor.bg/a/view/10879-%D0%90%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D0%B2%D0%B8%D1%81%D1%88-%D0%BC%D0%B0%D0%B3%D0%B8%D1%81%D1%82%D1%80%D0%B0%D1%82-%D0%B7%D0%B0-%D0%B1%D1%80%D0%B0%D0%BA%D0%BE%D0%BD%D0%B8%D0%B5%D1%80%D1%81%D1%82%D0%B2%D0%BE/", "text": "\n                    Висш магистрат е арестуван за незаконен лов в околностите на село Бохот, Плевенско, съобщи Нова ТВ. Съдията от Ловешкия окръжен съд Иван Иванов е задържан след нощна акция в гората край Плевен. Заедно с него е задържан и негов приятел-бизнесменът Васил Любчов Василев.Двамата са задържани за 24 часа с обвинение за бракониерство. Разследват ги и за осуетяване на полицейска проверка.В автомобила на Иванов са открити бойни карабини, боеприпаси. За капак той не е имал в себе си разрешително за лов. В понеделник Иванов е бил освободен от ареста. Оттогава обаче той е в отпуск. Ако се докаже, че има бракониерство, дружината гласува изключване на провинилия се ловец. А заради нощното ловуване, животните се плашат и се крият, коментира председателят на ловната дружинка в село Бохот. \n\n\n                    ", "date": "2017.10.11", "title": "Арестуваха висш магистрат за бракониерство"}
{"url": "http://www.monitor.bg/a/view/9432-%D0%98%D0%B7%D0%BC%D0%B0%D0%BC%D0%BD%D0%B8%D0%BA%D1%8A%D1%82-%D0%A1%D0%BF%D0%B0%D1%81-%D0%92%D0%B0%D1%81%D0%B8%D0%BB%D0%B5%D0%B2-%D0%BD%D0%B5%D0%BE%D1%82%D0%BA%D1%80%D0%B8%D0%B2%D0%B0%D0%B5%D0%BC/", "text": "\n                    Фейсбук измамникът Александър Николов от Париж се оказа Спас Димитров Василев от Кочериново. Сред десетките завлечени със хиляди евро с обещание за евтини самолетни билети, но при условие да се предплатят е и семейство от Благоевград.„Дъщеря ни Светлана живее във Франция, ходим им на гости веднъж годишно и затова се свързахме се с въпросния Спас. Отидохме в Кочериново преди 5-6 години. Баща му Димитър Василев Мурджов е съученик с моя приятелка от Механотехникума, мъжът ми Симо също го познава, защото и той е учил по същото време в Механото\", разказа одисеята си пред \"Монитор\" Илонка И. \"Отидохме в дома им, където заварихме и сина Спас. Той така ни омагьоса с приказките си и обещанията, че скоро му преведохме 600 евро за „най-евтините“ самолетни билети отиване и връщане до Франция, където от години живее дъщеря ни Светлана. Не само, че не можахме да заминем на обещаната от него дата с полет на „Лувтханза“ но до ден днешен не са ни върнати всички пари. На два пъти баща му ни върна 400 евро, остават още 200“, разказа още за ужилването Илонка.По ирония на съдбата дъщеря им Светлана, която живее със семейството си в Лион работи като юристконсулт във френска фирма, занимаваща се с разследване на фалшиви стоки и продукти, които се появяват на френския пазар: „Оказа се, че на краставичар продадоха краставици, с усмивка продължи разказа си майката Илонка. Дъщеря ни влезе във връзка с него в интернет и директно му заяви, че ако не върне парите ще сигнализира не само медиите, но ще сезира и френската прокуратура. Пред нея той се представил с истинското си име, защото знаеше, че ние вече сме го виждали. Само дето се е писал по фамилия Василев, а не Мурджов. От телевизията вчера разбрахме, че десетки са завлечените от този Спас. Даже някои са му давали и личните си данни. Все още не се е знаело, дали измамникът е в България или е някъде по света.“Днес пред bTV баща му Димитър, който е елтехник по професия от Кочериново уклончиво твърдеше, че не е виждал сина си от поне 4 години, но потвърди, че е бил забъркан в проблеми със самолетни билети: „Беше във Франция, оттам се прибра, някакъв офис да откриват и какво стана, що стана... Преди време беше станал един случай, дадох сумата. Възстанових, за самолетни билети на едно момиче, Теодора, и това е. Не мога да те убедя да ми вярваш. Извинявам се, но обядвам с колегата”, каза пред медията баща му Димитър Мурджов, наскоро завърнал се от гурбет в Германия.От полицията потвърдиха, че е установен извършителят на измамите, но още не е заловен. Възможно било да бъде обявен за издирване.Фейсбук фантомът верояно не се намира извън България, стана ясно междувременно от коментар на говорителя на главния прокурор Румяна Арнаудова. Засега били установени над 40 жертви, ужилени с над 20 000 лв. Софийската районна прокуратурата проверявала за стари сигнали с подобен характер. Арнаудова очаквала до края на месеца да има и обвинения. По думите ѝ, ГДБОП вече знае кой е „Александър Николов“: „Тук е в България, съществува, реално лице е. Самоличността на лицето в момента не е в интерес на разследването да я коментираме и да я съобщаваме“, каза тя.\n\n \n                    ", "date": "2017.10.11", "title": "Измамникът Спас Василев неоткриваем"}
{"url": "http://www.monitor.bg/a/view/57415-%D0%9F%D0%B5%D1%82%D0%BD%D0%B0%D0%B3%D0%BE%D0%BD%D1%8A%D1%82-%D0%B7%D0%BD%D0%B0%D0%B5-%D0%B7%D0%B0-%D1%85%D0%B0%D0%BA%D0%B5%D1%80%D1%81%D0%BA%D0%B8%D1%82%D0%B5-%D0%B0%D1%82%D0%B0%D0%BA%D0%B8-%D0%BE%D1%82-%D0%9A%D0%9D%D0%94%D0%A0-%D1%81%D1%80%D0%B5%D1%89%D1%83-%D0%B2%D0%BE%D0%B5%D0%BD%D0%BD%D0%B8-%D0%BF%D0%BB%D0%B0%D0%BD%D0%BE%D0%B2%D0%B5-%D0%BD%D0%B0-%D0%AE%D0%B6%D0%BD%D0%B0-%D0%9A%D0%BE%D1%80%D0%B5%D1%8F/", "text": "\n                    \n\n\n                    ", "date": "2017.10.11", "title": "Тръмп запознат с плановете за удар по КНДР, Петнагонът знае за хакерските атаки на Северна Корея срещу Юга"}
{"url": "http://www.monitor.bg/a/view/67539-%D0%98%D0%B2%D0%B0-%D0%90%D1%82%D0%B0%D0%BD%D0%B0%D1%81%D0%BE%D0%B2%D0%B0-%D0%B4%D1%8A%D1%80%D0%BF%D0%B0-%D1%88%D0%B0%D0%BB%D1%82%D0%B5%D1%80%D0%B0-%D0%BD%D0%B0-%D0%BF%D0%BB%D0%B5%D0%B9%D0%B1%D0%BE%D0%B9/", "text": "\n                    Момичетата, които имат поне един наперен плейбой с ловджийски инстинкт и самочувствие, надскачащо дебелината на портфейла му, могат да ползват текста към Shut Down на Ива Атанасова-Ivy като лична мантра. Или да синтезират куплета му във Фейсбук статус срещу момчето, което държи на всяка цена да ги превърне в трофей по полова атлетика. С микса си от мумбатон, денсхол и реге фюжън Shut Down по нищо не отстъпва на хитовете от румънската поточна линия, но това, което ни се приисква да видим след първото гледане на видеото е вокалната форма на Ива да достигне до максимума, който е постигнала с физическата. Това обаче не прави парчето по-малко свежо и енергийния му заряд със сигурност ще погъделичка петичките и на най-големите лаици на дансинга.\n\nРолята на мъжът-хищник, който отхвърля топ модели от корици на списания като част от кастинга си за партньорка, е поверена на коафьора на звездите Ивайло Колев. Допълнителен цвят във видеото придават няколко плеймейтки начело с Маги Бадер, както палитрата от изключително редки и скъпи кожи, допълващи сексапила на Ива. \n                    ", "date": "2017.10.11", "title": "Ива Атанасова дърпа шалтера на плейбой"}
{"url": "http://www.monitor.bg/a/view/48396-pif-%D0%BA%D0%B0%D0%BD%D1%8F%D1%82-%D0%BD%D0%B0-%D0%BD%D0%B0%D0%B9%D0%B3%D0%BE%D0%BB%D0%B5%D0%BC%D0%B8%D1%8F-%D1%81%D0%B8-%D0%BA%D0%BE%D0%BD%D1%86%D0%B5%D1%80%D1%82-%D0%B2-%D0%A1%D0%BE%D1%84%D0%B8%D1%8F/", "text": "\n                    Освен със зарибяващ микс от алтърнатив рок и китарен поп концертите на P.I.F винаги са се отличавали със сърцатите истории, с които фронтмена им Димо Стоянов интегрира в цялостно арт преживяване хитове като „Огън“, „Приказка“ и „Отлъчен“. Актьорският му талант и страстта за театър прозират както в лиричните текстове, така и в общуването с публиката, а на 8 декември това ще се случи и в мултимедията на най-мащабното шоу, което групата е правила в София. Мястото на срещата е Mixtape 5 (голямата зала), а билетите ще влязат в продажба в края на месеца. За да се фокусират максимално върху подготовката на събитието четворката с варненски корен и сиатълски пулс прави тримесечна пауза от столчината клубна сцена, което е прецедент в историята им. В момента групата завършва и видеото към „Дуел“, последният сингъл от албума P.I.F.5.\n\nНавръх студентския празник Димо, Иван Велков (китара), Юри Божинов (бас) и Мартин Профиров (барабани) ще направят премиерата на чисто ново парче с работно заглавие „Приятел“, а всеки закупил билет за концерта, ще го получи на CD като подарък на входа на клуба. Естествено, групата ще погали слуха на феновете с вече любими парчета като „Юли“, „Седем“, „Обещавам“ и хитове като „Колело“ и „Вали“. \n                    ", "date": "2017.10.11", "title": "P.I.F канят на най-големия си концерт в София "}
{"url": "http://www.monitor.bg/a/view/693-%D0%93%D1%80%D0%B8%D1%88%D0%BE-%D1%81%D0%BF%D0%B5%D1%87%D0%B5%D0%BB%D0%B8-%D0%B2-%D0%B8%D1%81%D1%82%D0%B8%D0%BD%D1%81%D0%BA%D0%B0-%D0%B4%D1%80%D0%B0%D0%BC%D0%B0-%D0%B2-%D0%A8%D0%B0%D0%BD%D1%85%D0%B0%D0%B9/", "text": "\n                    Григор Димитров прояви здрави нерви и силен характер, за да победи американеца Райън Харисън в първия си мач от Мастърс турнира в Шанхай. След повече от два часа и половина игра шестият в схемата се наложи с 3:6, 6:3, 7:6(6) в мач, в който играта му не вървеше. 46-ият в света Харисън пък играеше най-добрия си тенис и дори имаше 3 поредни мачбола в тайбрека на третия сет, които Григор успя да спаси.С изстрадания успех българинът сложи край на проклятието да не прескача втория кръг в Шанхай, като сега го направи от шестия си опит.„До последно се надявах. Изоставах с 3:6 в тайбрука, а Райън играеше просто изключително. Той заслужаваше да спечели, коментира още на корта българинът. - При най-важните точки играх със сърце. Чувствах се добре на корта, но осъзнавам, че можех да загубя. Като за първи мач не бях в оптимално състояние, търсех играта си. Щастлив съм, подобни мачове означават много за мен - когато не показваш най-доброто от себе си. Срещу съперник от поставените по-високо обаче надали щях да спечеля. Това е добър урок за мен“, заяви още Димитров.В първия си осминафинал на китайския Мастърс Гришо ще се изправи срещу друг янки - Сам Куери, който надигра сънародника си Франсис Тиафо с 6:3, 7:6(7).Двамата се познават добре, като имат два мача зад гърба си, в които Димитров излизаше победител. Първият бе през сезон 2013 на турнира на твърди кортове във Вашингтон, а вторият – през 2015-а, на тревните кортове в Куинс Клъб, където Григор направи обрат за 4:6, 6:3, 6:4.През този сезон 30-годишният Куери се намира в най-добрата си форма. Той достигна до полуфиналите на „Уимбълдън“ и до четвъртфиналите на US Open. Между двата турнира Сам Куери спечели 10-ата си титла - в Лос Кабос (Мек), а по-рано през сезона вдигна трофея и в Акапулко (Мек), където на финала пречупи Рафаел Надал.Именно Надал пък може би ще се срещне с победителя от тяхната двойка, след като вчера отвя с 6:2, 6:1 Джаред Доналдсън (САЩ) и среща Фабио Фонини (Ит) на осминафиналите. Италианецът пък отстрани поставения под номер 15 в схемата Люка Пуй (Фр) със 7:6(7), 6:3.Напред продължава и третият поставен Александер Зверев (Гер), който са задържа само 12 минути на корта преди неговият опонент Аляж Бедене (Вбр) да се откаже при 0:4 заради контузия в коляното. Съперник на Зверев в третия кръг ще е Хуан Мартин дел Потро (Арж).\n\n\n                    ", "date": "2017.10.11", "title": "Гришо спечели в истинска драма в Шанхай (ОБНОВЕНА)"}
{"url": "http://www.monitor.bg/a/view/69586-%D0%94%D1%8A%D1%89%D0%B5%D1%80%D1%8F%D1%82%D0%B0-%D0%BD%D0%B0-%D0%91%D0%B5%D0%BA%D0%B5%D1%80-%D0%B6%D0%B0%D0%BB%D0%B8-%D0%B7%D0%B0-%D0%BF%D0%B0%D1%80%D0%B8%D1%82%D0%B5-%D0%BC%D1%83/", "text": "Трябва да мисля за бъдещето си сама, оплаква се 17-годишна Анна\n                    Нахлузила яркочервени очила, с цял бански костюм, подчертаващ съблазнителните извивки на тялото й, 17-годишната Анна Ермакова позира в еротична поза на тенис корт на остров Ибиса. Дали извънбрачната дъщеря на германската легенда на тенис Борис Бекер се е захванала с този спорт – едва ли. Става въпрос за реклама и пари…На същата възраст именитият й татко, който сега е на 49, спечели първата си титла на „Уимбълдън”. Днес обаче, заради неразумните си инвестиции и доста разгулния начин на живот, той е във фалит и взе решение да продаде трофеите, спечелени на „Ол Инглънд Клъб”. А дъщeричката му Анна, която направи въпросната фотосесия за списание Gala, обяснява в съпътстващото интервю колко тежко ще й се отразят финансовите затруднения на нейния баща и как ще трябва тепърва сама да се грижи за поддържането на стандарта си.През последните дни чрез лондонската колекторска кантора Smith & Willamson 14 кредитори и бивши съдружници на Борис Бекер предявиха към него претенции на обща стойност 54 милиона паунда (61 млн. евро - б.р.). Дъщеричката пък, която се появи на бял свят след мимолетния секс на звездата с руската манекенка Анжела Ермакова в тоалетната на лондонски ресторант, обяви още в интервюто, че е тотално шокирана от този факт.„Разбира се, че съм потресена, казва тя. – Първото нещо, за което си помислих, са последствията от това. Сама си зададох въпроса: как ли ще се промени сега животът ми? Осъзнах, че ще трябва да се грижа сама за себе си. Изведнъж разбрах, че съм пораснала за една нощ. Не е честно!”През последните години Анна посещава частно училище в Лондон, иска да учи история на изкуството, като междувременно се изявява и като фотомодел. Хубавото е, че донякъде проявява разбиране към ситуацията, в която е изпаднал прочутият й баща.„Не можеш да си едновременно велик шампион и перфектен счетоводител, казва тя. – Затова предприемчивите хора оставят на други, по-компетентни хора да ръководят финансовите им дела. Освен това въпросните хора могат да попаднат в съда, ако дават лоши съвети на клиентите си…”\n\n\n                    ", "date": "2017.10.11", "title": "Дъщерята на Бекер жали за парите му"}
{"url": "http://www.monitor.bg/a/view/39572-%D0%9F%D0%BE%D0%B3%D0%B1%D0%B0-%D1%81%D0%B8-%D0%BF%D1%80%D0%B0%D0%B2%D0%B8-%D0%B8%D0%B3%D1%80%D0%B8%D1%89%D0%B5-%D1%83-%D0%B4%D0%BE%D0%BC%D0%B0/", "text": "\n                    Звездата на „Манчестър Юнайтед” Пол Погба смята да направи футболно игрище вътре в дома си, който струва около 3 млн. паунда, съобщава в. „Сън”. Френският национал сподели още, че въпросният терен ще се намира в една от стаите. Там ще има вратички за минифутбол. Погба смята да разиграва турнирчета с приятели, когато му дойдат на гости, а за да е всичко като в реалната игра, на една от стените ще има и електронно табло, на което ще се изписва резултатът и голмайсторите в текущата игра. Необичайният терен пък ще се казва ”Погбарена”.Погба, който в момента се възстановява от контузия, придоби имота си с пет спални за 2,9 млн. паунда в началото на годината, като успя да отбие 600 000 от първоначално исканата цена. Полузащитникът, който беше взет от „Ювентус” за впечатляващите 89 млн. паунда, все още се оплаква, че не е завързал достатъчно приятелства в Англия.„Той смята, че като организира турнирчета за колегите си, ще събере повече приятели, казва негов близък пред в. „Сън”. – Домът му е сякаш извън света. Има толкова много място в него. Защо пък да не си направи и футболен терен вътре…” \n\n\n                    ", "date": "2017.10.11", "title": "Погба си прави игрище у дома"}
{"url": "http://www.monitor.bg/a/view/36731-%D0%97%D0%B0%D1%82%D0%B2%D0%B0%D1%80%D1%8F%D1%82-%D0%97%D0%B8%D0%BC%D0%BD%D0%B8%D1%8F-%D0%B4%D0%B2%D0%BE%D1%80%D0%B5%D1%86-%D0%B7%D0%B0-%D1%80%D0%B5%D0%BC%D0%BE%D0%BD%D1%82-%D0%BE%D1%82-%D0%BF%D0%BE%D0%BD%D0%B5%D0%B4%D0%B5%D0%BB%D0%BD%D0%B8%D0%BA/", "text": "\n                    Дългоочакваният ремонт на „Зимния дворец“ в София започва в понеделник, обявиха от спортното министерство. Такъв не е правен от пускането на съоръжението в експоатация през 1983 г.На 25 септември за изпълнител на обществената поръчка бе избран консорциум \"Зимен дворец 2017\" ДЗЗД, а на 9 октомври изтече срокът за обжалването. Изпълнителят вече е поканен за сключване на договор и в понеделник съоръжението затваря за старт на ремонтните дейности, съобщиха от ММС.Ремонтът включва въвеждане на енергоефективни мерки и строително-монтажни дейности по основната и тренировъчна зала на двореца. Стойността на реконструкцията е 4 млн. лв. без ДДС, от които 3 млн. лв. по договор с гарантиран резултат за енергийна ефективност и 1 млн. лв. като 10-годишен кредит за строително-монтажни дейности. Очакванията са, че след приключване на ремонта разходите на електроенергия и топлоенергия ще паднат с около 40%.По време на реконструкцията националните състезатели по шорттрек и фигурно пързаляне ще могат да тренират там, увериха още от ММС. \n\n\n                    ", "date": "2017.10.11", "title": "Затварят „Зимния дворец“ за ремонт от понеделник"}
{"url": "http://www.monitor.bg/a/view/5365-%D0%92-%D0%A1%D0%90%D0%A9-%D0%9F%D0%BE%D0%B7%D0%BE%D1%80-%D0%B5-%D1%87%D0%B5-%D0%BD%D1%8F%D0%BC%D0%B0-%D0%B4%D0%B0-%D1%81%D0%BC%D0%B5-%D0%BD%D0%B0-%D0%BC%D0%BE%D0%BD%D0%B4%D0%B8%D0%B0%D0%BB%D0%B0/", "text": "\n                    САЩ сензационно няма да играят на световното първенство в Русия след грандиозен провал в последния си мач от квалификациите. Играчите на Брус Арина се нуждаеха от точка срещу Тринидад и Тобаго, но вместо това загубиха с 1:2 като гост. Срещата не започна добре за „янките“, които се оказаха догонващи в резултата след автогол в 17-ата минута на Омар Гонсалес, който закопа тима си навръх своя 29-и рожден ден. В 37-ата домакините удвоиха аванса си с попадение на Алвин Джоунс. Кристиан Пулишич върна едно попадение за САЩ веднага след почивката, но гостите не успяха да стигнат до изравняване и така за първи път след 1986 година няма да играят на световно първенство. „Това е позор, коментира Брус Арина. - Всичко зависеше от нас и нямаме оправдания. Срам ме е, поемам цялата отговорност“, допълни спецът.В същото време Хондурас сензационно се добра до плейофите за класиране, след като обърна вече осигурилия си билети за Русия тим на Мексико с 3:2. Освен Мексико другите два отбора с директно класиране за световното са Панама и Коста Рика, а хондурасците ще играят интерконтинентален бараж с Австралия.\n\n\n                    ", "date": "2017.10.11", "title": "В САЩ: Позор е, че няма да сме на мондиала"}
{"url": "http://www.monitor.bg/a/view/10077-%D0%91%D1%80%D0%B0%D1%82%D1%8F%D1%82%D0%B0-%D0%90%D0%B7%D0%B0%D1%80-%D0%BF%D0%BE%D0%BF%D0%B8%D0%BB%D1%8F%D1%85%D0%B0-%D0%9A%D0%B8%D0%BF%D1%8A%D1%80-%D0%93%D1%8A%D1%80%D1%86%D0%B8%D1%8F-%D1%83%D0%B4%D1%8A%D1%80%D0%B6%D0%B0-%D0%B2%D1%82%D0%BE%D1%80%D0%BE%D1%82%D0%BE-%D0%BC%D1%8F%D1%81%D1%82%D0%BE/", "text": "\n                    Класиралaта се предварително за Мондиал 2018 Белгия завърши световните квалификации с убедителна победа над Кипър с 4:0 в група H. Братята Еден и Торган Азар се позабавляваха на зеления терен, реализирайки три от головете във вратата на гостите. Еден Азар (12, 63-дузпа) се разписа на два пъти, а между неговите попадения точен бе и брат му Торган (52). Нападателят на „Манчестър Юнайтед“ Ромелу Лукаку (78) пък оформи крайния резултат след асистенция на Аксел Витцел.След тази победа Белгия завърши на първо място в групата с 28 от 30 възможни точки, а Кипър остана предпоследен с 10 точки.В същото време Гърция очаквано разби аутсайдера Гибралтар с 4:0 и с 19 точки завърши на второто място, което праща тима на бараж. Василис Торосидис (32), Костас Митроглу (61, Костас Митроглу (63) и Янис Яниотас (78) реализираха головете за „елините“. Гибралтар пък финишира последен в групата без нито една спечелена точка.В последния мач Естония пък загуби от Босна и Херцеговина с 1:2. Босненците спечелиха трите точки с голове на Изет Хайрович (48, 84) след почивката. Така естонците останаха четвърти с 11 точки, а Бона и Херцеговина завърши на трета позиция със 17 точки.\n\n\n                    ", "date": "2017.10.11", "title": "Братята Азар попиляха Кипър, Гърция удържа второто място"}
{"url": "http://www.monitor.bg/a/view/5382-%D0%9A%D1%80%D0%B0%D0%BB%D0%B5%D0%B2-%D1%81%D0%B5-%D1%81%D1%80%D0%B5%D1%89%D0%BD%D0%B0-%D1%81-%D1%82%D0%B8%D0%BC%D0%B0-%D0%BD%D0%B0-%D0%97%D0%B5%D1%82%D0%BE%D0%B2%D0%B0-%D0%B8-%D0%B3%D0%BE-%D0%BD%D0%B0%D0%B3%D1%80%D0%B0%D0%B4%D0%B8/", "text": "\n                    Министърът на младежта и спорта Красен Кралев връчи почетни плакети на българските волейболистки, спечелили бронзови медали на световното първенство за жени до 23 години в Словения и на техния треньорски щаб, начело със селекционера Антонина Зетова. „Благодаря ви за силното представяне и големия успех. Женският ни волейбол имаше нужда от тези медали, които се надявам да послужат като стимул за нови победи“, каза Кралев. На срещата бяха и вицепрезидентът на Българската федерация по волейбол (БФВ) Любо Ганев и директорът на женските национални отбори Валентин Помаков.Министър Кралев разказа на състезателките за срещата, на която той и президентът на БФВ инж. Данчо Лазаров бяха в Италия с президента на Европейската конфедерация Александър Боричич. Там обявиха намерението на България да се кандидатира за домакин на европейското първенство за жени през 2021 г.„Това беше нашата бърза реакция след вашия успех, защото през 2021 г. вие трябва да сте гръбнакът на женския национален отбор, каза министърът на 23-годишните волейболистки. - Ако спечелим домакинството, ще имате възможност да играете пред българска публика до полуфинал. С успехите идват и големите очаквания към вас.“Старши треньорът Антонина Зетова изтъкна, че спечелените медали от световното в Словения са първи за нашия женски волейбол на чужда територия. „Поколението е много качествено и перспективно“, каза Зетова. Любо Ганев също благодари на отбора и подчерта, че женският ни волейбол върви в правилна посока.\n\n\n                    ", "date": "2017.10.11", "title": " Кралев се срещна с тима на Зетова и го награди"}
{"url": "http://www.monitor.bg/a/view/36858-%D0%9F%D1%80%D0%B0%D1%89%D0%B0%D0%BC%D0%B5-12-%D0%BC%D0%BB%D0%B0%D0%B4%D0%B5%D0%B6%D0%B8-%D0%BD%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%BE%D1%82%D0%BE-%D0%B2-%D0%90%D0%BB%D0%B1%D0%B0%D0%BD%D0%B8%D1%8F/", "text": "\n                    България ще бъде представена от 12 състезатели на започващото в неделя в Дуръс (Алб) европейско първенство по вдигане на тежести за 20 и 23-годишни щангисти. националите ни пътуват на 3 групи, първата тръгва в събота през Виена за Тирана. В треньорския щаб начело с Иван Иванов се надяват да се запази традицията от успешни представяния в подобни шампионати, от които страната ни е спечелила над 60 медала през последната година.„Разполагаме с талантливи момчета и момичета, най-важното е всеки да покаже своя максимум в силната конкуренция на европейския подиум, коментира Иванов. - Искам специално да благодаря на треньорите и останалите специалисти по центровете за много добре свършената работа с младите ни надежди.\"При девойките до 20 г. за България ще вдигат Надежда Мей-Нгуен (кат. до 48 кг), Цветелина Стоянова (58), Валя Лухова (63), Джесика Иванова (90). При юношите в тази възраст са Ангел Русев (56), Захари Георгиев (69), Николай Георгиев (77), Христо Христов (105). До 23 г. се пускат Даниела Пандова (48) и Асен Асенов (58).Четирима от този състав бяха на европейското за 15-17-годишни преди седмица в Косово, където Христо Христов стана шампион в кат. над 94 кг. Галя Шатова взе сребро при 63-килограмовите, а Ангел Русев - бронз до 56 кг.\n\n\n                    ", "date": "2017.10.11", "title": "Пращаме 12 младежи на европейското в Албания"}
{"url": "http://www.monitor.bg/a/view/86207-%D0%91%D0%B0%D1%81%D0%BA%D0%B5%D1%82%D0%B1%D0%BE%D0%BB%D0%BD%D0%B0%D1%82%D0%B0-%D0%95%D0%B2%D1%80%D0%BE%D0%BB%D0%B8%D0%B3%D0%B0-%D1%81%D0%B5-%D0%B7%D0%B0%D0%B2%D1%80%D1%8A%D1%89%D0%B0-%D0%B2-%D0%B5%D1%84%D0%B8%D1%80%D0%B0-%D0%9C%D1%82%D0%B5%D0%BB/", "text": "\n                    И през този сезон спортните канали на Мтел ще следят на живо всичко най-интересно от най-силния клубен баскетболен турнир на Стария континент – Евролигата. Специално внимание ща бъде отделено на българския ас Александър Везенков и неговите съотборници от \"Барселона\", които ще опитат да заличат горчивия спомен от миналогодишната кампания.\n\nНовото в ефира на Mtel Sport 1 и Mtel Sport 2 ще бъдат мачовете от втория по сила турнир в Европа – Еврокупата.\n\nПървите сблъсъци от Евролигата ще се изиграят на 12 и 13 октомври, като Mtel Sport 1 ще излъчи най-интересните от тях. В четвъртък спортният канал ще ни направи свидетели на 2 дербита - \"Анадолу\" (Ефес) - \"Реал\" (Мадрид) и \"Уникаха\" – \"Фенербахче\", като първата среща започва в 20.00 ч., а втората в 22.00. В петък от 22.00 Везенков и неговите съотборници от \"Барселона\" ще дебютират в тазгодишното издание на най-комерсиалния турнир при домакинството на \"Панатинайкос\". Два часа по-рано \"Жалигирис\" приема \"Цървена звезда\", като и този мач ще се излъчва в реално време по Mtel Sport 1.\n\nЕврокупата стартира в сряда с цели 4 двубоя. Mtel Sport 1 ще излъчи в директно предаване двойките \"Лиетувос Ритас\" – \"Билбао\" и \"Алба\" (Берлин) – \"Партизан\", които започват съответно в 19.00 и 21.00 ч. Две са срещите, които ще може да видят на живо по Mtel Sport 2 – \"Галатасарай\" - \"Байерн\" (Мюнхен) от 20.00 ч. и \"Гран Канария\" – \"Зенит\" от 22.30.\n                    ", "date": "2017.10.11", "title": "Баскетболната Евролига се завръща в ефира Мтел"}
{"url": "http://www.monitor.bg/a/view/55147-%D0%9A%D0%BE%D0%B1%D1%80%D0%B0%D1%82%D0%B0-%D1%81%D0%B5-%D0%B1%D0%B8%D0%B5-%D0%B7%D0%B0-4-%D0%BC%D0%BB%D0%BD-%D0%BF%D0%B0%D1%83%D0%BD%D0%B4%D0%B0-%D1%81-%D0%94%D0%B6%D0%BE%D1%88%D1%83%D0%B0/", "text": "\n                    Кубрат Пулев ще получи по-голям хонорар за мача си за световните титли срещу Антъни Джошуа, отколкото беше обявено първоначално. Това твърди английският в. “Дейли Стар”. Според изданието Кобрата ще вземе най-големия чек в кариерата си - на стойност 4 млн. паунда.Общият очакван приход от двубоя на 28 октомври в Кардиф е около 30 млн. лири, 16 от тях ще отидат на сметката на Джошуа. Толкова той взе и при победата над Владимир Кличко, като тогава “портфейлът” на мача беше 42 млн., но съперниците си делиха хонорарите по равно. Сега лъвският пай е за шампиона на IBF, WBA и IBO.Сумите в “Дейли Стар”, са по-големи в сравнение с тези от “Сън” в края на септември, според които Пулев щеше да прибере около 2 млн.По предварителни планове 10 млн. лири ще дойдат от продадените 80 000 билета. Sky sport очаква 800 000 заявки за “pay-per-view” за 16 млн., а в САЩ чрез Showtime прогнозите са за още 3 млн. Към 1 млн. са пък парите от други спонсорски договори.\n\n\n                    ", "date": "2017.10.11", "title": "Кобрата се бие за 4 млн. паунда с Джошуа"}
{"url": "http://www.monitor.bg/a/view/75152-%D0%9C%D0%B5%D1%81%D0%B8-%D0%B8-%D0%A0%D0%BE%D0%BD%D0%B0%D0%BB%D0%B4%D0%BE-%D1%85%D0%B2%D0%B0%D0%BD%D0%B0%D1%85%D0%B0-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%8F-%D0%B2%D0%BB%D0%B0%D0%BA-%D0%B7%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%BE%D1%82%D0%BE/", "text": "Аржентинецът заби хеттрик и хвърли страната в луда радост\n                    Феновете на футбола могат да си отдъхнат - двете суперзвезди Кристиано Роналдо и Лео Меси ще играят на терените в Русия, след като в самия край на квалификациите Аржентина и Португалия се класираха за световното първенство.Безспорно вечерта бе паметна за Меси, който заби хеттрик за победата с 3:1 като гост над Еквадор. \"Гаучосите\" се нуждаеха от задължителна победа при гостуването в Кито и за техен ужас получиха гол още в първата минута, но след това геният на Меси успя да обърне мача.С успеха Аржентина събра 28 точки и финишира на трето място в крайното класиране, гарантирайки си директна виза за шампионата в Русия догодина. „Заслужихме си класирането. Не е важно кой е вкарал головете, а че сме на световното“, коментира след успеха звездата на „Барселона“.С билети за мондиала в последния момент се уредиха още Уругвай и Колумбия. И двата тима минаха през напрегнати моменти в последните си двубои, но в крайна сметка ликуваха. \"Урусите\" получиха ранен гол от аутсайдера Боливия, но после Единсон Кавани и Луис Суарес разкъсаха защитата на гостите и изведоха двукратните световни шампиони до победа с 4:2 и второ място в групата. Колумбия пък издрапа до 1:1 в прекия дуел с Перу и зае четвърта позиция в крайното класиране - последната, която осигурява квота за мондиала.Потърпевш от резултатите в последния кръг се оказа Чили. Носителят на трофея от Копа Америка загуби с 0:3 визитата си на Бразилия и се свлече на 6-о място, макар че преди мачовете от последния кръг беше на трета позиция. \"Селесао\" пък отдавна си осигури участие на световното първенство, но игра честно и не даде шанс на чилийците. Алексис Санчес, Артуро Видал и компания финишираха с равен брой точки с Перу, но малко по-лошата им голова разлика ги остави извън сметките.След двубоя пък Видал обяви, че се отказва от националния отбор. Селекционерът Хуан Антонио Пици подаде оставка и се извини за провала.В Европа пък Кристиано Роналдо и Португалия изпълниха целта си в мача с Швейцария, който се явяваше директен двубой за класиране. Европейските шампиони спечелиха след автогол на Йоан Джуру (42) и попадение на Андре Силва (57). Португалците и швейцарците завършват с равни точки, но по-добрата голова разлика на “мореплавателите” им донесе директно класиране за световните финали. Двубоят бе изгледан на живо от поп кралицата Мадона, която бе в ложата на „Ещадио да Луж“ заедно със сина си Дейвид Банда. Хлапето е голям фен на Роналдо, но пък тренира в школата на „Бенфика“, въпреки че Кристиано е продукт на „Спортинг“.\n\n\n                    ", "date": "2017.10.11", "title": "Меси и Роналдо хванаха последния влак за световното"}
{"url": "http://www.monitor.bg/a/view/53130-%D0%90%D0%BD%D0%B3%D0%BB%D0%B8%D1%8F-%D0%B8-%D0%98%D1%81%D0%BF%D0%B0%D0%BD%D0%B8%D1%8F-%D0%BD%D1%8F%D0%BC%D0%B0-%D0%B4%D0%B0-%D1%81%D0%B0-%D0%B2%D0%BE%D0%B4%D0%B0%D1%87%D0%B8-%D0%BD%D0%B0-%D0%B3%D1%80%D1%83%D0%BF%D0%B8/", "text": "\n                    Испания и Англия няма да бъдат сред водачите на групи при жребия за световното първенство по футбол в Русия, стана ясно след изиграването на всички квалификации, без тези в Африка. В самия жребий, насрочен за 1 декември в Москва, ще бъде използвана ранглистата на ФИФА за месец октомври. В първа урна попаднаха отборите на Русия (като домакин), Германия, Бразилия, Португалия, Аржентина, Белгия, Полша и Франция. Във втора са Испания, Англия, Колумбия, Мексико, Уругвай и още три отбора, които ще станат ясни след баражите през месец ноември.Още 4 отбора от Европа пък ще допълнят бройката на финалистите. Интересното е, че за баражите не се класира Словакия, въпреки че беше на второ място в своята група, тъй като по-правилник един от подгласниците отпада заради най-малко спечелени точки.  Русия (домакин), Белгия, Германия, Англия, Испания, Полша, Сърбия, Исландия, Франция и Португалия Иран, Япония, Южна Корея и Саудитска Арабия Бразилия, Аржентина, Колумбия, Уругвай Мексико, Коста Рика, Панама Нигерия и ЕгипетШвейцария, Италия, Дания, Хърватия, Швеция, Северна Ирландия, Гърция и Ейре\nАвстралия – Хондурас, Перу - Нова Зеландия \n\n\n                    ", "date": "2017.10.11", "title": "Англия и Испания няма да са водачи на групи"}
{"url": "http://www.monitor.bg/a/view/24569-%D0%9D%D0%B0%D1%86%D0%B8%D0%BE%D0%BD%D0%B0%D0%BB%D0%B5%D0%BD-%D0%BF%D1%80%D0%B0%D0%B7%D0%BD%D0%B8%D0%BA-%D0%B2-%D0%9F%D0%B0%D0%BD%D0%B0%D0%BC%D0%B0-%D1%81%D0%BB%D0%B5%D0%B4-%D0%B8%D1%81%D1%82%D0%BE%D1%80%D0%B8%D1%87%D0%B5%D1%81%D0%BA%D0%B8%D1%8F-%D1%83%D1%81%D0%BF%D0%B5%D1%85/", "text": "\n                    Президентът на Панама Хуан Карлос Варела обяви 12 октомври за национален празник. На този ден няма да се работи, а причината е класирането на националния отбор за първи път в историята си на световно първенство. Панама обърна Коста Рика за успеха с 2:1, а победният гол падна в 88-ата минута. Благодарение на тази победа панамците събраха 13 точки и завършиха на трето място във финалната квалификационна група на Зона КОНКАКАФ. Това позволи на „червения прилив“ да се класира за Мондиал 2018.„Молбите на народа бяха чути. Панама, сега ще празнуваме този исторически ден. Обявявам 12 октомври за национален празник. Благодаря на отбора. Той написа история и изпълни мечтата на 4 милиона панамци. Исторически ден за нашата страна. Заради това утре ще почиват всички работници – от държавния и от частния сектор. Отменям занятията в държавните и частните училища. Нека всички празнуват този ден със семействата си“, написа президентът Варела в Туитър.\n\n\n                    ", "date": "2017.10.11", "title": "Национален празник в Панама след историческия успех"}
{"url": "http://www.monitor.bg/a/view/29166-%D0%9F%D0%BE%D0%BF%D0%B5%D1%82%D0%BE-%D0%97%D0%B0%D1%81%D0%BB%D1%83%D0%B6%D0%B0%D0%B2%D0%B0%D0%BC%D0%B5-%D0%B4%D0%B0-%D0%BD%D0%B8-%D1%83%D0%B4%D0%B0%D1%80%D1%8F%D1%82-%D0%BF%D0%BE-%D0%B3%D0%BB%D0%B0%D0%B2%D0%B8%D1%82%D0%B5/", "text": "Франция не сбърка, Холандия аут, Робен се отказа\n                    Националният отбор на България се изложи жестоко в гостуването си на Люксембург в последна среща от световните квалификации за Мондиал 2018. Тимът на Петър Хубчев завърши 1:1, като за първи път в своята история не победи отбора от Великото херцогство. Досега \"лъвовете\" имаха 13 победи в 13 мача, а шест от тях бяха на стадион “Жозе Бартел”. Оливие Тил в 3-ата минута и Ивайло Чочев в 67-ата минута отбелязаха головете за първото равенството между тези два отбора. Така България завършва на четвърто място в група „А“ на квалификациите, като не успя да запише нито една победа като гост – 4 загуби и едно равенство. Като домакини пък имаме 4 успеха и загуба от Франция.След двубоя настроението в лагера на „лъвовете“ бе минорно, като селекционерът Петър Хубчев отказа да се впуска в детайли. „Много отпуснато. Единственото позитивно от мача е реакцията на отбора през второто полувреме. Просто играта не се получаваше. Още веднъж доказваме нещо, което от години се прави в националния отбор, че не всеки мач се играе на 100 %. Сега не е моментът да се коментира бъдещето ми”, обяви Хубчев след края на мача. Интересното е, че след двубоя спецът не се прибра заедно с тима в София, а хвана самолета за Германия, за да се види със семейството си, което живее във Франкфурт.Емоционален след слабия финал на квалификациите бе и капитанът Ивелин Попов, който призна, че играчите заслужават критики и дори да бъдат удряни. “Трети пореден мач получаваме гол в първите 10 минути, заяви Попето. - Явно е, че бъркаме някъде. Имаше и дузпа за нас, но това не е оправдание. Трябваше да бъдем по-агресивни. Явно манталитетът ни е такъв. Трябва да се говори на по-висок тон, да ни ударят по главите. Изиграхме прилични квалификации, с добри победи“, обобщи нападателят на „Спартак“ (М). Той и Петър Занев пък директно хванаха самолета за Русия, като защитникът на „Амкар“ получи контузия в бедрото по време на мача и бе принудително заменен.В другите двубои от групата нямаше изненади и всичко се разви според очакванията. Франция спечели с 2:1 у дома срещу Беларус и запази първото си място, въпреки че отново не впечатли с игра. За бараж пък се класира Швеция, която падна само с 0:2 при визитата на Холандия. „Лалетата“ се нуждаеха от успех с поне 7:0, за да изместят скандинавците от второто място, но в крайна сметка чудото не стана. И двете попадения пък бяха дело на Ариен Робен, който след мача обяви, че се отказва от националния отбор. Нападателят спира с 37 гола за държавния тим, което го поставя на четвърто място в ранглистата на Холандия.\n\n\n                    ", "date": "2017.10.11", "title": "Попето: Заслужаваме да ни ударят по главите"}
{"url": "http://www.monitor.bg/a/view/65074-%D0%9D%D0%B8%D0%BA%D0%B8-%D0%9C%D0%B8%D1%85%D0%B0%D0%B9%D0%BB%D0%BE%D0%B2-%D1%82%D1%80%D0%B5%D0%BD%D0%B8%D1%80%D0%B0-%D1%81-%D0%9A%D1%80%D0%B8%D1%81%D1%82%D1%8A%D0%BB-%D0%9F%D0%B0%D0%BB%D0%B0%D1%81/", "text": "Вратарят кара 3-седмичен лагер в тима\n                    Бившият вратар на националния отбор Николай Михайлов е бил пред сензационен трансфер в английската Висша лига. Стражът е изкарал 3-седмичен лагер в елитния „Кристъл Палас“. Информацията бе разкрита от БТА, след като в официалния сайт на клуба се появиха снимки от занимание, участие в което взема и Михайлов.Според английските медии Михайлов е бил на проби и ако бъде харесан, ще получи предложение за договор.В момента вратарят е свободен агент, след като за последно игра в турския „Мерсин“. След това се появиха информации, че може да се завърне в „Левски“, но в крайна сметка той прави опити да си намери тим в чужбина.От своя страна „Кристъл Палас“ има сериозни проблеми от началото на сезона, като след изиграването на 7 кръга от Висшата лига е на последното 20-о място без точка. Освен това тимът на Рой Ходжсън е с най-слабата защита в местния елит - 17 допуснати гола, а все още не е отбелязал попадение. До момента \"орлите\" разчитаха под рамката на вратата на уелския национал Уейн Хенеси, който обаче не се представя на ниво. Негова резерва е аржентинският ветеран Хулиан Сперони, а задачата е да се намери още един човек на този пост. Михайлов загуби мястото си в националния отбор заради липсата на изяви с клубен тим, но ако подпише с англичаните, определено може да се надява отново да получи повиквателна от Петър Хубчев.Самият вратар призна, че е тренирал с „Кристъл Палас“, но е малко вероятно да се стигне до трансфер. „Щастлив съм, че тренирах с много добри играчи, след като последните години не бяха много успешни за мен. Вече съм в България, като информацията, че чакам договор от „Кристъл Палас“, не е вярна. Сега ще се опитам да поддържам формата, която постигнах, надявайки се, че скоро ще има новини около моето бъдеще“, заяви Михайлов.\n\n\n                    ", "date": "2017.10.11", "title": "Ники Михайлов тренира с „Кристъл Палас“"}
{"url": "http://www.monitor.bg/a/view/29789-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-11-%D0%BE%D0%BA%D1%82%D0%BE%D0%BC%D0%B2%D1%80%D0%B8-%D1%81%D1%80%D1%8F%D0%B4%D0%B0/", "text": "\n                    Ден за директни срещи и предприемаческа дейност. Родените в първата декада ще имат повече стресови моменти, в които ще усетят доколко са актуални и може да се справят с настъпващите в живота и работата им промени. Ден и на доброволната жертва, на отказа от собственост или работа в името и за бъдещето на децата. На прага сте на революционни преустройства, които ще зарадват един и разсърдят друг. Ще се наложат болезнени избори. Не отлагайте нищо във времето, за да не влошите положението.Работа-5Пари-4Любов-5Късмет-4Здраве-4 Ден на пробив в посоката на личния ви интерес и амбиция. Всяка инициатива ще носи късмет и пари, ще ви устройва на по-добра и престижна позиция и ще ви се отплаща в бъдеще. Започнете нов бизнес проект, осъществете нови връзки, преговаряйте по всички важни въпроси и си гонете интереса. Денят се сързва с колесницата на победата, с шансът да преустроите така отношения и дейности, че да нямате проблеми в бъдеще. И не забравяйте юридическата обезпеченост. Подпишете точни договори и си защитете гърба.Работа-5Пари-5Любов-6Късмет-5Здраве-5 Денят е благоприятен за пътувания и творчески командировки, за старт на нова бизнес програма, за поемане на умерени рискове и преход в нова среда. Не се колебайте да направите точно днес крачката, която обмисляте от доста време. Сега е момента да постъпите на нова работа, да поемете допълнителен трудов и бизнес ангажимент, който ще подобри материалното ви положение. В този ден може да се излекуват тежки болести на тялото и душата, да се намери изход от трудна ситуация, да се постигнат високи лични и политически цели.Работа-6Пари-6Любов-4Късмет-5Здраве-5 Днес и утре Луната е в конфликтна позиция в знака на Рака. Ще ви коства много непрежение, пари и усилия всичко, с което се захванете, но не бива да се отлага, ако нъжът вече е опрял до гърлото. Уредете въпроси от материален и наследствен характер, не позволявайте да ви притискат с изисквания. Намерете начин да се издължите, да направите крачка извън обтегната ситуация и да разрешите поне един наболял проблем. Не лъжете, казвайте частно как стоят нещата, дори това да се отрази болезнено на връзките ви.Работа-4Пари-4Любов-5Късмет-4Здраве-4 Ден на напредък и постижения. Всичко предприето ще тръгне по правилата, ще донесе късмет и ползи и ще ви вдигне рейтинга. Спазвайте законовите изисквания във всичко, с което се захващате. Пътувайте и водете разговори на четири очи. Може да поемете определени рискове и да направите крачка, от която в миналото сте се притеснявали. Планирайте за утре разговор с капацитет в интересуващата ви област. Не си позволявайте изчакване. Ден за триумф и лично изцеление. Кръвта и връзките ви се пречистват.Работа-6Пари-5Любов-5Късмет-5Здраве-5 Ако от доста време сте чакали благоприятното време за старт в определена посока сега е момента. Днес е добре да се направят всякакъв вид промени, реконструкции и преустройства, които ще помогнат да влезете в нова среда, да решите наболелите проблеми, да стартирате нова делова и творческа инициатива. Влезте в битките, които все отлагате. Обединете интересите си в нов екип. Работете синхронно с проверени в годините хора и нещата ще се получат. Ден за подвизи и лични рекорди. Всяка цел е лесно достижима, опитайте.Работа-6Пари-5Любов-6Късмет-5Здраве-5 Тежък ден за родените в първата декада. Нещо, което от доста време отлагате вече ще изисква личната ви намеса и непоколебимо решение. Ден за промени в начина ви на работа и живот. Ще бъдете притиснати от съдбата да направите болезнен избор. Поемете рискове в границите на нормалното. Може да се наложи да се откажете от имот или територия в името на децата. Предстои смяна на караула в живота ви. Ще се появи този, с когото в бъдеще ще трябва да се съобразявате и дано това са любимите ви деца и внуци.Работа-4Пари-5Любов-5Късмет-4Здраве-4 Днес и утре ще направите скок напред в нова и благодатна за бъдещето ви посока. Не се клебайте да си поемете рисковете и отговорноста. Може да започнете нова работа или да ви повишат. Ще се променят отношенията у дома и в екипа, в който работите. Ще изплувате от блатото на неангажираноста, ще ви забележат и оценят. Този ден може да ви направи герои, стига да проявите повече усилия и творчека активност. Време е да започнете нов живот с нови хора и на ново място. Не си изпускайте шансовете, действайте активно.Работа-6Пари-6Любов-6Късмет-6Здраве-6 Денят може да започне с проблеми, но от обед ще ги решавате с лекота. Ще получите предложения и покани и нов път в живота ви ще се отвори. Пътувайте с наземен транспорт, търсете начин за нови връзки и запознанства, от които в бъдеще ще произлезе и нова бизнес инициатива. Направете крачката, от която сте се притеснявали. Всичко ще тръгне успешно и в бъдеще ще се стабилизира. Не товарете стомаха, проведете прочистващи и разчистващи пътя и тялото ви процедури. Не се съмнявайте в успеха си и той ще дойде.Работа-5Пари-6Любов-4Късмет-5Здраве-5 Труден и натоварен ден за родените в първата декада. Утре и останалите ще се поизпотят. Не оставайте в старата позиция, а колкото и да е трудно направете решителна крачка напред. Покажете обич и съпричастност. Участвайте в общи лични и делови проекти. Ден на доброволната жертва и отказа от собственост. Уредете децата с наследство. Бъдете чисти и не лъжете никого за нищо. По-добре замълчете, ако друго не може да се направи. Този ден може да ви донесе и голяма радост, но отговорностите ще са повече.Работа-5Пари-4Любов-6Късмет-4Здраве-4 Победоносен и творчески ден, в който е добре да разгърнете до карай сили и възможности, да покажете какво искате и докъде може да стигнете. Ден за подвизи и лични рекорди, за участия в състезания и конкурси. С лекота ще се справите с поставените задачи, ще излезете с чест от всяка битка и ще привлечете спонсори. Не се колебайте да защитите нечие достойнство и взаимен интерес. Влезте в нова среда и в нова група по интереси. Пътувайте, направете огледи на места и терени, пазарете се, участвайте в посреднически услуги.Работа-6Пари-6Любов-5Късмет-5Здраве-5 Ден за пътувания, за миграция и емиграция, за поглед встрани от отъпканата до момента посока. Време е да се отделите от мама и тате и да подтикнете порасналите си деца към подобни действия. Всяка крачка ще бъде успешна, ще позволи в бъдще да разгърнете таланти и възможности, да намерите нова работа и да постигнете повече в старата. Ден и за предприемаческа дейнст на границата с риска. Време е да почукате на определена врата. Със сигурност ще ви отворят и в любовта.Работа-6Пари-6Любов-5Късмет-5Здраве-5 Личната ви година е четворка. Натоварването ви е максимално, но и придобивките ще са повече. Така ще си осигурите база за промени, пътувания и нов начин на живот в следващата година, която ще ви донесе смяна на посоката, отношенията и семейните връзки. Търсете допълнителна работа. В бъдеще тя може да носи повече доходи.Родените днес са защитени от провидението и съдбата. Ще постигнат максималното в средата си, ще са водачи на общественото мнение и на колектива, в който ще учат и работят. Ще водят битки за новия ред и няма да се спрат докато не постигнат каквото искат. Враговете им не могат да ги спрат и елиминират.Заченатите днес ще бъдат поети, с нежна и ранима душа. Ще бъдат изключително трудолюбиви и настойчиви в амбициите си. Ще живеят дълго и ще се радват на плодовете на труда си.\n\n\n                    ", "date": "2017.10.11", "title": "Хороскоп за 11 октомври, сряда"}
{"url": "http://www.monitor.bg/a/view/13628-%D0%9B%D1%8E%D0%B1%D0%BE-%D0%BF%D1%80%D0%B5%D0%B2%D1%8A%D1%80%D0%BD%D0%B0-%D1%85%D0%BE%D0%BB%D0%B0-%D1%81%D0%B8-%D0%B2-%D1%80%D0%B5%D0%BF%D0%B5%D1%82%D0%B8%D1%86%D0%B8%D0%BE%D0%BD%D0%BD%D0%B0/", "text": "\n                    Месец преди да даде тон за песен в зала 1 на НДК Любо Киров започна репетиции в дома си. Музикантите, с които един от най-харизматичните артисти в съвременния бг поп ще преживее поредния си триумф, се строиха в хола на къщата му в полите на Витоша. „Става велико! Освен верните и безкомпромисни Живко Петров, Калин Вельов и Ангел Дюлгеров в проекта се включва и големия Ивайло Звездомиров на бас китарата. С него всичко е по-различно...Ще чуете на 10-ти ноември.“, написа под кадри от работния процес Киров.\n\nВ сетлиста на шоуто ще влязат най-големите хитове на момчето, което владее с еднаква лекота барабаните и четката за рисуване, от периода му с група „Те“ и соловата му кариера. Класики като „Мога“, „Има ли цветя“ и „Накрая на света“ Любо\n\nсъбра тази пролет в албума „Знам“. Последният му сингъл „Ти“ звучи в саундтрака към новия български филм „Вездесъщият“, който тръгва по кината от утре.\n\n \n                    ", "date": "2017.10.11", "title": "Любо превърна хола си в репетиционна"}
{"url": "http://www.monitor.bg/a/view/47002-%D0%90%D0%BD%D0%B4%D0%B6%D0%B5%D0%BB%D0%B8%D0%BD%D0%B0-%D0%94%D0%B6%D0%BE%D0%BB%D0%B8-%D0%B5-%D1%81%D1%80%D0%B5%D0%B4-%D0%B6%D0%B5%D1%80%D1%82%D0%B2%D0%B8%D1%82%D0%B5-%D0%BD%D0%B0-%D0%A3%D0%B0%D0%B9%D0%BD%D1%81%D1%82%D0%B8%D0%B9%D0%BD/", "text": "\n                    Холивудската звезда Анджелина Джоли призна, че скандалният продуцент Харви Уайнстийн е отправял неприлични предложения към нея в края на 90-те. „Имах изключително негативен опит с този човек в моята младост, затова реших никога да не работя с него и да предупреждавам останалите актриси\", обясни звездата от „Да изчезнеш за 60 секунди“. В изявлението, което Джоли изпраща до New York Times, тя допълва още, че е станала жертва на сексуален тормоз от страна на Уайнстийн в хотелска стая. „Подобно поведение спрямо жените в която и да е сфера и в която и да е държава е недопустимо!“, отбелязва актрисата.\n\nСред топ звездите, проговорили за кошмарното си минало с продуцента, чието име доскоро се свързваше единствено с киношедьоври като „Влюбеният Шекспир“ и „Криминале“, е и Гуинет Полтроу. Двамата работили заедно по екранизацията на романа на Джейн Остин - „Ема“ (1996 г). „Бях дете. Бях ужасена“, признава звездата от „Железният човек“. Тя признала за случилото се на тогавашния си приятел – Брад Пит, който потърсил за обяснение кино магната. Уайнстийн от своя страна заплашил актрисата, че ще загуби работата си. Въпреки неприятния си контакт с продуцента, Полтроу продължава професионалния си път с него, като през 1998 г. двамата печелят „Оскар“ за „Влюбеният Шекспир“.\n\nСлед като бе уволнен от компанията, на която е съосновател, Уайнстийн получи и молба за развод от съпругата си – британската дизайнерка Джорджина Чапман. Тя определя поведението на мъжа си спрямо нежния пол като „непростим“ и изрази съпричастност към всички негови жертви. Според слуховете към момента продуцентът е отлетял с частния си самолет за Европа, където е постъпил в център за възстановяване. Там той ще лекува сексуалната си зависимост.\n                    ", "date": "2017.10.11", "title": "Анджелина Джоли е сред жертвите на Уайнстийн"}
{"url": "http://www.monitor.bg/a/view/71133-%D0%94%D0%B6%D0%BE%D0%BD%D0%B8-%D0%94%D0%B5%D0%BF-%D0%B1%D1%8F%D0%BB-%D0%B8-%D1%80%D0%B0%D0%B7%D0%B2%D1%80%D0%B0%D1%82%D0%B5%D0%BD-%D0%B2-%D0%BA%D0%BB%D0%B8%D0%BF-%D0%BD%D0%B0-%D0%9C%D0%B5%D1%80%D0%B8%D0%BB%D0%B8%D0%BD-%D0%9C%D0%B5%D0%BD%D1%81%D1%8A%D0%BD/", "text": "Кръв, гол харем и латексов костюм приближават Say10 до трейлър на \"Зловеща семейна история\"\n                    Едно от най-здравите приятелства в световния шоубизнес – това между Мерилин Менсън и Джони Деп, най-сетне преля и на малък екран. Култовият актьор слага зловещата брашняна основа за грим на другарчето си във видеото към Say10 (б.а. игра на думи със \"Сатана\"), актуален сингъл от албума Heaven Upside Down, който стана пазарен факт миналия петък. Сюжетът позиционира двамата като ин и ян, извратената форма на доброто срещу порочното и обсебващо зло, черното срещу бялото в кукловоден конфликт. „Не наричайте това „изкуство“. Говорим за мъже с ерекция в стая пълна с вампири и за музиката, човече. Музиката е еквивалента на смрадливата ми, мръсна кръв, полепваща по лицата ви.“, повдига метафоричната завеса зад колаборацията шок рокера. „Той е нещо като Белия крал, а аз съм Черният и носия латекс. Боричкаме се, и на финала аз печеля.“, прави дисекция на сюжета Менсън.Както повелява дворцовия етикет, заложен в историята, двамата са позиционирани на пищни тронове един срещу друг, а около талиите им се вие обръч от голи женски тела. Кривата мутра на Менсън и тежкият му готик ботуш често се стоварват като сянка на съмнение върху рамената на Деп. Усещането, че гледаме трейлър на някой от по-развратните сезони на „Зловеща семейна история“ се засилва на финала, когато бившия рок журналист пука пликче кръв в лицето си. Червената течност продължава да блика щедро върху него, докато единственото облечено момиче във видеото спира да симулира оргазъм и решава да потърси символичния любовник от съня си пълзейки през тясна тръба към светлината. Разбира се, краят е далеч от захаросан в реалността – хубавицата дава заден панически ход, когато Менсън я пресреща с нож в ръка.Пред камера кеча с цирков елемент им се получава, но в реалния живот Джони Деп и Брайън Уорнър, както е истинското име на изпълнителя, са изключително близки вече повече от две десетилетия. Срещат се за пръв път в края на 80-те сред декорите на сериала 21 Jump Street, където Джони се появява в рамките на епизод, а Менсън, едва 19-годишен, изкарва джобни като безгласен статист. Страстта им към рокендрола е споделена и като един доста приличен китарист Деп често се появява като гвоздей  в бисовете по време на концерт, обикновено за Beautiful People, или за индъстриъл кавъра на Sweet Dreams на Eurythmix. На гърбовете на звездата от \"Карибски пирати\" и певеца има огледални татуси с корицата на \"Цветята на злото\" на Шарл Бодлер, а на китките им се мъдри философската фраза \"Без причина\". и бе сред най-яростните му защитници в разгара на скандалния развод с Амбър Хърд, която се опита да го набеди за ревнив насилник. «Джони е един от най-добрите хора, които познавам – до степен, в която почти ти разбива сърцето да виждаш колко мил и грижовен е с приятелите си. Знам, че покрай семейната си драма бе разпънат на кръст от медиите, и то напълно несправедливо.», заяви тогава Менсън и се зарече да отвърне с лют огън на всеки, опитал се да изкара приятеля му чудовище от съдебната скамейка по време на процеса.      \n\n\n                    ", "date": "2017.10.11", "title": "Джони Деп- бял и развратен в клип на Мерилин Менсън  "}
{"url": "http://www.monitor.bg/a/view/81428-%D0%91%D0%B5%D0%B3%D0%B1%D0%B5%D0%B4%D0%B5-%D0%B0%D1%83%D1%82-%D0%BE%D1%82-%D0%A4%D0%B5%D0%B9%D1%81%D0%B1%D1%83%D0%BA-%D0%B7%D0%B0%D1%80%D0%B0%D0%B4%D0%B8-%D0%B6%D0%B5%D0%BD%D1%81%D0%BA%D0%B8%D1%82%D0%B5-%D0%B3%D1%8A%D1%80%D0%B4%D0%B8/", "text": "\n                    Режисьорът и писател Фредерик Бегбеде обяви, че напуска социалната мрежа Фейсбук. Решението си той взе поради голямата си любов към женските гърди. „Не желая да допринасям за цензурата на тази машина. Твърде много ме е грижа за женските гърди. Мога да се изразявам на по-свободни места от тук.“, гласи част от сбогуването на скандалния публицист със 130-те хиляди негови последователи. Реалната причина е публикуван портрет на Мирей Дарк, дело на Франсис Джакобети. Бегбеде решил да почете легендата на френското кино с фотографията, но тя била свалена заради неприлично съдържание.Ексцентричният писател направи последния си десант у нас миналия октомври. Неговата лента „Идеалът“ откри второто издание на фестивала „Синелибри“. Тази година събитието, посветено на литературата и филмовото изкуство, стартира тази вечер, а основен акцент е творчеството на всепризнатия израелски писател Давид Гросман. В България той ще представи лично най-новия си роман „Един кон влиза в бар“. Международното жури в състав внучката на легендарния Чарли Чаплин – Кийра, френският композитор Бруно Куле, италианската сценаристка Дориана Леондеф и българският режисьор Илиян Джевелеков ще оценява дебютната конкурсна програма. В рамките на фестивала, който ще приключи на 22 октомври, ще бъдат представени 32 филмови продукции. \n\n\n                    ", "date": "2017.10.11", "title": "Бегбеде аут от Фейсбук заради женските гърди"}
{"url": "http://www.monitor.bg/a/view/8562-%D0%95%D0%BC%D0%B0-%D0%A0%D0%BE%D0%B1%D1%8A%D1%80%D1%82%D1%81-%D0%BE%D1%82%D0%BA%D1%80%D0%B0%D0%B4%D0%BD%D0%B0-%D0%BC%D1%8A%D0%B6%D0%B0-%D0%BD%D0%B0-%D0%A0%D0%B5%D0%B9%D1%87%D1%8A%D0%BB-%D0%91%D0%B8%D0%BB%D1%81%D1%8A%D0%BD/", "text": "\n                    Актрисата Ема Робъртс се оказа третото лице в триъгълника, довел до раздялата на Рейчъл Билсън и Хейдън Кристенсен. Звездата от „Ориндж Каунти: Кварталът на богатите“ прочела смс-и между дългогодишния си приятел и племенницата на Джулия Робъртс, което подбудило в нея съмнение, че отношенията между двамата са повече от професионални. Билсън и Кристенсен обявиха раздялата си преди дни, след като бяха двойка близо десетилетие. Стана ясно, че отскоро екранната д-р Зоуи Харт не дели един покрив със звездата от „90 минути в рая“. „Тя постоянно е в Лос Анджелис, а той е в Торонто. Така е от около два месеца. Те са наистина официално приключили един с друг“, издаде пред сп .Us Weekly близък до двойката източник. Искрите между двамата пламнаха през 2007 г. на снимачния сет на „Телепорт“. Чаровното миньонче и 36-годишният актьор възпитават дъщеричка - Брайър Роуз, кръстена на героинята Спящата красавица, към която Билсън изпитва особен сантимент. Звездната двойка успешно пазеше любовта си далеч от зоркия поглед на папараците.   \n\n\n                    ", "date": "2017.10.11", "title": "Ема Робъртс открадна мъжа на Рейчъл Билсън"}
{"url": "http://www.monitor.bg/a/view/85341-%D0%9C%D0%B0%D0%B9%D1%81%D1%82%D0%BE%D1%80-%D0%BD%D0%B0-%D1%87%D0%B5%D1%82%D0%BA%D0%B0%D1%82%D0%B0-%D0%BF%D0%BE%D0%B4%D1%80%D0%B5%D0%B4%D0%B8-%D1%8E%D0%B1%D0%B8%D0%BB%D0%B5%D0%B9%D0%BD%D0%BE-49-%D0%BF%D0%BB%D0%B0%D1%82%D0%BD%D0%B0/", "text": "\n                    Един от най-добрите майстори на четката в Града на липите, живописецът Димо Генов подреди ретроспективна изложба под наслов „Пътят“ за 70-годишния си юбилейВ една от залите на градската художествена галерия той представи 49 свои платна, представящи  55- годишен период: от ученичеството в столичната художествена гимназия, през учителстването си в Родопите и времето,когато полага основите на сбирката в миньорския град Раднево.Специален кът беше отреден на цикъла „Насаме с…“, където творецът е демонстрирал пиетета си към колоси като Караваджо, Ел Греко, Гауди и Владимир Димитров – Майстора.В обръщението си към десетките приятели и ценители на творчеството на Димо Генов директорът на старозагорската художествена галерия , проф.д-р  Марин Добрев подчерта:“Две са основните пристрастия в творчеството на Генов. Едното е подчинено на предизвиканите от срещи и спомени настроения или по-скоро идеята да се съхрани чувствената представа за тях.Второто е функцията на стремежа към чистата хармония на цветовете, към магията на тяхното въздействие…Звучността и богатството на колорита играят водеща роля. На тяхната емоционална изразителност се дължи и възгледът му за изкуството.Извивайки се причудливо, плъзгайки се по плътта и повърхността в дълбочина, те , цветовете от палитрата на художника търсят ритъма и тоновете на музиката, нейните фини преходи или мощни акорди…“.Изуствоведът припомни, че над 3 десетилетия Генов е сред специалистите, които подбират художествени произведения за депата  на галерията в Стара Загора, като преди това „акушира“ при раждането на станалия в последствие традиционен пленер“ „Светлина,земя, хора „ и възстановяването на  международния пленер „Дружба“.Негови работи са притежание на почти всички големи галерии в страната и на колекционери от  Европа и САЩ.Видимо разчувстван юбилярът сподели: „Всеки творец рисува себе си. Изобразявайки живота, той бърка дълбоко в недрата на това, което е заложено в него, независимо от кого и как ще го назовем…С всяка своя творба той  прави автопортрет толкова умен и толкова глупав, колкото е самият художник. Дори няма нужда от подпис. Достатъчно е да останеш НАСАМЕ СЪС СЕБЕ СИ!“.Той отправи специална благодарност  към съпругата си Николина, чийто образ може да бъде открит в десетки от платната му и изрази надеждата си, че и в следващите години няма да си позволи …деформация в прешлените  от поклони  пред неща и хора, които не цени достатъчно.На финала художникът направи дълбок поклон пред масленият портрет на учителя си от факултета за изящни изкуства във Велико Търново проф. Янаки Манасиев, за да засвидетелства признателността си към наученото от него преди 43 години.„Една от картините на Генов ще стане притежание на старозагорската галерия, той сам ще реши коя да е , а откупката ще направи община Стара Загора.Това е най-малкото , което можем да сторим за именития си съгражданин, очакваме в най-скоро време да бъдем поканени за нова изложба!“, коментира началникът на дирекция „Култура“ Диана Атанасова.\n\n\n                    ", "date": "2017.10.11", "title": "Майстор на четката  подреди юбилейно 49 платна        "}
{"url": "http://www.monitor.bg/a/view/83222-%D0%9C%D0%B5%D0%B9-%D0%BF%D1%80%D0%B8%D0%B7%D0%BE%D0%B2%D0%B0-%D0%A2%D1%80%D1%8A%D0%BC%D0%BF-%D0%B4%D0%B0-%D0%BD%D0%B5-%D1%81%D0%B5-%D0%BE%D1%82%D0%BA%D0%B0%D0%B7%D0%B2%D0%B0-%D0%BE%D1%82-%D1%8F%D0%B4%D1%80%D0%B5%D0%BD%D0%B0%D1%82%D0%B0-%D1%81%D0%B4%D0%B5%D0%BB%D0%BA%D0%B0-%D1%81-%D0%98%D1%80%D0%B0%D0%BD/", "text": "\n                     \n\nПремиерът на Великобритания Тереза Мей призова САЩ да потвърдят ангажимента си към ядреното споразумение с Иран, защото е \"изключително важно за регионалната сигурност\", информира Би Би Си.\n\nВ телефонен разговор с президента на САЩ Доналд Тръмп Мей подчертала важността сделката да бъде \"внимателно следена и правилно прилагана\".\n\nПремиерът и президентът са обсъдили нуждата Великобритания, САЩ и другите държави да работят заедно за запазване на сделката.\n\nДвамата са се съгласили да продължат контактите преди да бъде взето някакво решение по казуса.\n\nОчаква се американският лидер да отхвърли сделката, тъй като не служила на американските интереси.\n\nВъншният министър на Великобритания Борис Джонсън определи споразумението като \"историческо постижение\". Днес той ще се срещне с ирански представители в Лондон.\n                    ", "date": "2017.10.11", "title": "Мей призова Тръмп да не се отказва от ядрената сделка с Иран"}
{"url": "http://www.monitor.bg/a/view/35552-%D0%93%D0%BE%D1%80%D0%B1%D0%B0%D1%87%D0%BE%D0%B2-%D0%BD%D1%8F%D0%BC%D0%B0-%D0%B4%D0%B0-%D0%B7%D0%B0%D0%BC%D0%B8%D0%BD%D0%B0%D0%B2%D0%B0-%D0%BD%D0%B0-%D0%97%D0%B0%D0%BF%D0%B0%D0%B4-%D0%BE%D1%81%D1%82%D0%B0%D0%B2%D0%B0-%D0%B2-%D0%A0%D1%83%D1%81%D0%B8%D1%8F/", "text": "\n                    Първият и единствен президент на СССР Михал Горбачов съобщи, че няма да замине да живее на Запад. Заявлението му прозвуча по време на премиерата на новата му книга „Оставам оптимист“ в столичната книжарница „Москва“.\n\nГостите на презентацията напомниха на политика, че в чужбина той е далеч по популярен, отколкото в родината си, предаде РИА Новости. В отговор бившият държавен глава заяви: „Аз няма да заминавам на Запад, ще живея в Русия“. Той добави, че книгата му е „сборна солянка“ /вид супа/ - вкусно и интересно“. Пресата припомня, че преди две години в ефира на тв канал „Русия 24“ Горбачов отново потвърди решението си да остане в страната. „Каквото и да се случи с мен, аз нямам намерение никъде да бягам, въпреки че имам тази възможност“, каза тогава експрезидентът. Той добави още, че руският човек, който обича своята земя, обича и това, което се случва на нея. Освен това Горбачов неведнъж отправя апели към Запада да свали санкциите, наложени на руските политици. „Ограниченията трябва да паднат, за да могат моите колеги да се присъединят към търсенето на взаимно приемливи решения“, категоричен е бившият държавен глава. „Необходимо е де се върви към постепенно демонтиране на санкциите, които носят ущърб и на двете страни“, категоричен е политикът. Той посочи още, че „днешният конфликт е възникнал заради стремежа на Запада да избута Русия от политиката, вместо да я разглежда в качеството й на равноправен партньор“.\n\nГорбачов призова западните лидери да се вслушат в думите на руския  президент Владимир Путин, който преди време заяви, че „трябва да се търси път за намаляване на напрежението и създаване на нови основи за дружески отношения“. По думите на Горбачов е необходимо „колкото се може по-бързо да се премине от режим на полемика към намиране на точки на съприкосновение между Москва и Запада“.   \n                    ", "date": "2017.10.11", "title": "Горбачов няма да заминава на Запад, остава в Русия"}
{"url": "http://www.monitor.bg/a/view/74351-%D0%A2%D0%B5%D0%BB%D0%B5%D1%84%D0%BE%D0%BD%D0%BD%D0%B8-%D0%B8%D0%B7%D0%BC%D0%B0%D0%BC%D0%BD%D0%B8%D1%86%D0%B8-%D1%87%D0%B0%D0%BA%D0%B0%D0%BB%D0%B8-%D0%B2%D1%8A%D1%80%D0%BB%D1%83%D0%B2%D0%B0%D1%82-%D0%BA%D1%80%D0%B0%D0%B9-%D0%A0%D0%B8%D0%BC/", "text": "\n                    При блиц-акция на италианската полиция в намиращия се източно от Рим град Фрозиноне бяха арестувани на куп 12 телефонни измамници – мъже и жени. През последните шест месеца те изнудвали за пари предимно възрастни хора, като никога не действали в един и същ район, а непрекъснато сменяли „бойното поле“. „Ужилените“ от бандитите жители на италианската столица и на селищата около нея започнали да ги наричат „чакалите“, така кръстили операцията си и служителите на силите на реда.\n\nЧенгетата установили при продължилото няколко седмици проследяване на измамниците, че те обикновено се представяли на предварително набелязаните жертви като карабинери или адвокати. Използвали познатата и по нашите географски ширини хватка – звънели им по телефона, представяли се и след това им съобщавали, че синът/ дъщерята е катастрофирал/а, вината е негова/нейна и за да не се стига до съд на потърпевшия трябва спешно да се плати определена сума. Ако хората нямали пари, за да помогнат веднага на детето си можели да дадат златни бижута, скъпи произведения на изкуството и т.н. Разтревожени, те обикновено не се замисляли много, още повече че мошениците разполагали винаги с богата информация за семейството, след което давали парата или скъпоценностите. Но изглежда измамниците се увлекли, защото „ударите“ им зачестили, оплакванията в полицията зачестили и накрая истинските карабинери започнали да дишат във врата им.\n\nАко се вярва на медиите на Апенините при операцията „Чакали“ били иззети от бандитите и 100 хил. евро, които ще бъдат върнати на най-нуждаещите се от пдлъганите възрастни хора.\n                    ", "date": "2017.10.11", "title": "Телефонни измамници „чакали“ върлуват край Рим"}
{"url": "http://www.monitor.bg/a/view/63339-%D0%91%D0%B5%D1%80%D0%BB%D1%83%D1%81%D0%BA%D0%BE%D0%BD%D0%B8-%D0%BD%D0%B0-81-%D0%B3-%D0%B7%D0%B0%D0%B5%D0%B4%D0%BD%D0%BE-%D1%81-%D0%B4%D0%B5%D1%86%D0%B0-%D0%B8-%D0%B2%D0%BD%D1%83%D1%86%D0%B8/", "text": "\n                    Четирикратният премиер на Италия Силвио Берлускони отпразнува 81-я си рожден ден „на патерици“. Той е проплакал за пръв път на 29 септември, но както поради неговите политически ангажименти, така и поради бизнес-делата на децата му, купонът бе спретнат няколко дни по-късно. Единствено го поздрави само по телефона големият му син Пиерсилвио, който бе в чужбина. Уважиха го обаче заедно с многобройната си челяд другите чу четири деца – Марина, Барбара и Елеонора, както и все още не задомилия се и засега без наследници - Луиджи. Според фамилното илюстровано издание „Ки“ дядо Силвио бил получил много подаръци, но най-много се бил зарадвал на френската керамика, подарена му от дъщерята Марина. От списанието твърдят, че Берлускони бил отслабнал и подмладен с поне 10 години, непрекъснато се шегувал и намеквал, че ще се включи активно в битката догодина за премиерското кресло.\n\n\n                    ", "date": "2017.10.11", "title": "Берлускони на 81 г. заедно с деца и внуци"}
{"url": "http://www.monitor.bg/a/view/54701-%D0%A0%D0%B0%D1%85%D0%BE%D0%B9-%D0%B7%D0%B0%D0%BC%D1%80%D0%B0%D0%B7%D0%B8-%D0%B0%D0%B2%D1%82%D0%BE%D0%BD%D0%BE%D0%BC%D0%BD%D0%BE%D1%81%D1%82%D1%82%D0%B0-%D0%BD%D0%B0-%D0%9A%D0%B0%D1%82%D0%B0%D0%BB%D1%83%D0%BD%D0%B8%D1%8F/", "text": "\n                    Испанският министър-председател Мариано Рахой предприе първата стъпка към задействане на член 155 от испанската конституция. Това е така наречената \"ядрена опция\", позволяваща му да замрази политическата автономия на Каталуния и да вземе областта под пряко управление, предаде Ройтерс.\n\"Кабинетът реши да предяви официално искане към каталунското правителство да потвърди обявило ли е или не независимост\", каза в телевизионно обръщение Рахой.\n\"Отговорът на каталунския премиер ще определи по-нататъшния ход на събитията за следващите няколко дни\", заяви още той. Испанският премиер каза, че ще продължи да действа \"предпазливо и отговорно\".\nОтправянето на официалното искане е необходимо за задействане на член 155, макар че конституцията не предвижда никакъв конкретен срок за отговор.\nДПА отбелязва, че Рахой на практика е обявил ултиматум на Каталуния.Сепаратисткият премиер на автономната област Каталуния Карлес Пучдемон обяви референдума за независимост за успешен, но не обяви независимост на Каталуния от Испания във вторник вечерта, както се очакваше. Аргументът му бе, за да се даде шанс да се уреди този въпрос чрез преговори с Мадрид. Той поиска от парламента мандат да обяви Каталуния за независима, но предложи обявяването на независимост да се отложи с няколко седмици и да се потърси диалог с централните власти. Каталунският премиер отбеляза, че няма нищо против испанците. Пучдемон призна, че хората и от двата лагера се притесняват какво би станало след евентуалното обявяване на независимостта и затова предпочита разговорите. Всички сме част от една и съща общност и трябва да вървим едни към други, за да има мир и демокрация, отбеляза Пучдемон. Същевременно обаче той заяви, че на Каталуния и е отнето правото за самоопределение и плаща твърде големи данъци на централното правителство в Мадрид.В разрез с речта и веднага след нея Пучдемон, вицепремиерът Ориол Хункерас и председателят на парламента Карме Форкадел, поставиха подписите си под декларация за независимост. Документът също така бе подписан от депутати от партиите, подкрепящи независимостта - \"Заедно За\" и \"Кандидатура за народно единство\", които имат абсолютно мнозинство в парламента - 72 мандата. Не е ясно какво ще произтече от тази декларация. В нея пише: \"Учредяваме Каталунската република като независима, суверенна, правова, демократична и социална държава\".Двойнственото поведение на местната власт в Каталуния принуди централната власт в Мадрид да реагира още във вторник вечерта. \"Каталунският лидер Карлес Пучдемон \"не знае къде се намира, накъде отива, нито къде иска да отиде\", заяви испанският вицепремиер Сорая Саенс де Сантамария.На 1 октомври се проведе допитване за отцепването на Барселона от Мадрид, в което участваха 43% от каталунците, а 90% от тях заявиха, че искат независимост.Европейската комисия вярва, че испанските институции и премиерът Мариано Рахой работят за решение в рамките на конституцията. Подкрепяме усилията за установяването на единство, заяви зам.-председателят на ЕК Валдис Домбровскис на пресконференция в отговор на въпрос. Това е първият коментар на ЕК след подписването на декларация за независимост на Каталуния.\n  \n\n\n                    ", "date": "2017.10.11", "title": "Рахой замрази автономността на Каталуния"}
{"url": "http://www.monitor.bg/a/view/5283-%D0%95%D1%80%D0%B4%D0%BE%D0%B3%D0%B0%D0%BD-%D0%BF%D0%BE%D0%B4%D0%B0%D1%80%D0%B8-%D0%BA%D0%BE%D0%BB%D0%B5%D0%BB%D0%BE-%D0%B8-%D1%88%D0%B0%D1%85-%D0%BD%D0%B0-%D0%92%D1%83%D1%87%D0%B8%D1%87/", "text": "\n                    Турският президент Реджеп Тайип Ердоган е подарил на сръбския си колега велосипед с надпис \"Александър Вучич\" и шах, а самият той е получил от сръбския лидер килим, съобщава вестник \"Сръбски телеграф\".\nЕрдоган е на двудневно посещение в Сърбия, където разговаря със сръбския си колега, а днес ще посети района на Санджак - населена предимно с мюсюлмани област в Южна Сърбия.\nСлед разходка в парка Калемегдан снощи президентът на Сърбия Александър Вучич даде вечеря на турския лидер Ердоган в Дома на гвардията, където двамата си размениха подаръците.\nНа вечерята присъстваха и съпругите на двамата президенти - Емине Ердоган и Тамара Вучич.\n                    ", "date": "2017.10.11", "title": "Ердоган подари колело и шах на Вучич "}
{"url": "http://www.monitor.bg/a/view/68031-%D0%91%D0%BE%D0%BC%D0%B1%D0%B0-%D0%BD%D0%B0-%D0%BF%D0%BB%D0%B0%D0%B6-%D0%B2-%D0%A5%D1%8A%D1%80%D0%B2%D0%B0%D1%82%D0%B8%D1%8F/", "text": "\n                    Хърватската полиция изпразни известен плаж в адриатическия град Сплит, след като получи телефонно обаждане от мъж, който заявил, че има бомба и поискал да бъдат отстранени хората в негова близост, съобщи скопският сайт Вести.\nПолицията веднага евакуирала и блокирала района. Достъпът до плажа е бил забранен. Според хърватските медии мъжът нямал никакви искания, нито бил познат на полицията.\nСлед многочасови неуспешни преговори от страна на полицията с мъжа, на плажа снощи се чули две експлозии. Полицаите не успели да разубедят мъжа от намерението му да извърши самоубийство.\nЗасега мога да потвърдя, че имаше експлозия. Мястото на инцидента е блокирано и се извършва разследване, заяви полицейската служителка Ана Цепич.\nНе се съобщава самоличността на мъжа, но е ясно, че е бил на 54 години.\n\n\n                    ", "date": "2017.10.11", "title": "Мъж се взриви на плаж в Хърватия"}
{"url": "http://www.monitor.bg/a/view/30157-%D0%98%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0-%D0%BF%D0%BE%D0%BB%D0%B7%D0%B2%D0%B0-%D0%B1%D0%B5%D0%BB%D0%B3%D0%B8%D0%B9%D1%81%D0%BA%D0%B8-%D0%B4%D0%BE%D0%BC%D0%B5%D0%B9%D0%BD-%D0%B7%D0%B0-%D0%BD%D0%BE%D0%B2%D0%B8%D0%BD%D0%B0%D1%80%D1%81%D0%BA%D0%B0%D1%82%D0%B0-%D1%81%D0%B8-%D0%B0%D0%B3%D0%B5%D0%BD%D1%86%D0%B8%D1%8F/", "text": "\n                    Основното средство за пропаганда на терористите от \"Ислямска държава\" - \"информационната агенция\" \"Амак\" - използва белгийски домейн (news-agency.be). Това съобщиха медии в Белгия.\nУточнява се, че този адрес е регистриран в края на септември. Допълва се, че \"Амак\" често се налага да сменя адреси заради постоянното затваряне на нейните сайтове.\nОрганизацията, която наблюдава белгийските домейни, е била уведомена за случая. Тази организация има задачата да следи съответствието между данните за собствеността на сайтовете и действителните собственици. При неяснота на данните или при липса на данни, даден сайт може да бъде свален. Организацията, която работи с нестопанска цел и не е част от държавните структури, няма право да спира сайтове заради тяхното съдържание.\n                    ", "date": "2017.10.11", "title": "\"Ислямска държава\" ползва белгийски домейн за новинарската си агенция "}
{"url": "http://www.monitor.bg/a/view/9503-%D0%A4%D1%80%D0%B0%D0%BD%D1%86%D0%B8%D1%8F-%D0%BF%D1%80%D0%B5%D0%B4%D0%B5%D1%84%D0%B8%D0%BD%D0%B8%D1%80%D0%B0-%D1%81%D1%82%D1%80%D0%B0%D1%82%D0%B5%D0%B3%D0%B8%D1%8F%D1%82%D0%B0-%D1%81%D0%B8-%D0%B7%D0%B0-%D0%BE%D1%82%D0%B1%D1%80%D0%B0%D0%BD%D0%B0%D1%82%D0%B0/", "text": "\n                    Франция ще оповести в петък стратегия за отбраната. Документът от 50 страници, изготвен от комитет от 16 експерти, в това число евродепутата Арно Данжан, бе представен на Съвета по отбрана, преди да бъде предаден в петък на Макрон.\nТой формулира \"стратегическите интереси и приоритети\" на Франция предвид \"настоящата и обозримата\" геополитическа среда, обобщава запознат с въпроса източник.\nТози стратегически обзор актуализира Бялата книга за отбраната и националната сигурност, приета през 2013 г. при управлението на Франсоа Оланд, като взема предвид поредицата джихадистки атентати, разтърсили Франция и Европа през последните две години.\nОттогава насам мащабът на терористичната заплаха се промени, руските заплахи и киберзаплахите се засилиха, така както и \"несигурността, свързана с ключови партньори\", възникнала с Брекзита и избирането на Доналд Тръмп, подчертава дипломатически източник. Европейската отбрана, която Еманюел Макрон превърна в един от приоритетите си, логично също ще е в центъра на тази стратегия.\nСлед като бъдат зададени параметрите, стратегическият обзор ще даде възможност да се преосмислят бъдещите мисии на въоръжените сили, главно на операциите в чужбина.\nФранция би искала държавите в Африка постепенно да поемат грижата за отбраната си, започвайки от съвместните сили на Г-5 Сахел, които скоро ще започнат операциите си.\nРазгромът на групировката \"Ислямска държава\" в Ирак и Сирия би трябвало бързо да осигури поле за маневриране за намаляване на френското военно присъствие в този район.\nВ резултат на стратегическия обзор през първата половина на 2018 г. се очаква да бъде приет закон за военното планиране, който ще определи средствата, които ще бъдат отпуснати на въоръжените сили за периода 2019-2025 г. в зависимост от мисиите им.\nПрезидентът Макрон вече обеща увеличаване на бюджета на въоръжените сили с 1,7 милиарда евро годишно през петгодишния си мандат, така че до 2025 г. разходите за обрана да достигнат 2 процента от брутния вътрешен продукт, което ще рече 50 млрд. евро, при 32 млрд. сега.Междувременно всички девет синдиката във Франция се обединиха срещу икономическите мерки и реформата на трудовото законодателство на президента Еманюел Макрон и излязоха на протест, който блокира страната, съобщиха местните медии. За първи път от десетилетие всички синдикати на служителите в държавния сектор единодушно са против \"отрицателните\" промени в сферата на трудовата заетост. Те са недоволни от плановете да бъдат закрити десетки хиляди работни места в държавния сектор, замразяването на заплатите и трудовата реформа. \n\n\n                    ", "date": "2017.10.11", "title": "Франция предефинира стратегията си за отбраната "}
{"url": "http://www.monitor.bg/a/view/79282-%D0%92%D1%8A%D1%80%D1%85%D0%BE%D0%B2%D0%BD%D0%B8%D1%8F%D1%82-%D1%81%D1%8A%D0%B4-%D0%B2-%D0%98%D0%BD%D0%B4%D0%B8%D1%8F-%D0%BE%D0%BF%D1%80%D0%B5%D0%B4%D0%B5%D0%BB%D0%B8-%D1%81%D0%B5%D0%BA%D1%81%D0%B0-%D1%81-%D0%BC%D0%BE%D0%BC%D0%B8%D1%87%D0%B5%D1%82%D0%B0-%D0%BC%D0%B5%D0%B6%D0%B4%D1%83-15-%D0%B8-18-%D0%B3-%D0%BA%D0%B0%D1%82%D0%BE-%D0%B8%D0%B7%D0%BD%D0%B0%D1%81%D0%B8%D0%BB%D0%B2%D0%B0%D0%BD%D0%B5/", "text": "\n                    Индийският върховен съд постанови, че даден мъж би извършил изнасилване при полов акт със съпругата си, ако тя е на възраст между 15 и 18 години. Решението се определя като знаково и ще засегне милиони булки в детска възраст, предаде Ройтерс.\nВъзрастта за пълнолетие в Индия е 18 години. Според закона полов акт с жена под 16 години следва да се разглежда като изнасилване, без значение дали е по взаимно съгласие. Изключение се прави за актове между съпруг и съпруга, чиято възраст е между 15 и 18 години.\nСъгласно решението на съда възрастта на пълнолетие е 18 години и тази възрастова граница важи \"за всякакви цели\". То беше постановено по иск, заведен от \"Независима мисъл\", неправителствена организация, бореща се за криминализиране на половите актове с непълнолетни съпруги.\nПред Ройтерс адвокат на организацията изрази задоволство от решението.\nПредставителят на държавата по делото отказа коментар.\nВ решението си съдът уточнява, че то не бива да се прилага при заварено положение и че то се основава на индийския Закон за забрана на детските бракове.\nМакар и незаконни детските бракове са често явление в Индия, отбелязва Ройтерс. Изнасилването от съпруг не се смята за престъпление.\n                    ", "date": "2017.10.11", "title": "Върховният съд в Индия определи секса с момичета между 15 и 18 г. като изнасилване "}
{"url": "http://www.monitor.bg/a/view/32376-%D0%A5%D0%B0%D1%88%D0%B8%D0%BC-%D0%A2%D0%B0%D1%87%D0%B8-%D0%BF%D0%BE%D0%B8%D1%81%D0%BA%D0%B0-%D0%90%D0%BB%D0%B1%D0%B0%D0%BD%D0%B8%D1%8F-%D0%B4%D0%B0-%D0%B4%D0%B0%D0%B4%D0%B5-%D0%B3%D1%80%D0%B0%D0%B6%D0%B4%D0%B0%D0%BD%D1%81%D1%82%D0%B2%D0%BE-%D0%BD%D0%B0-%D0%BA%D0%BE%D1%81%D0%BE%D0%B2%D0%B0%D1%80%D0%B8%D1%82%D0%B5/", "text": "\n                    Президентът на Косово Хашим Тачи поиска днес от президента на Албания Илир Мета, който е на посещение в Прищина, да даде възможност на гражданите на Косово да получат албанско гражданство, за да избегнат изолацията от ЕС, но Мета му отговори, че това не е решение, предаде Танюг.\n\nТачи, който тези дни често критикува международната общност за неизпълнените обещания, дадени на Прищина, каза, че ЕС изолира гражданите на Косово като не одобрява визовата либерализация на страната. Тачи каза, че много граждани на Косово биха пътували в страните от ЕС, но нямат възможност за това.\n\n\"Разтревожен съм заради тази изолация, която е безпрецедентна в евроатлантическото семейство\", казал Тачи, цитиран от медиите в Прищина.\n\nЗатова той призовал Тирана да даде възможност на косовските граждани да получат гражданство на Албания, за да осъществят правото на паспорт и свобода на движението.\n\nМета обаче каза, че това не е решение и е трудно да се направи, защото съществува определена процедура.\n\nПрезидентът на Албания смята, че първо трябва да бъде прекратена блокадата на ЕС на визовата либерализация за Косово и че условието за това да бъде ратифицирането на споразумението за демаркиране с Черна гора е несправедливо.\n                    ", "date": "2017.10.11", "title": "Хашим Тачи поиска Албания да даде гражданство на косоварите"}
{"url": "http://www.monitor.bg/a/view/9238-%D0%9F%D0%BE%D0%BB%D0%B8%D1%86%D0%B0%D1%8F%D1%82-%D0%9A%D0%B0%D1%80%D1%87%D0%B5%D0%B2-%D0%BF%D1%80%D0%B8%D0%B7%D0%BD%D0%B0-%D0%B7%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B4%D1%80-%D0%9A%D0%B0%D0%BB%D0%B0%D0%BD%D0%B4%D0%B7%D0%B0%D0%BA%D0%B8%D1%81-%D0%B2-%D0%93%D1%8A%D1%80%D1%86%D0%B8%D1%8F/", "text": "\n                    Задържаният по обвинение, че е организирал и извършил убийството на кардиолога д-р Христодоло Каландзакис полицай Красимир Карчев се е  признал за виновен пред съда в гръцкия град Неаполис, съобщиха електронните медии на остров Крит.\n\nТе се позовават на преводача, който е присъствал по време на процеса относно мярката за неотклонение на българина и неговата съучастничка , казанлъчанката Десислава Говедарова.Същото е потвърдил и служебният защитник на двамата Янис Манделенис, който е уточнил че Карчев е поел цялата вина за убийството.\n\nМъжът е заявил, че на 14 август е получил заплашително писмо от д-р Каландзакис и това го е мотивирало да организира засадата и стрелбата на 7 октомври по пътя за село Йерапетра. Карчев е отрекъл 3-годишното момченце на Десислава и критския медик да е негово, връзката му със съпругата на кардиолога била след раждането на хлапето.\n\nДо излизането на съдебното решение за мярката Карчев и Говедарова са приведени в затвора „Коридалос“, който се намира в едноименното предградие на Атина. Междувременно се появиха и публикации, според които майката на Десислава, 70-годишната Иванка Говедарова била сключила брак с учител от Гърция, който се развел заради нея. Преди малко повече от месец възрастният мъж починал и нашенката се явявала негова наследница.\n\n От кметството на село Копринка , където Говедарова е адресно регистрирана отрекоха да имат официално информация за промяна на семейното й положение.\n                    ", "date": "2017.10.11", "title": "Полицаят Карчев призна за жестокото убийство на д-р Каландзакис в Гърция"}
{"url": "http://www.monitor.bg/a/view/29367-%D0%A1%D0%BF%D0%B0%D1%81%D0%B8%D1%85%D0%B0-%D0%BE%D0%BA%D0%BE%D0%B2%D0%B0%D0%BD%D0%B0-%D1%81-%D0%B2%D0%B5%D1%80%D0%B8%D0%B3%D0%B8-%D0%B2-%D0%B0%D0%BF%D0%B0%D1%80%D1%82%D0%B0%D0%BC%D0%B5%D0%BD%D1%82/", "text": "\n                    26-годишна жителка на Сливен, за която имало сигнал, че е отвлечена  откриха окована с белезници и вързана с верига за радиатора на парното криминалисти.\n\nСъобщението за отвличането било подадено на телефон 112 на 9 октомври от близки на жертвата.Според тях младата К.В. била пребита и качена на сила в лек автомобил от мъж, с когото преди време поддържала тесни контакти. В хода на специализираната операция униформените претърсили няколко адреса, за които имало данни, че по различно време са използвани от 31-годишния Георги Тосков.\n\nДо отвлечената се стигнало късно вечерта на следващия ден, наложило се да бъде разбита вратата на апартамента. Преди да я прикове към радиатора Тосков й нанесъл жесток побой след което я изнасилил, заплашвайки я с пистолет.\n\nИзвършителят е задържан за срок от 72 часа, образувано е досъдебно производство за отвличане, очаква се  наблюдаващият прокурор да поиска оставането му за постоянно в ареста. Пострадалата е била прегледана от лекар и настанена за домашно лечение тъй като нямало пряка опасност за живота й. При обиска в апартамента са открити и иззети малки количества канабис и амфетамини, притежание на Тосков.\n                    ", "date": "2017.10.11", "title": "Спасиха окована с вериги в апартамент"}
{"url": "http://www.monitor.bg/a/view/7764-%D0%97%D0%B0%D0%BA%D0%BE%D0%BF%D1%87%D0%B0%D1%85%D0%B0-%D0%B8%D0%B7%D0%BD%D1%83%D0%B4%D0%B2%D0%B0%D1%87-%D0%BF%D1%80%D0%B8%D1%82%D0%B8%D1%81%D0%BA%D0%B0%D0%BB-%D0%B1%D0%B8%D0%B7%D0%BD%D0%B5%D1%81%D0%BC%D0%B5%D0%BD/", "text": "\n                    41-годишен жител на град Крън е задържан след сигнал за изнудване на свой съгражданин, който възнамерявал да участва в общински търг за наемане на обект за търговия с хранителни стоки.Сигналът за рекета бил подаден от връстник на изнудвача, който се ожалил ,че Тенчо Д. е поискал кеш 5 бона, за да не участва при явното наддаване за наемната цена.Няколко часа по-късно мъжът е бил закопчан в момент на получаването на 1 000 лв в предварително белязани банкноти.Арестуваният има криминални регистрации, но до сега не е осъждан. Образувано е досъдебно производство по член 214 от НК, очаква се прокуратурата да постанови 72-часовото му оставане зад решетките.   \n\n\n                    ", "date": "2017.10.11", "title": "Закопчаха изнудвач, притискал бизнесмен     "}
{"url": "http://www.monitor.bg/a/view/55743-%D0%90%D0%B2%D0%B0%D1%80%D0%B8%D0%B8-%D0%BE%D1%81%D1%82%D0%B0%D0%B2%D0%B8-%D1%85%D0%B8%D0%BB%D1%8F%D0%B4%D0%B8-%D0%B1%D0%B5%D0%B7-%D1%82%D0%BE%D0%BF%D0%BB%D0%B0-%D0%B2%D0%BE%D0%B4%D0%B0-%D0%B2-%D0%A1%D0%BE%D1%84%D0%B8%D1%8F/", "text": "\n                    Малко преди отоплотилния сезон една трета от 300-хилядния квартал „Люлин” и половината от „Дружба” останаха без топла вода. Причината са възникнали аварии в мрежата на столичната „Топлофикация”.\n\nПо информация на дружеството над 340 абонатни станции в „Дружба” 1 не работят вече 48 часа. Аварията засяга жилищните сгради в карето бул.”Асен Йорданов”, бул.”Цветан Лазаров” и бул.”Христофор Колумб”.\n\nОт вчера вечерта пък без топла вода са хиляди граждани в три микрорайона на столичния „Люлин”. От „Топлофикация” обясниха пред „Монитор”, че и в двата квартала ще бъде възстановено топлоподаването до края на деня и вече се пълнят абонатните станции. Освен в „Люлин” и „Дружба” по-малки аварии има и в още няколко столични квартала.   \n                    ", "date": "2017.10.11", "title": "Аварии остави хиляди без топла вода в София"}
{"url": "http://www.monitor.bg/a/view/37397-%D0%9C%D0%A1-%D0%BE%D1%82%D0%BF%D1%83%D1%81%D0%BD%D0%B0-158-%D0%BC%D0%BB%D0%BD-%D0%BB%D0%B5%D0%B2%D0%B0-%D0%B7%D0%B0-%D0%BC%D0%B0%D0%B3%D0%B8%D1%81%D1%82%D1%80%D0%B0%D0%BB%D0%B0%D1%82%D0%B0-%D0%9A%D0%B0%D0%BB%D0%BE%D1%82%D0%B8%D0%BD%D0%B0-%D0%A1%D0%BE%D1%84%D0%B8%D1%8F/", "text": "\n                    Да се осигурят допълнителни 158 млн. лв., средства от държавния бюджет, за магистралата София - Калотина, реши правителството вчера. Предвижда се проектът да бъде изпълнен със средства по механизма за свързване на Европа и от държавния бюджет, съобщиха от пресслужбата на МС. Планираната обща стойност е 177 милиона лева. Финансовият ресурс по механизма е 47,4 млн. лв.\nСофия - Калотина е част от основната трансевропейска транспортна мрежа и осигурява връзка към коридора Лондон – Будапеща – Белград – Ниш – София – Пловдив – Истанбул – Калкута, който е най-краткият път, свързващ Западна Европа с Близкия и Средния Изток.\nУчастъкът, който предстои да бъде модернизиран, включва строителство на автомагистрала с дължина 14,5 км и габарит 25,5 м, както и множество съоръжения като мостове, надлези, подлези, пътни възли и тунели за преминаване на едри бозайници.МС одобри и отпускането на 35 млн. лева за финализиране на железопътните проекти .Сумата ще покрие приключването на реконструкцията и електрификацията на жп линията Пловдив-Свиленград, ремонта на Пловдив-Бургас, на участъка Септември-Пловдив и разходите , за техническа помощ за интермодален терминал в Пловдив и за развитието на възел София.\nДопълнително правителството отпусна 19,2 млн. лв. по бюджета на МТИТС за съфинансиране на транспортни проекти по механизма за свързване на Европа за периода 2015-2017 г.\n\n\n                    ", "date": "2017.10.11", "title": "МС отпусна 158 млн. лв. за магистралата до Калотина"}
{"url": "http://www.monitor.bg/a/view/59185-%D0%A2%D1%8A%D1%80%D1%81%D1%8F%D1%82-%D0%BA%D0%BE%D0%BD%D1%86%D0%B5%D1%81%D0%B8%D0%BE%D0%BD%D0%B5%D1%80%D0%B8-%D0%B7%D0%B0-%D1%87%D0%B5%D1%82%D0%B8%D1%80%D0%B8-%D0%BF%D0%BB%D0%B0%D0%B6%D0%B0/", "text": "\n                    Правителството открива процедури за предоставяне на концесия за услуга на четири морски плажа. Концесионерите ще бъдат определени след конкурс, организиран от министъра на туризма и проведен от комисия, назначена от министър-председателя. Целта е да се осигури водно спасяване, обезпечаване на прилежащата акватория, здравното и медицинското обслужване и санитарно-хигиенното поддържане на плажовете. Срокът на концесиите ще бъде 15 години.\n\nПроцедурите се отнасят за морските плажове Несебър - юг, за който минималното годишно концесионно заплащане е определено на 247 497 лв. без ДДС; \"Слънчев бряг - север\" - с минимално годишно концесионно заплащане от 1 375 662 лв. без ДДС; Росенец - север - минимално годишно концесионно заплащане от 8975 лв. без ДДС; Св. Влас - болницата - минимално годишно концесионно заплащане от 54 006 лв. без ДДС.\nРазмерът на заплащането е определен по приета от МС методика за минималния размер на концесионното плащане за морски плажове.\nКритериите за формиране на комплексната оценка са съобразени с решение на правителството от 2016 г. за утвърждаване на минимални критерии при провеждане на конкурс за определяне на концесионер на морски плаж.\n                    ", "date": "2017.10.11", "title": "Търсят концесионери за четири плажа"}
{"url": "http://www.monitor.bg/a/view/61761-%D0%92%D0%90%D0%9F-%D0%BF%D1%80%D0%BE%D1%82%D0%B5%D1%81%D1%82%D0%B8%D1%80%D0%B0-%D1%81%D1%80%D0%B5%D1%89%D1%83-%D1%81%D0%BF%D0%B8%D1%80%D0%B0%D0%BD%D0%B5%D1%82%D0%BE-%D0%BD%D0%B0-%D0%B4%D0%B5%D0%BB%D0%BE%D1%82%D0%BE-%D0%B7%D0%B0-%D1%86%D0%B5%D0%BD%D0%B8%D1%82%D0%B5-%D0%BD%D0%B0-%D1%82%D0%BE%D0%BA%D0%B0-%D0%B8-%D0%BF%D0%B0%D1%80%D0%BD%D0%BE%D1%82%D0%BE/", "text": "\n                    Върховната административна прокуратура (ВАП) протестира пред Административния съд спирането на делото за повишаването на цените на електроенергията и топлофикацията. Съдът е спрял делото, изчаквайки да влезе в сила решение на Комисията за енергийно и водно регулиране (КЕВР) за цените на природния газ.\nПрокуратурата обаче не намира за редно обвързването на повишените цени на природния газ с високите цени на парно и ток.\nПрез април ВАП отново протестира решението на КЕВР за цените за топлофикация. Административният съд обаче е спрял делото, за да изчака последното решение на КЕВР относно природния газ да влезе в сила.\nНесъгласието на ВАП с това води до това прокуратурата да настоява повишаването на цената на природния газ да не влияе на делото за цените на парното.\nАргументите на Върховната административна прокуратура са, че решението за повишаване на цената на природния газ не подлежи на съобразяване при настоящата преценка за законосъобразност, предвид изрично въведената приложимост и задължителност на невлезлите в сила решения на КЕВР.\nЦелта на прокуратурата е делото, в което се оспорва увеличението на пределните цени на топлинната енергия и на преференциалните цени на електрическата енергия да се гледа в съответствие със закона и да приключи своевременно.\n                    ", "date": "2017.10.11", "title": "ВАП протестира срещу спирането на делото за цените на тока и парното"}
{"url": "http://www.monitor.bg/a/view/39765-%D0%A8%D0%B5%D1%84%D0%BE%D0%B2%D0%B5%D1%82%D0%B5-%D0%BD%D0%B0-bbc-world-service-english-%D0%B2-%D0%A1%D0%BE%D1%84%D0%B8%D1%8F-%D0%B7%D0%B0-mtel-media-masters-2017/", "text": "\n                    Мери Хокадей ще бъде официалният гост на церемонията по връчването на журналистическите награди . От 2014 г. насам тя оглавява BBC World Service English, където отговаря за подбора и създаването на аудио съдържание, предназначено за англоговореща аудитория.\n\nТази година церемонията ще се проведе на 8 ноември, а основната тема на събитието ще бъде „Петата власт”. На нея ще бъде посветено и участието на Мери Хокадей, която ще говори за силата, която обединява в едно влиянието на медиите, хората и големите компании, като източници на информация, които формират обществено мнение и променят нагласи.\n\nНабирането на кандидатури за тазгодишното издание на престижния журналистически конкурс вече приключи. Mtel Media Masters 2017 се радва на висок интерес, като само за период от четири месеца организаторите получиха над 130 отделни материала, от които ще бъдат обявени и победителите в надпреварата. По традиция се включиха представители на електронни, печатни и интернет медии, както и журналисти на свободна практика. Най-доброто от тяхната работа през годината ще бъде оценено от независимо жури, което класира постъпилите материали по следните пет критерия: релевантност към темите на конкурса, информативност, обективност, аналитичност, творчески подход и стил. Професионални партньори и организатори на седмото издание на  отново са  и .\n\n ще отличи журналистическите материали в три категории: печатни, електронни и интернет медии. Във всяка от тях ще бъдат определени по двама победители – в подкатегории кратки и дълги форми, като отличените ще получат предметни и парични награди.\n                    ", "date": "2017.10.11", "title": "Шефовете на BBC World Service English в София за Mtel Media Masters 2017 "}
{"url": "http://www.monitor.bg/a/view/35611-%D0%9B%D0%B8%D0%B4%D0%BB-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D1%84%D0%B8%D0%BD%D0%B0%D0%BD%D1%81%D0%B8%D1%80%D0%B0-31-%D1%81%D0%BE%D1%86%D0%B8%D0%B0%D0%BB%D0%BD%D0%B8-%D0%BF%D1%80%D0%BE%D0%B5%D0%BA%D1%82%D0%B0-%D0%B2-%D1%86%D1%8F%D0%BB%D0%B0%D1%82%D0%B0-%D1%81%D1%82%D1%80%D0%B0%D0%BD%D0%B0/", "text": "\n                    Лидл България ще финансира реализацията на 31 социално значими проекта за 252 741 лева в рамките на инициативата „Ти и Lidl за по-добър живот“. Кампанията е реализирана в партньорство с Фондация „Работилница за граждански инициативи“ и Български дарителски форум и отразява стремежа на веригата да допринася за по-пълноценен и качествен живот на хората от всички региони в страната.\n\nПроектът е събрал 425 предложения от 142 населени места в цялата страна, които са били оценени на три етапа. В първия етап проектите са преминали през проверка на тяхната техническа обезпеченост и наличност на цялата изисквана документация. До втори етап са били допуснати всички проекти, отговарящи на административните критерии. В третия етап пък избраните проекти са били представени пред служителите на Лидл, които са оценили проектите в регионите, в които живеят, показвайки истински ангажимент към благосъстоянието на своя град и своята общност.\n\nФиналната селекция е включвала предложения от 18 населени места в страната, сред които по-малки градове и села като село Ясен, област Шумен, град Генерал Тошево, област Добрич, село Бяга, област Пазарджик и други.\n\nОбщо 16 са одобрените проекти в областта на образованието, 8 са с фокус здравословен начин на живот, 5 ще се грижат за опазване на околната среда, а 2 са насочени към съхраняване на историческото и културно наследство.\n\nЗа да финансира подобни проекти в периода от 1 май до 25 юни 2017 г. Лидл е отделял по 3 стотинки от всеки касов бон в магазините в цялата страна. В това време неправителствени и граждански организации са имали възможността да представят свои проекти и да кандидатстват за финансова подкрепа в размер на максимум 10 000 лева.\n                    ", "date": "2017.10.11", "title": "Лидл България финансира 31 социални проекта в цялата страна"}
{"url": "http://www.monitor.bg/a/view/16010-%D0%A4%D0%B0%D0%BD%D0%B4%D1%8A%D0%BA%D0%BE%D0%B2%D0%B0-%D0%91%D0%A1%D0%9F-%D1%81%D0%B0-%D0%BC%D0%BD%D0%BE%D0%B3%D0%BE-%D0%B4%D0%BE%D0%B1%D1%80%D0%B8-%D0%B2%D1%8A%D0%B2-%D0%B2%D0%BD%D1%83%D1%88%D0%B5%D0%BD%D0%B8%D1%8F%D1%82%D0%B0/", "text": "Фандъкова: БСП са много добри във внушенията\n                    На депутатското място на Тодоров ще седне следващият от листата на ГЕРБ в софийския 25-и избирателен район-актьорът Евгени Будинов.\n\n\n                    ", "date": "2017.10.11", "title": "Парламентът прие оставката на Антон Тодоров (ОБНОВЕНА)"}
{"url": "http://www.monitor.bg/a/view/73798-%D0%91%D0%BE%D1%80%D0%B8%D1%81%D0%BE%D0%B2-%D0%BF%D0%BE%D0%BB%D1%83%D1%87%D0%B8-%D0%B8%D0%BA%D0%BE%D0%BD%D0%B0-%D0%BE%D1%82-%D0%B8%D0%B3%D1%83%D0%BC%D0%B5%D0%BD%D0%B0-%D0%BD%D0%B0-%D0%91%D0%B0%D1%87%D0%BA%D0%BE%D0%B2%D1%81%D0%BA%D0%B8%D1%8F-%D0%BC%D0%B0%D0%BD%D0%B0%D1%81%D1%82%D0%B8%D1%80/", "text": "\n                    Премиерът Бойко Борисов получи икона на Света Богородица от игумена на Бачковския манастир. Това се случи преди началото на заседанието на МС. Подаръкът е в знак на благодарност за отпуснатите от правителството средства за ремонт на манастира. „Това е втората помощ, която вие отпускате. Надяваме се сега вече иконата да свети в с целия си блясък и великолепие и тук. Това е копие на чудотворната икона. То е третото официално копие, което излиза от манастира. Едно има в грузинската църква в Тбилиси, следващото копие е в Берлин в катедралата на дядо Антоний и това е третото. Надяваме се Света Богородица да бди над вас и да ви благославя“, каза епископ Симон. Борисов от своя страна му благодари и нареди иконата да се сложи в МС, а ако някой реши след него, да я махне. \"Днес правителството отпусна 310 000 лв. за ремонт на Бачковския манастир „Успение Богородично“. Това е втората помощ, която правим за светата обител. Когато дойдат празници, се вижда какви колони от стотици хиляди миряни отиват към манастира. Игуменът помоли да се ремонтира църквата\", каза министър-председателят.\n\n\n                    ", "date": "2017.10.11", "title": "Борисов получи икона от игумена на Бачковския манастир"}
{"url": "http://www.monitor.bg/a/view/47113-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D0%B0-%D0%B4%D0%BB%D0%B0%D0%BD-%D0%B7%D0%B0%D0%BF%D0%BB%D0%B0%D1%88%D0%B8-%D1%87%D1%83%D0%B6%D0%B4%D0%B5%D0%BD%D1%86%D0%B8-%D1%81%D1%8A%D1%81-%D1%81%D1%8A%D0%B4-%D0%B7%D0%B0-%D0%BF%D0%BB%D0%B0%D0%B3%D0%B8%D0%B0%D1%82%D1%81%D1%82%D0%B2%D0%BE/", "text": "Украинци откраднаха проекта на режисьора Съни Сънински, патентован преди 12 години\n                    Режисьорът Съни Сънински - автор и ръководител на проекта „България на длан”, представящ в миниатюри знакови наши културно-исторически забележителности, отправи открито писмо до премиера Бойко Борисов, министъра на културата Боил Банов, Конфедерацията на работодателите и индустриалците в България, кмета на Велико Търново инж. Даниел Панов и медиите по повод появата на аналогичен парк с макети край старата столица под името „Търновград – духът на хилядолетна България“. Пред „Монитор“ Сънински го определи като „нагла кражба, скалъпена набързо“ и увери, че обмисля възможните реакции от страна на Сдружение „България на длан“, включително и да се обърнат към съдаИзплагиатстваният комплекс е украинска инвестиция. „Благодаря“ на украинския бизнесмен и неговата съпруга, които дойдоха при мен, помолиха ме да разгледат експозицията „България на длан” и после тихомълком преписаха и изнесоха всичко, което е качено на нашата интернет страница. „Поздравявам“ ги, че толкова добре могат да четат на български език и че са „заимствали“ значителна част от „България на длан - макети на открито“. Само да не се увличат прекалено, защото България, която е част от Европейския съюз, има и закон за авторските права“, заявява в откритото си писмо Сънински.Проектът „България на длан” е създаден още през 2004 г. и е патентован за България. Той бе представен като пътуваща изложба с миниатюри на емблематични наши сгради и природни забележителности и в Брюксел при приемането на страната ни в ЕС в началото на 2007 г. Подкрепен е от ЮНЕСКО. Проектът разполага с терен и в момента се изгражда образователен културно-исторически парк „България на длан – макети на открито“ в близост до София. Архитектурният проект за бъдещия парк бе избран след широко обществено обсъждане и проведен конкурс, а преди 8 месеца официално стартира дарителска кампания за реализацията му. 15-те декара край Царевец пък са дадени на „украинския“ парк срещу символичните 3000 лв. месечен наем. За изграждането му са липсвали обяви за конкурс, а от общинския съвет във Велико Търново и до днес не са отговорили на писмата от „България на длан“ да бъдат поканени за евентуално участие в такъв. Така и не е ясно дали изобщо е проведен. За „Монитор“ оттам заявиха, че „общината няма да излиза със становище по случая“.Съни Сънински е огорчен, че Министерството на културата не е подало ръка на българския проект. „Макар да знаеше за него още от 2015 г. като проект на българските творци, художници, архитекти и дизайнери, министерството предпочете да даде разрешение и съгласие на украински, руски и турски творци, художници, макетисти и архитекти. С този жест министерството за пореден път демонстрира своето отношение към българските творци“, казва още идеологът на „България на длан“ в обръщението си, като добавя, че според него не е утвърждаващо да популяризираме националното си богатство, предоставяйки тази „грижа“ на чуждестранни изпълнители. „Разбирам, че за никого не е проблем, че чуждестранен инвеститор прави търговия с български храмове и исторически светини“, заключава той.\n\n\n                    ", "date": "2017.10.11", "title": "„България на длан“ заплаши чужденци със съд за плагиатство"}
{"url": "http://www.monitor.bg/a/view/11980-%D0%A6%D0%B5%D1%86%D0%BA%D0%B0-%D0%A6%D0%B0%D1%87%D0%B5%D0%B2%D0%B0-%D0%91%D1%8F%D1%85%D0%B0-%D0%B8%D0%B7%D0%B2%D0%B0%D0%B4%D0%B5%D0%BD%D0%B8-%D1%84%D1%80%D0%B0%D0%B7%D0%B8-%D0%BE%D1%82-%D0%BA%D0%BE%D0%BD%D1%82%D0%B5%D0%BA%D1%81%D1%82%D0%B0-%D0%BE%D1%82-%D0%B4%D0%BE%D0%BA%D0%BB%D0%B0%D0%B4%D0%B0-%D0%BC%D0%B8-%D0%BD%D0%B0-%D0%9A%D0%A1%D0%9D%D0%A1/", "text": "\n                    Правосъдният министър Цецка Цачева обяви, че от доклада за корупцията, който е представила на заседанието на КСНС при президента, са извадени некоректно фрази от контекста. \n\n“Правят се неистински съждения и искам да поясня следното - за мен е необяснимо юрист, бивш следовател, да поставя знак за равенство между понятието корупция и корупционни престъпления“, каза Цачева на брифинг в Министерския съвет. Министърката видимо визираше лидерът на БСП Корнелия Нинова, която вчера обяви, че в доклада пише, че основното причината за несправянето с корупцията е, защото няма дефиниция какво означава тя.\n\nЦачева пак заяви, че ръковдителят на антикорупционния орган трябва да бъде избран от Народното събрание. По думите й той не може да бъде избран от презиндента, защото в период на криза държавния глава назначава служебно правителство и по този начин се обвързва с властта. Тя е категорична, че само в НС може да се проведе открита публична процедура, както и да се извършва контрол върху такъв независим орган.\n\n\n                    ", "date": "2017.10.11", "title": " Цецка Цачева: Бяха извадени фрази от контекста от доклада ми на КСНС"}
{"url": "http://www.monitor.bg/a/view/47010-%D0%91%D0%B5%D0%B7-%D0%BF%D0%BE%D1%81%D1%82%D0%BE%D1%8F%D0%BD%D0%BD%D0%B0-%D1%84%D0%BB%D0%BE%D1%82%D0%B8%D0%BB%D0%B8%D1%8F-%D0%BD%D0%B0-%D0%9D%D0%90%D0%A2%D0%9E-%D0%B2-%D0%A7%D0%B5%D1%80%D0%BD%D0%BE-%D0%BC%D0%BE%D1%80%D0%B5/", "text": "\n                    Няма планове за създаване на постоянно присъствие на военоморски сили на НАТО в Черно море. Това обяви зам.-министърът на отбраната Атанас Запрянов в МС.Малко по-рано лидерът на БСП Корнелия Нинова поиска премиерът Бойко Борисов да обясни в парламента дали НАТО създава нови многонационални сили в Черно море. Запрянов категорично отхвърли тези твърдения и заяви, че се провеждат само планирани учения. Той обясни, че в момента страната ни провежда съвместна мисия с италианските военновъздушни сили. И по предложение на италиатския началник на отбраната тази мисия ще бъде удължена и ще продължи активно до 10 ноември.\n\n\n                    ", "date": "2017.10.11", "title": "Без постоянна флотилия на НАТО в Черно море"}
{"url": "http://www.monitor.bg/a/view/37294-%D0%94%D0%B5%D0%BF%D1%83%D1%82%D0%B0%D1%82%D0%B8%D1%82%D0%B5-%D0%B8%D0%B7%D0%B1%D1%80%D0%B0%D1%85%D0%B0-%D0%B1%D0%B8%D0%B2%D1%88-%D1%88%D0%B5%D1%84-%D0%BD%D0%B0-%D0%9D%D0%90%D0%9F-%D0%B8-%D1%81%D0%B2%D0%BE%D0%B9-%D0%BA%D0%BE%D0%BB%D0%B5%D0%B3%D0%B0-%D0%B7%D0%B0-%D0%B7%D0%B0%D0%BC-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D0%B8-%D0%BD%D0%B0-%D0%9A%D0%A4%D0%9D/", "text": "\n                    Парламентът одобри кандидатурите на кандидатите за зам.-председатели на Комисията за финансов надзор (КФН). \"За\" двамата кандидати гласуваха 117 народни представители, \"против\" бяха - 6, а въздържали се - 23 депутати. \n\nБившият изпълнителен директор на НАП Бойко Атанасов и депутатът от ГЕРБ Диана Йорданова са новите заместник-председатели на регулатора. Атанасов ще отговаря за дирекцията \"Надзор на инвестиционната дейност\", а Йорданова - за осигурителния надзор.\n\nБойко Атанасов е бивш изпълнителен директор на НАП и настоящ зам. финансов министър. Той е започнал кариерата си като данъчен инспектор и има 20 години стаж в сектора. Атанасов ще отговаря за публичните дружества, търгувани на фондовата борса, инвестиционните посредници и взаимните фондове.\nДиана Йорданова по професия е счетоводител и до момента беше заместник-председател в Комисията по бюджет и финанси на Народното събрание. Преди това беше общински съветник в Бургас. Сега Йорданов ще контролира дейността на пенсионните фондове.\n                    ", "date": "2017.10.11", "title": "Депутатите избраха бивш шеф на НАП и свой колега за зам. председатели на КФН"}
{"url": "http://www.monitor.bg/a/view/24304-%D0%94%D1%83%D0%BC%D0%B8-%D0%BD%D0%B0-%D0%BF%D1%80%D0%BE%D1%84%D0%91%D0%BE%D0%B6%D0%B8%D0%B4%D0%B0%D1%80-%D0%94%D0%B8%D0%BC%D0%B8%D1%82%D1%80%D0%BE%D0%B2-%D0%B7%D0%B0-%D0%A0%D0%B0%D0%B9%D0%BD%D0%B0-%D0%9A%D0%BD%D1%8F%D0%B3%D0%B8%D0%BD%D1%8F-%D0%B2%D1%8A%D0%B7%D0%BC%D1%83%D1%82%D0%B8%D1%85%D0%B0-%D0%BA%D0%BC%D0%B5%D1%82%D0%B0-%D0%BD%D0%B0-%D0%9F%D0%B0%D0%BD%D0%B0%D0%B3%D1%8E%D1%80%D0%B8%D1%89%D0%B5/", "text": "Градоначалникът поиска публично извинение към всички българи\n                    Думи  на проф.Божидар Димитров за приноса на Райна Княгиня по време на Априлската епопея, изречени от историка в предаването“Тази неделя“ - „Какво толкова е направила Райна Попгеоргиева?! Ушила е знамето“, възмутиха кмета на Панагюрище Никола Белишки и той пусна на профила си в социалната мрежа пространен отговор до директора на Националния исторически музей. Панагюрският градоначалник призова Божидар Димитров да поoнесе извиненията си към всички българи заради опита да омаловажи делото на великата българка. С гневен коментар по повод думите на излизащия в пенсия музеен шеф се включи и синът на кмета-Иван, а двамата панагюрци получиха мощна подкрепа не само от съгражданите си, но и от хора от цялата страна. „Кмете, отговори му на този подобаващо!\" „Никола, деликатен си“ и други подобни лайкове на спонтанното си писмо-отговор събра кметът на Панагюрище.Ето и самото писмо: \"Размисли по повод изказано от проф. Божидар Димитров мнение…Какво ли е направила Райна, която народът нарече „Княгинята“?\nДа, ушила е едно знаме. Главното знаме на IV-ти Революционен окръг по време на Априлското въстание. На този окръг който въстана. Въстана така, както трябваше да въстанат и другите четири окръга, но там дали смелчаците бяха малцина…\nУшила е това знаме, но преди това е целунала кръста и Евангелието и се е заклела със страшната клетва „Свобода или смърт“. И не само го е ушила, а го е и развяла, сама, по собствен избор. \nХайде сега, представете си я: XIX-ти век. Тя – жена, девойка, 20-годишна. Възпитана в патриархално семейство в градче на Османската империя, баща – свещеник. На площада, яхнала кон, препасана със сабя и револвер. Развява знаме. В името на бунта, в името на свободата. Колко други го направиха? Историята на това въстание показва, че даже и мъжете са били твърде малко. \nПредставете си я пак, месец след погрома на въстанието – бита, изнасилвана, развеждана гола по пловдивските улици, замеряна с камъни, умираща от глад, захвърлена в пазарджишкия затвор. И разпитите: „Ти ли си българската княгиня? Ти ли уши знамето?“. И отговорите: „Аз съм българска учителка. Аз уших знамето. Аз го носих. Защото народът искаше така“…20-годишна, жена, християнка, израснала в патриархалното семейство на свещеника от малкото градче в голямата изостанала Османска империя. \nДори и от позицията на днешното време, от позицията на хора, живеещи в свобода, в демокрация, с равенство между половете – нейният морален избор и отговорността от него изглеждат трудни, нали?.....Ражда петима сина. Но това не я спира да осинови и още едно дете – сираче, момиче. Погребва съпруга си. Погребва единия си син – още дете. Другите си пет деца отглежда сама – в бедност, болна, но силна. И не просто ги научава да обичат родината си, научава ги, че трябва да бъдат готови да жертват живота си за България.Позорно е, ние днес, да се отнасяме към националните си герои като към участници в телевизионно риалити. Сити, скучаещи, потънали уютно в собствената си суета и в битовизмите си, да поглеждаме назад във времето и да гласуваме кой от тях е по-по-най, кой да отпадне, кой да остане.\", написа Никола Белишки.\n  \n\n\n                    ", "date": "2017.10.11", "title": "Думи на проф.Божидар Димитров за Райна Княгиня възмутиха кмета на Панагюрище"}
{"url": "http://www.monitor.bg/a/view/49854-%D0%95%D0%B4%D0%B8%D0%BD%D1%81%D1%82%D0%B2%D0%B5%D0%BD%D0%BE%D1%82%D0%BE-%D0%BD%D0%B0%D1%85%D0%BE%D0%B4%D0%B8%D1%89%D0%B5-%D0%BD%D0%B0-%D1%80%D1%8F%D0%B4%D0%BA%D0%BE-%D1%86%D0%B2%D0%B5%D1%82%D0%B5-%D0%BA%D1%80%D0%B0%D0%B9-%D0%91%D0%B0%D1%82%D0%B0%D0%BA-%D0%BE%D0%B1%D1%8F%D0%B2%D0%B5%D0%BD%D0%BE-%D0%B7%D0%B0-%D0%B7%D0%B0%D1%89%D0%B8%D1%82%D0%B5%D0%BD%D0%B0-%D0%BC%D0%B5%D1%81%D1%82%D0%BD%D0%BE%D1%81%D1%82/", "text": "\n                    Единственото находище на редкия растителен вид „ Храстовиден очиболец“ у нас, което се намира край град Батак, бе обявено за защитена местност. Предложението  е на  Института по биоразнообразие и екосистемни изследвания към БАН и бе одобрено от  експертна комисия, назначена от директора на РИОСВ – Пазарджик.  В състава на комисията участваха експерти от местната екоинспекция, представители на Агенцията по кадастъра в Пазарджик, Областната служба „Земеделие“, Регионалната дирекция на горите, Държавното горско стопанство „Родопи” в община Батак, представители на Областната администрация и на Института по биоразнообразие и екосистемни изследвания към БАН.Комисията разгледа предложенията за обща площ, граници на защитената местност с включени в нея номера на имоти от картата на възстановената собственост, режимите на проектната защитена местност и излезе със становище да бъде предложена за обявяване.Предложената защитена местност „Храстовиден очиболец” покрива изискванията на Закона за защитените територии  да е местообитание на застрашен и рядък растителен вид. Площта й, съгласно предложението ще бъде 344, 574 дка. Следва проекто-заповедта за обявяването й да бъде подписана от министъра на околната среда и водите, след което РИОСВ – Пазарджик ще предприеме необходимите действия по отразяване на защитената територия в кадастралната карта на град  Батак.     \n\n \n                    ", "date": "2017.10.11", "title": "Единственото находище на рядко цвете край Батак обявено за защитена местност"}
{"url": "http://www.monitor.bg/a/view/82017-%D0%91%D0%B8%D0%B2%D1%88-%D0%B7%D0%B0%D0%BC-%D0%B4%D0%B8%D1%80%D0%B5%D0%BA%D1%82%D0%BE%D1%80-%D0%BE%D0%B3%D0%BB%D0%B0%D0%B2%D0%B8-%D0%A1%D0%9C%D0%93/", "text": "\n                    Ивайло Ушагелов оглави Софийската математическа гимназия (СМГ). Преди да заеме шефския пост, той беше заместник – директор на СМГ. Ушагелов е назначен като временно изпълняващ длъжността „директор“ от вчера. Това съобщи за „Монитор“ шефката на Регионалното управление по образование в София Ваня Кастрева. Това е втория директор, който се назначава след уволнението на бившия шеф на СМГ Антони Стоянов. До отстраняването му се стигна след протести на родители, заради уволнена учителка по математика. Постът му беше наследен от пенсионираната преподавателка по математика Зоя Савова, която обаче подаде оставка, поради невъзможност да се справи с напрегната обстановка в гимназия.\n\nТъй катоУшагелов е назначен като временно изпълняващ длъжността директор е възможно да бъде обявен конкурс за нов шеф. На въпрос дали това ще се случи, Кастрева обясни, че зависи от множество фактори, като един от тях е дали Антони Стоянов ще обжалва уволнението си.\n                    ", "date": "2017.10.11", "title": "Зам.-директор оглави СМГ"}
{"url": "http://www.monitor.bg/a/view/45242-%D0%A1%D1%82%D0%B0%D1%80%D0%BE%D0%B7%D0%B0%D0%B3%D0%BE%D1%80%D1%81%D0%BA%D0%B8%D1%8F%D1%82-%D0%A4%D0%B5%D0%BD%D0%B8%D0%BA%D1%81%D0%BE%D1%82%D0%BB%D0%B5%D1%82%D1%8F/", "text": "\n                    Птицата Феникс, символ на опожарявана и възкръснала Стара Загора, която беше мотирана по идея на Ротари клуб през 2012 година на центъра на града …отлетя. Временно, до завършването на проекта за реконструкцията и обновяването на площадното пространство, което трябва да се случи в рамките на следващите 270 дни.\n\nПроизведението на изкуството, работа на скулптура Красимир Зарков беше прибрано в склад под погледите на представители на местната ротарианска организация, които наскоро дадоха съгласието си за демонтажа и преместването на паметния знак.\n\nМощна техника разби стоманобетонния пилон,на който има плоча с изписани осемте  имена на града през хилядолетията. Тя също ще бъде демонтирана и върната обратно след време, уточниха изпълнителите на проекта от ДЗЗД „Красива Стара Загора“.\n\nВ сряда бяха извадени заедно с корените и няколко от старите дървета на площада, сред тях е и борчето, засадено с идея да бъде ползвано като жива коледна елха преди 10 години.\n\nЧаст от дърветата са изсъхнали и ще бъдат заместени с други догодина, останалите ще бъдат върнати обратно на финала, увериха следящите за процеса еколози.\n                    ", "date": "2017.10.11", "title": "Старозагорският Феникс…отлетя "}
{"url": "http://www.monitor.bg/a/view/26031-%D0%A6%D1%8A%D1%80%D0%BA%D0%B2%D0%B0%D1%82%D0%B0-%D0%B4%D0%B0%D1%80%D1%8F%D0%B2%D0%B0-%D0%B0%D0%BF%D0%B0%D1%80%D0%B0%D1%82%D0%B8-%D0%B7%D0%B0-%D0%BE%D0%BD%D0%BA%D0%BE%D0%B1%D0%BE%D0%BB%D0%BD%D0%B8-%D0%B4%D0%B5%D1%86%D0%B0-%D0%B2-%D0%98%D0%A1%D0%A3%D0%9B/", "text": "\n                    Църквата дарява апарати на Клиниката за онкоболни деца в Университетската болница „Царица Йоанна – ИСУЛ“, съобщиха от Синодалната палата.\n\nТри инфузоматни помпи за регулиране на вливането на цитостатици на малките пациенти бяха купени със средствата, събрани по време кампанията \"Деца рисуват за деца\", организирана от Културно-просветния отдел при синода. Апаратите официално ще бъдат предадени на клиниката в болницата в четвъртък от 11.30 ч.\n\nПрез 2017 г. синодът благослови да бъде направена благотоворителна изложба-базар със събраните фотографии и рисунки от Национален конкурс \"Възкресение Христово\" в периода 2014 – 2017 година.\n\nОт откупванията на повечето от тях бяха събрани 10 000 лева, с които бяха купени апаратите.\n\n \n                    ", "date": "2017.10.11", "title": "Църквата дарява апарати за онкоболни деца в ИСУЛ"}
{"url": "http://www.monitor.bg/a/view/78467-%D0%9E%D0%B1%D0%BE%D1%80%D1%83%D0%B4%D0%B2%D0%B0%D0%BD%D0%B5%D1%82%D0%BE-%D0%B7%D0%B0-%D0%91%D0%B5%D0%BB%D0%B5%D0%BD%D0%B5-%D0%BF%D1%80%D0%B8%D1%81%D1%82%D0%B8%D0%B3%D0%B0-%D0%B4%D0%BE-%D0%BA%D1%80%D0%B0%D1%8F-%D0%BD%D0%B0-%D0%B3%D0%BE%D0%B4%D0%B8%D0%BD%D0%B0%D1%82%D0%B0/", "text": "\n                    „До края на годината ще имаме и втората част от оборудването за реакторите.“. Това обяви енергийният министър Теменужка Петкова, която присъства на откриването на разширения регионален Център за споделени услуги на ЕЙ И ЕС в София.\n\n„Големият въпрос е как ще бъде консервирано. Все още няма обявена обществена поръчка за консервацията му\", разкри тя и подчерта, че нямаме право на втора грешка по отношение на този проект. \"Затова всичко се проучва и обсъжда много внимателно. Освен китайския инвеститор, към този момент нямаме заявен друг инвеститорски интерес\", каза още Петкова.\n\nМинистърът коментира също срещата между премиера Бойко Борисов и представители на \"Росатом\" в началото на седмицата. \"Това бе една регулярна среща, но тъй като опозицията постоянно пита къде е оборудването за АЕЦ \"Белене\" присъства и премиерът.“, обясни Петкова.\n\nПо думите й пред министерството седи предизвикателството да бъде постигната пълна либерализация на енергийния пазар.\n                    ", "date": "2017.10.11", "title": "Оборудването за „Белене“ пристига до края на годината"}
{"url": "http://www.monitor.bg/a/view/15541-%D0%9F%D0%B5%D0%BD%D1%81%D0%B8%D0%BE%D0%BD%D0%B5%D1%80%D0%B8-%D0%BE%D1%81%D1%82%D0%B0%D0%BD%D0%B0%D1%85%D0%B0-%D0%B1%D0%B5%D0%B7-%D0%BE%D0%B1%D0%B5%D1%89%D0%B0%D0%BD%D0%BE%D1%82%D0%BE-%D1%83%D0%B2%D0%B5%D0%BB%D0%B8%D1%87%D0%B5%D0%BD%D0%B8%D0%B5-%D1%81-24/", "text": "\n                    Много пенсионери останаха без обещаното 2,4% увеличение на парите си за старини от началото на юли. Причината е новият механизъм, по които от тази година се актуализират сумите на излезлите в заслужена почивка. Досега пенсиите автоматично нарастваха на принципа на „швейцарското правило“. От тази година обаче те се преизчисляват наново, като тежестта на всяка година осигурителен стаж се увеличи от 1,1 на 1,126.Така новото преизчисление на пенсиите с по-голямата тежест на всяка година стаж започва от датата им на отпускане. В изчисленията се вземат предвид и всички актуализации на пенсиите през изминалите година.„През 2008 година има постановление на МС за определени пенсии, което ограничава размера им и което е довело до там, че за определен брой пенсионери увеличението не е в размер на 2,4 на сто, т.е. е по-ниско“, обясни министърът на труда и социалната политика Бисер Петков.За проблема с ощетените пенсионери в Националния осигурителен институт (НОИ) знаят от края на юли. Много възрастни вече са подали жалби до института, че са получили по-малко от обещаното. Според експерти от проблема са засегнати хора с пенсии над 200 лв. Дали обаче те ще бъдат компенсирани заради грешните изчисления на експертите от НОИ, обаче не е ясно.„Знам само, че такъв проблем има. Нека да видим официално за какъв брой пенсии става дума и какви са групите“, заяви министър Петков. Ако проблемът не бъде решен и възрастните не бъдат компенсирани за разликата на обещаното и реално полученото увеличение, те ще трябва да изчакат юли 2018 г., когато ще бъде следващата индексация на пенсиите. Управляващите вече са взели мерки грешката при актуализацията на пенсиите да не бъде повтаряна.„В проекта за бюджет на ДОО сме предвидили специален текст, които при такива случаи при следващото преизчисляване да не допуска процентът да не бъде по-нисък от този, които ще бъде определен в бюджета“, заяви социалният министър.\n\n\n                    ", "date": "2017.10.11", "title": "Пенсионери останаха без обещаното увеличение с 2,4%"}
{"url": "http://www.monitor.bg/a/view/50618-%D0%92%D1%80%D1%8A%D1%89%D0%B0%D1%82-%D0%B0%D0%B2%D1%82%D0%B5%D0%BD%D1%82%D0%B8%D1%87%D0%BD%D0%B0%D1%82%D0%B0-%D0%B2%D0%B8%D0%B7%D0%B8%D1%8F-%D0%BD%D0%B0-%D0%91%D0%B0%D1%87%D0%BA%D0%BE%D0%B2%D1%81%D0%BA%D0%B8%D1%8F-%D0%BC%D0%B0%D0%BD%D0%B0%D1%81%D1%82%D0%B8%D1%80/", "text": "Махат градинката в двора и осигуряват достъп за хора с увреждания\n                    Автентичната визия на двора на Бачковския манастир ще бъде възстановена. Предстои да бъде премахнат изкуственият тревен остров до главната църква. Зелената площ е вдигната на насип, ограден с пейки и преди няколко години в нея имаше дори кичозен фонтан. Градинката обаче е източник на влага за стенописите в главната манастирска черква и трябва да бъде махната, е категоричен игуменът на обителта отец Симон.  Това е третото копие на чудотворната икона. Едно има в Грузия, второто е в Берлин, а третото остава в София.С парите отец Симон възнамерява да изравни с едри камъни настилката в двора на манастира, за да има достъп и за хора в неравностойно положение. Другата важна работа, която манастирските братя трябва да свършат преди да настъпи зимата, е да прокопаят канал около главната манастирска черква, където се пази чудотворната икона на Света Богордица. Реставратори там месеци наред работеха да възстановят стенописите в оригиналния им блясък. Оказа се, че основният разрушител на красивите канонични рисунки, е влагата. Затова идеята на игумена е около черквата да бъде прокарана канализация, за да се отичат в нея дъждовните води. Те са другият основен източник на влага, която отива в основите на църквата и руши стенописите. „Неоценима е помощта, която оказва премиерът Борисов на манастира. С първия транш от 300 000 лева претърсихме 6723 кв. м покриви. Подменихме ел.инсталацията в западното крило и ако остане време, ще прокараме там и парно”, благодари отец Симон.Само преди дни стана ясно, че със завършването на почистванията и реставрациите на западната стена на съборния храм и на източния свод, реставраторите са приключили работа и стенописите на майстор Моско Велев в църквата могат да бъдат видени в оригиналния им вид. За следващата година остана да се почисти олтарното пространство и отстранят язвите в притвора на храма, обяснява игуменът. На 1 ноември той смята да отслужи тържествен молебен, на който да покани всички дарители на обителта. В последните три години фирми и частни лица са осигурили 1 милион и 200 хиляди лева за Бачковската света обител. Манастирът е готов за зимата, която в планината е и продължителна, и тежка. Избите са пълни с компоти, домашна лютеница, смлени домати и други консервирани храни, приготвени от кухненските работнички. Фризерите също са пълни с месо от стопанството на обителта, а отоплението във всички стаи на манастира през зимните месеци също е подсигурено. \n\n\n                    ", "date": "2017.10.11", "title": "Връщат автентичната визия на Бачковския манастир"}
{"url": "http://www.monitor.bg/a/view/22938-%D0%9D%D0%B0%D0%B4-200-%D0%BF%D1%87%D0%B5%D0%BB%D0%B8-%D0%BD%D0%B0%D0%B6%D0%B8%D0%BB%D0%B8%D1%85%D0%B0-%D0%B1%D0%B0%D0%B1%D0%B0-%D1%81%D0%BF%D0%B0%D1%81%D0%B8%D1%85%D0%B0-%D1%8F/", "text": "Жената била приета в болница в Пловдив с остро натравяне с пчелна отрова\n                    Лекари от Пловдив спасиха 70-годишна жена от Куклен, която била нажилена от над 200 пчели. Пенсионерката била приета в Клиниката по токсикология в УМБАЛ „Св. Георги” в тежко състояние с остро натравяне с пчелна отрова. Вследствие на предприетото лечение, състоянието на пациентката било стабилизирано, съобщиха от клиниката.\n\nЖената била опитна и се занимавала с отглеждане на пчели от години. Затова е странно как изведнъж насекомите са станали толкова агресивни, че да я нажилят над 200 пъти. Според една от версиите тя може да е била ужилена от агресивни африкански пчели. Председателят на пчеларското дружество „Акация 1899” инж. Любомир Герев обаче отрича категорично тази версия. „Хипотезите са няколко. Вероятно семейството, за което тя се грижи, може да е станало тартовка. Това става тогава, когато майката загива по някаква причина, а семейството не може да си създаде нова пчелна майка и това води до стрес в кошера. Пчелите работнички стават анатомични тартовки и започват да снасят яйца. От тях обаче не се раждат работнички и пчелното семейство е обречено на загиване. Такива пчели са изключително агресивни”, обяснява инж. Герев. Друга хипотеза е ако агресивното пчелно семейство е било нападнато от други пчели. В този период от годината пчелите често се крадат, за да си допълнят запасите за зимата, припомнят пчеларите. „Третата вероятност е, ако пчелата майка се е оплодила с търтей и затова потомството е станало агресивно”, казва председателят на пчеларското дружество. По думите му опитен пчелар веднага би различил кога кошерът е загубил майката. „Когато отвориш кошера, ако пчелата майка е загинала, тартовките вдигат коремчетата си и издават един жален звук, все едно плачат, че нямат майка. Опитните пчелари знаят, че преди да отидат до пчелите не трябва да са консумирали чесън, лук или да имат силен парфюм. Човек, когато отиде до пчелите, трябва да е много чист”, коментира още инж. Герев.\n\nНажилената от над 200 пчели кукленка ще бъде изписана от клиниката до дни. \n                    ", "date": "2017.10.11", "title": "Над 200 пчели нажилиха баба, спасиха я"}
