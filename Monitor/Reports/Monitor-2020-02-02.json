{"url": "https://www.monitor.bg/bg/a/view/brain-games-kristen-bel-i-daks-shepyrd-v-bitka-na-polovete-187539", "text": "Звездната двойка Кристен Бел и Дакс Шепърд ще мерят умствените си способности в телевизионна битка на половете. Екранната Вероника Марс и съпругът й, прочул се с комедийните си роли, влизат в обновеното издание на предаването на National Geographic – Brain Games. В епизода с тяхното участие те ще демонстрират пред зрителите какъв е контрастът между начина, по който женският и мъжкият мозък решават проблеми. Актьорите далеч не са единствените популярни лица, които ще „напрегнат мозъците си“ в новия сезон на номинираното за „Еми“ шоу. В него ще видим още Джак Блек, Ребел Уилсън, Тед Дансън, Марк Кюбан, Тифани Хадиш, Дрю Брийз и други. Премиерата на актуалната порция епизоди на Brain Games, които този път ще са осем на брой, ще се състои на 5 февруари от 22 ч по National Geographic. Във всяка серия водещият Кийгън-Майкъл Кий (Friends From College, „Цар Лъв“), световноизвестният менталист Лиор Сушард и кореспондентът Кара Санта Мария ще изпитват известните личности в различни игри. Освен Битка на половете, останалите седем изпитания носят имената Заблуда, Деца срещу възрастни, Власт и внушение, Магията на киното, Мозъкът и любовта, Звукът на музиката и Умът над материята.", "date": "2020.02.02", "title": "BRAIN GAMES: Кристен Бел и Дакс Шепърд в битка на половете "}
{"url": "https://www.monitor.bg/bg/a/view/teror-v-london-myj-s-noj-napadna-minuvachi-187575", "text": "Мъж с фалшив шахидски пояс и въоръжен с нож, е нападнал минувачи в Лондон. Нападателят е бил застрелян от полицията. Ранени са 3 души, съобщи Sky News. Инцидентът е станал на Стретъм Хай Роуд в южната част на британската столица. Очевидци съобщиха, че са чули три изстрела. Мотивите за нападението се изясняват, но според полицията става дума за терористично нападение. Последното подобно нападение в Лондон стана през ноември 2019 г. Тогава 28-годишен мъж с фалшив шахидски пояс рани с нож петима души, двама от които починаха. Престъпникът бе застрелян от полицията. Отговорност за нападението пое терористичната групировка „Ислямска държава“, без да има доказателства, че наистина има отношение към случилото се.    ", "date": "2020.02.02", "title": "Терор в Лондон – мъж с нож нападна минувачи (ВИДЕО)"}
{"url": "https://www.monitor.bg/bg/a/view/supermarketite-v-gyrcija-otchitat-30-mln-po-goljam-oborot-187582", "text": "С 30 млн. евро се е увеличил оборотът на супермаркетите в Гърция от януари до края на ноември миналата година при продажбите на дребно в 25 ключови категории стоки, пише в. „Катимерини“. За същия период малките магазини са намалили оборотите си с 8 млн. евро. По данни на фирмата за проучвания IRI Hellas, през този период продажбите на първите 25 основни стоки в канала за търговия на дребно възлизат на 1,06 млрд. евро, което представлява 40% от общия оборот на тези продукти. За 11 месеца през 2019 г. в южната ни съседка продажбите на закуски на пазарите за търговия на дребно и супермаркети възлизат съответно на 442 милиона и 522 милиона евро. При напитките, безалкохолните напитки и напитките обаче кварталните магазини и минипазари са с по-голям оборот и отчитат продажби в сегмента за 394 млн. евро, срещу 360 милиона на суперите. При млечните продукти дребните търговци имат още по-голям оборот 581 млн. евро, срещу 192 млн. евро за супермаркетите. Една от основните причини за сравнително високия оборот на дребно е, че магазините в тази категория на по-високи цени от супермаркитеа, особено в по-отдалечените райони. Според данните на IRI, цените на продуктите, които основно обслужват малки търговски обекти, са средно с 20% по-високи от техните колеги в големите магазини. Независимо от всичко обаче броят на малките магазини и в Гърция намалява. През 2018 г. те са били 8066 в сравнение с 8459 през 2015 г., докато през 2009 г. са били 12 828. Броят на павилионите през кризисните години е спаднал почти наполовина, от 8696 през 2009 г. до 4638 през 2018 г. Броят на супермаркетите също пада от 2520 през 2009-та до 2242 през по-миналата година. Според пазарните експерти има два варианта за малките търговци да не се затворят: или да потърсят убежище в „прегръдката“ на верига супермаркети. Едни от вариантите са в предлагането на традиционните продукти, поръчките за доставка до дома, както и продажбата на готови напитки или дори ястия, както това се прави в други страни от ЕС.", "date": "2020.02.02", "title": "Супермаркетите в Гърция отчитат €30 млн. по-голям оборот"}
{"url": "https://www.monitor.bg/bg/a/view/prokopiev-dyrji-mejnstrijma-pere-obvinjaemi-oligarsi-prez-b-tv-dnevnik-i-kapital-187584", "text": "В универсална пералня за мръсния имидж на подсъдими и обвиняеми олигарси е превърнал мейнстрийма у нас Иво Прокопиев. Разградският бос, отговарящ пред Темида по две обвинения, се пробва най-нагло да подмени дневния ред и общественото мнение, като използва не само флагманите на машината си за манипулации „Дневник“ и „Капитал“, както и присъдружните им издания. В рупор на битката – неговата и на ортаците му олигарси срещу опитите на институциите да върнат държавността у нас и да ги накарат да платят за престъпленията им, е превърната национална телевизия, твърдяща, че „представя всички гледни точки“. Всъщност обаче Факт, който лъсна с огромна сила при акцията на прокуратурата срещу организираната престъпна група, ръководена според държавното обвинение от хазартния бос Васил Божков. От старта на акцията в сряда до сега bTV буквално залива зрителите си с изявленията на Божков, като не само смачква до секунди позицията на отсрещната страна – държавата, но дори налага цензура на представителите й. Това показва и най-елементарният мониторинг на новинарското съдържание на телевизията от четвъртък насам. Така например в сряда, 29 януари – деня, в който са арестувани 16 души от Комисията по хазарта, а Васил Божков е подведен под отговорност за 7 престъпления и е обявен за издирване, над 10 минути от централната емисия на bTV са посветени на акцията. От тях обаче в едва половин минута се представя гледната точка на прокуратурата, в частност – изявлението на обвинител №1 Иван Гешев, който разяснява престъпленията на хазартния бос. В същото време Божков се лее лично в продължение на минута и половина в ефира на телевизията чрез телефонно интервю, дадено на журналист от медията, както и чрез позиция на фирмата му „Нове холдинг“. Двойно повече време пък водещите посвещават на разяснения за финансовото благосъстояние на обвиняемия бос, публичните му прояви извън хазарта, както и за участието му в световни класации за богатството. Въпросната централна емисия е информационният пик от цяла лавина изявления на хазартния бос, прозвучали от ефира й през целия ден на 29 януари. Тенденция, която не само продължава и в следващите дни (виж хронограмата вдясно), Така на 30 януари телевизията налага информационно затъмнение на ключова част от изявление на говорителя на главния прокурор Гешев – Сийка Милева, в което тя обяснява, че държавното обвинение е наясно срещу какво се изправя след повдигнатите обвинения срещу Васил Божков и очаква атака от определени медии. Тези й думи намират място не само в печатните и електронните издания в страната, но и в телевизионните ефири. С изключение на този на bTV. С какво точно хазартният бос държи юздите на свободното слово в новинарските емисии и предавания на телевизията, можем само да гадаем, но отговорът вероятно се крие и във факта, че „Националната лотария“ в продължение на няколко години беше на първо място в класациите за най-големите рекламодатели в телевизионния ефир. Така през 2017 г. според информация на „Медиа клуб“, базирана на данни от маркетинговата агенция „Нилсен“, фирмата е наляла близо 23 млн. евро в телевизионния ефир. За първото шестмесечие на 2018 г. сумата е 13 млн. евро. Тук е моментът да се отбележи, че парите далеч не са отивали само към bTV, но докато в останалите ефири се спазва принципът на балансираност, то както показва медия мониторингът При това не от акцията насам, а вече години наред, в които в публицистичните и новинарските предавания на телевизията тенденциозно се дава предимно гледната точка именно на подсъдими лица. До този момент най-фрапиращият пример за подобна тенденциозност беше този с подсъдимия разградски бос Иво Прокопиев, чиито защитни тези са редовно промотирани в ефира на телевизията от повдигането на обвиненията срещу него до сега. Всеки, който познава по-отблизо медийната среда у нас, може да каже, че от седмица кръгът „Капитал“ на подсъдимия олигарх Иво Прокопиев се е прегърнал с Божков. Подобно на перверзната целувка, с която разградският бос скрепи съюза си с укриващия се подсъдим банкер Цветан Василев, прегръдката с хазартния бос бе подпечатана с програмно интервю. Взето от острието на Прокопиев – Полина Паунова. Последната е кадър на финансираното от Държавния департамент на САЩ радио „Свободна Европа“. Българската му секция у нас обаче представлява единствено интересите на подсъдимите олигарси Иво Прокопиев, Цветан Василев, Огнян Донев и Газовия барон Сашо Дончев. Последният дори беше орисник на БГ секцията на „Свободна Европа“, която стартира с интервю с обвързания с дебели руски връзки бизнесмен. Самата Паунова пък преди това бе дългогодишен журналист в редакцията на „Медиапул“ – изданието на говорителката на Иван Костов Стояна Георгиева. Въпреки че по документи тя никога не е работила за Иво Прокопиев, и една от най-верните му журналистки. Тя е и свръзка с друг, вече бивш кадър на „Капитал“, а сега „разследващ журналист“ под прикритието на шеф на грантово финансирано НПО – Николай Стайков. Снимки на двамата се появиха и от служебно парти на „Капитал“ наред с кадри, които Паунова сама пусна във Фейсбук и на тях позира с Прокопиев, съпругата му Галя и шефа на БГ секцията на „Свободна Европа“ Иван Бедров. Стайков и Паунова често правят общи „журналистически“ проекти, като т.нар. „Апартаментгейт“. Любопитното при това „разследване“ бе, че „удариха“ все хора, които са неудобни на кръга „Капитал“, а тактично бяха заобиколени нарушенията на други – като скандалния шеф на Върховния касационен съд Лозан Панов например. Когато в медиите се появи информация за това, че жена му е напазарувала имот от „Артекс“ за жълти стотинки, БГ секцията на „Свободна Европа“ дори се метна на амбразурата да го брани. Екипът й излезе с идентични интервюта с газовия малотиражен вестник „Сега“ с Панов, в които се обяснява, че апартаментът е на жена му и затова Панов не можело да носи отговорност за сделките й. Освен това и двете издания описаха друг скандален имот на съдията – къща на морето, като „дървено бунгало с ламаринен покрив“. Подобна трактовка на казуса даде и журналистът от bTV Светослав Иванов, който също покани Панов да се брани в ефир. Иванов също се слави като един от тв водещите, следващи дневния ред, задаван от Прокопиев и ортаците му олигарси, като бе първият, предоставил микрофона на телевизията на Цветан Василев след избухването на аферата „КТБ“, за да може банкерът беглец зад граница да лее защитните си тези. Сега пък, при избухването на аферата с Божков, посвети почти цялото си вчерашно предаване на интервюта, чието основно внушение бе, че прокуратурата не спазва законите. Подобна верига от „взаимопомощ“ не е новост за кръга „Капитал“ и останалите издания на подсъдими олигарси, които действат като една медия, определен човек. Схемата бе задействана преди седмица покрай разследванията срещу Божков. Тогава Паунова даде сигнал на останалите от кохортата на Прокопиев, като взе „импулсивно“ интервю с един от най-митичните хора в държавата. Въпросите й към Божков бяха видимо програмни и силно напомняха на друго поръчково интервю – това на кадър на „Капитал“ с укриващия се банкер Цветан Василев, което имаше за цел да изпере имиджа му на беглец от закона, фалирал КТБ в собствена полза. След сигнала от „Свободна Европа“ медиите буквално бяха залети от интервюта на хазартния бос, който даваше изявления сутрин, обед и вечер по телефона, докато властите го издирваха, за да му повдигнат лично обвинения за укриване на над половин милиард укрити данъци. В хор изданията на кръга „Капитал“ доказаха, че думите на Прокопиев от стенограмите „АРГО-гейт“, че владее мейнстрийма, все още важат с пълна сила. Ефирът бе залят с различни фалшиви новини за антики, които се изнасят в чували, за съмнителни арести и обиски и други обвинения срещу държавното обвинение. И все в полза на укриващия се Божков. Това бе и причината прокуратурата ясно да заяви, че срещу нея се води които хазартният бос не е внесъл в държавната хазна. Според държавното обвинение става въпрос за 559 млн. укрити данъци, част от които всъщност са инвестирани от Божков за пране на имиджа му през рекламни кампании в медии, чиито кадри в момента го бранят. Най-големият шамар срещу „стожерите“ на кръга „Капитал“ обаче дойде по линия на бившия съдружник на Васил Божков – Цветомир Найденов. В интервю за Нова телевизия преди няколко дни той съобщи, че бил заплашен с убийство от Васил Божков, както и семейството му. От думите му обаче стана ясно и друго, не по-малко важно разкритие – че всички тези признания той е правил още преди месец пред две медии – „Дневник“ и „Капитал“. При това в пълен обем и пред камера, тъй като подробните интервюта, които дал за двете издания на подсъдимия Иво Прокопиев, били записани на видео. До днес обаче тези записи не са видели бял свят нито като текст, нито като излъчване. Защо? С каква цел в такъв случай са направени те и щом не са публикувани във въпросните медии, за кого са предназначени? Дадени ли са тези записи, в които Найденов прави пълни разкрития, по неговите думи същите като пред прокуратурата, на Васил Божков, при положение че въпросните медии и са ударен рупор срещу прокуратурата и властите? Най-вероятно точно този запис заедно с папката и показанията на Найденов са причината в средата на декември миналата година прокуратурата да обяви, че започва разследване на голяма фирма, която се занимава с хазарт. Чисто времево събитията напълно съвпадат. След изчезването на Васил Божков ден преди акцията на прокуратурата и ДАНС в неговите офиси възниква въпросът дали тази папка не е отпътувала от медиите на подсъдимия олигарх Прокопиев и bTV към самия Божков. На този въпроси е наложително да отговорят час по-скоро пред разследващите въпросните медийни босове, за да е ясно докъде и с каква цел се простира влиянието на Васил Божков в медиите. Защото от последните дни публично става ясно едно – мейнстриймът се владее от каре подсъдими олигарси и техния газов авер. И те ползват ефира като своя наложница и щит, пазарувайки журналисти и цели предавания с парите, отмъкнати на гърба на държавата.", "date": "2020.02.02", "title": "Прокопиев държи мейнстрийма, пере обвиняеми олигарси през bTV, „Дневник” и „Капитал“"}
{"url": "https://www.monitor.bg/bg/a/view/300-na-otglejdane-v-psihiatriite-blizkite-ne-gi-iskat-temata-187577", "text": "300 души живеят години наред в държавните психиатрии в страната, въпреки че острите им състояния са овладени и те могат да се върнат по домовете си. Проблемът е, че близките им не ги искат. Това съобщи за „Монитор“ директорът на Специализираната болница по психиатрия в Курило д-р Цветеслава Гълъбова. Тя уточни, че за разлика от психиатричните университетски болници въпросните лечебни заведения не са търговски дружества, не работят по клинични пътеки със здравната каса, а се издържат с много по-малки суми от субсидии чрез Министерството на здравеопазването. В същото време обаче се оказва, че няма нито дневни центрове, нито диспансери, където те да бъдат наблюдавани, ако бъдат изписани. По тази причина сме се превърнали в социални приюти, подчерта д-р Гълъбова. Средно по десет-петнадесет години пребивават изоставени пациенти от близките си в болниците. В Курило обаче Преди време тя е настанена на принудително лечение по член 85 буква „Б“ от Наказателния кодекс. Според нормативната уредба това означава „извършване на тежко противоправно деяние“, но не престъпление, тъй като предвид заболяването си пациентката не носи отговорност за действията си. На практика преди две десетилетия жената е извършила убийство. Процедурата предвижда съдът да се произнесе дали тя може да премине към буква „А“, което означава да си отиде у дома. Макар и пациентката отдавна да не е опасна нито за себе си, нито за обществото, никой не я иска, разказа д-р Цветеслава Гълъбова. В същото време тя не може да получава и пенсията си, която й се внася от държавата по сметка, тъй като няма лични документи, и и някоя и друга вафла от лавката. Такива хора са в ситуация по-тежка, отколкото на осъдените на лишаване от свобода. Те са като осъдени без право на замяна и остават при нас, допълни психиатърката. Към момента в болницата в Курило преживяват девет такива човека. По думите й се случва да няма къде да настанят нови болни и да вкарват допълнителни легла в стаите, но не могат да изгонят и тези, които вече не се нуждаят от лечение. Единствената алтернатива на изоставените пациенти е те за хора с психични проблеми, но местата там са ограничени. Нов обитател може да бъде приет в такъв дом само ако някой умре. Понякога чакането продължава десетилетие, други не дочакват място и умират в психиатриите. Сред подалите молби за настаняване преди време има класиран мъж дори на 287-о място. На повечето от изоставените в психиатриите близките не искат да им станат настойници. Същевременно общините бавят сформирането на т.нар. настойнически съвети, без които въпросните пациенти не могат да направят нищо, нито да подадат документи за социален дом.", "date": "2020.02.02", "title": "300 на отглеждане в психиатриите, близките не ги искат (ТЕМАТА)"}
{"url": "https://www.monitor.bg/bg/a/view/psihiatrijata-kato-obshtejitie-187583", "text": "Психично болни прекарват по 20 години в психиатриите в България, тъй като близките им не желаят да полагат грижи за тях. Роднините име дават мило и драго, за да станат техни настойници и да се докопат до техните движими и недвижими имущества. Когато обаче разберат, че дори и като такива те не могат да се разпореждат с жилището или с колата на болния и не могат да ги продадат и да приберат парите, любовта и загрижеността им към болния изведнъж секват и те бягат от него като от чумав. Да прекараш 20 и повече години в лудница, или както днес е модерно да се казва, психиатрична клиника, е жестока присъда, която не заслужава никой психично болен. За предумишлено убийство при самопризнания и съкратено съдебно следствие законът у нас предвижда 20-30 години. Като за добро поведение зад решетките убиецът най-много след 15 години ще е вече на свобода и ще се радва на живота. За нещастния шизофреник, който съвсем не по своя воля и желание страда от тежкото доживотно заболяване, 20 години зад решетките е „присъда”, която той по никакъв начин не е заслужил. През последните години в България се предприеха много стъпки за подобряване на начина на живот на децата сираци и възрастните хора в социалните домове. Децата бяха изведени от жестоките условия на домовете и преминаха към отглеждане в защитени жилища от семеен тип. В същото време за психичноболните и за подобряване на условията, при които те живеят в психиатричните болници, като че ли не се прави достатъчно. Условията в повечето от тези болнични заведения все още си остават на нивото отпреди 50 и повече години. Мнозина от нас са виждали решетките по прозорците, със завинтените или заварени в бетоновия под легла и маси и с тесните единочки, в които буйстващите прекарват цели дни в усмирителните ризи. Публична тайна е, че тези болнични заведения спокойно могат да бъдат използвани в заснемането на филми, които ще бият американската класика „Франсис“ с Джесика Ланг. Някои от тях дори могат да служат и за декор за филм на ужасите. А в най-добрия случай, ако случайно един ден се окаже, че килиите за осъдените на доживотен затвор изведнъж свършат, стаите в психиатриите спокойно могат да поемат и тази функция. Поне откъм страховит изглед и оборудване са съвсем пригодни за такава дейност. В условията на 21-ви век, когато се поставят изисквания за отглеждане на щастливи кокошки и хуманно умъртвяване на прасета, някак си не е никак хуманно психично болните да живеят като скотове и да бъдат поставяни при условия, при които трудно би оцеляло което и да е четириного. А що се отнася до нежеланието на близките на психичноболните да се грижат за тях, без да имат облага от това, над всички нас има един, който съди. И въздава всекиму.", "date": "2020.02.02", "title": "Психиатрията като общежитие"}
{"url": "https://www.monitor.bg/bg/a/view/zapochna-ceremonijata-po-vrychvaneto-na-nagradite-na-bafta-187585", "text": "Филмът \"1917\" е големият победител на тазгодишните награди на Британската филмова и тв академия. 73-ата церемония по връчването на статуетките бе водена от комика Греъм Нортън. И въпреки че \"Жокера\" на Тод Филипс получи най-много номинации в началото на януари, с най-много призове на БАФТА - общо седем на брой, си тръгна военната драма на Сам Мендес. Британецът се поклони пред публиката, когато приемаше отличията си за най-добър филм, режисьор. Заглавието му си тръгна с наградите още за визуални ефекти, кинематография, сценография, звук и най-добър британски филм. От 1992 г. насам това е едва третият път, в който БАФТА награждава една и съща продукция с \"най-добър филм\" и \"най-добър британски филм\". През 2010 г. това се случи с \"Речта на краля\" (който взе и \"Оскар\"), а 7 години по-късно сценарият се повтори и с \"Три билборда извън града\". каза Мендес в благодарствената си реч по повод режисьорското отличие. Това е първият такъв приз, връчен му от БАФТА. Въпреки че беше сочен като фаворит предвид, че  , \"Жокера\" си тръгна едва с три приза - за саундтрак, актьор в главна роля и кастинг. Тази година бе специална за БАФТА именно заради включването на последната в списъка от категории на наградите. коментира от сцената Финикс, който съвсем неизненадващо си тръгна с отличие за превъплъщението си в Артър Флек/Жокера. С речта си той повдигна темата за равнопоставеността между представителите във филмовата индустрия. Тя е отново на дневен ред, след като и БАФТА, и Американската филмова академия отказаха да номинират цветнокожи артисти или жени режисьори (оскарите номинираха единствено Синтия Ериво сред актрисите в главни роли). И на отличията на БАФТА нямаше изненади при актьорските категории. Освен Финикс, с отличия си тръгнаха още Рене Зелуегър за изпълнението си на главната роля в \"Джуди\", както и Лора Дърн (\"Брачна история\") и Брад Пит (\"Имало едно време в Холивуд\"). И ако Дърн побърза да благодари на Мартин Скорсезе (който след Глобусите отново си тръгна с празни ръце) за това, че през 1974 г. е наел майка й Дайън Лад за \"Алис не живее вече тук\", то Пит не присъстваше на церемонията. Холивудският ас отклони поканата в последния момент. Въпреки това побърза да успокои феновете, че е в добро състояние, а причината за отсъствието му е \"семеен ангажимент\". Именно неговата благодарствена реч, която бе прочетена от колежката му Марго Роби, се превърна в пика на вечерта. беше написал Пит, визирайки закачливо Брекзит и развода си с Анджелина Джоли. Той не пропусна да се пошегува и с т.нар. Мегзит, като сравни статуетката си с принц Хари, \"защото нямам търпение да я взема в Америка\". Пит не беше единствената ключова фигура от наградния сезон, която отсъстваше от церемонията. На червения килим в Лондон не стъпиха още колегата му от \"Имало едно време в Холивуд\" Леонардо ди Каприо, Том Ханкс, Антъни Хопкинс, Джо Пеши и др. „Уловка“ For Sama „Рокетмен“ Sorry We Missed You „Двамата папи“ „Замръзналото кралство 2“ A Shaun the Sheep Movie: Farmaggedon „Играта на играчките 4“ „1917“ „Жокера“ „Джуди“ „Рокетмен“ In Her Boots The Magic Boat Azaar Goldfish Kamali The Trap „1917“ „Джоджо Заека“ „Малки жени“ „Междузвездни войни: Възходът на Скайуокър“ „Жокера“ „Пълно ускорение“ „Рокетмен“ „Междузвездни войни: Възходът на Скайуокър“ „Ирландецът“ „Джоджо Заека“ „Жокера“ „Имало едно време в Холивуд“ „Ирландецът“ „Джоджо Заека“ „Джуди“ „Имало едно време в Холивуд“ „Ирландецът“ „Джоджо Заека“ „Жокера“ „Имало едно време в Холивуд“ „Ирландецът“ „Жокера“ „Пълно ускорение“ The Lighthouse Флоренс Пу („Малки жени“) Марго Роби („Бомба със закъснител“) Марго Роби („Имало едно време в Холивуд“) Скарлет Йохансон („Джоджо Заека“) „Ирландецът“ „Жокера“ „Малки жени“ „Двамата папи“ For Sama Maiden Only You Retablo „Американски завод“ „Аполо 11“ „Диего Марадона“ The Great Hack „Зубрачките“ „Вади ножовете“ „Брачна история“ „Имало едно време в Холивуд“ Том Ханкс (A Beautiful Day in the Neighborhood) Антъни Хопкинс („Двамата папи“) Ал Пачино („Ирландецът“) Джо Пеши („Ирландецът“) „Отмъстителите: Краят“ „Ирландецът“ „Цар Лъв“ „Междузвездни войни: Възходът на Скайуокър“ „Сбогуването“ For Sama „Болка и величие“ Portrait of a Lady Акуафина Джак Лаудън Кейтлин Девър Келвин Харисън-младши „Брачна история“ „Имало едно време в Холивуд“ „Личната история на Дейвид Копърфийлд“ „Двамата папи“ Мартин Скорсезе („Ирландецът“) Тод Филипс („Жокера“) Куентин Тарантино („Имало едно време в Холивуд“) Бонг Джуун-хо („Паразит“) Леонардо ди Каприо („Имало едно време в Холивуд“) Адам Драйвър („Брачна история“) Тарън Еджъртън („Рокетмен“) Джонатан Прайс („Двамата папи“) Джеси Бъкли („Дива роза“) Скарлет Йохансон („Брачна история“) Сърша Ронан („Малки жени“) Чарлийз Терон („Бомба със закъснител“) „Жокера“ „Имало едно време в Холивуд“ „Паразит“ „Ирландецът“", "date": "2020.02.02", "title": "\"1917\" надви \"Жокера\" на наградите на БАФТА"}
{"url": "https://www.monitor.bg:443/bg/a/view/kokainyt-otkrit-v-kashoni-s-citrusi-e-nad-500-kg-187559", "text": "Около 500 килограма е задържаният в петък кокаин, импрегниран в кашони с цитрусови плодове, съобщи във Варна главният секретар на МВР Ивайло Иванов. Междувременно Спецсъдът остави за постоянно в ареста двамата задържани при акцията на борсата в \"Слатина\". По думите на Иванов кашоните са над 6700, а данните на МВР сочат, че от кашон би трябвало да се извлече между 80 и 100 грама наркотик. Пазарната цена е 22 милиона евро на едро, каза още Иванов. Той уточни, че според информацията, с която разполага МВР, наркотикът е с изключително висока чистота, и като бъде премесен и пуснат в дилърската мрежа стойността му става близо 100 милиона лева. Главният секретар каза, че кашоните са прибрани на сигурно място и се охраняват, а едва днес сутринта е приключило разтоварването на цитрусите от тях. За нас това е нов начин за пренасяне на наркотик и трябва да успеем да го извлечем от самата хартия, обясни той. Кокаинът е стигнал по море до Европа, а след това по суша до България. Най-вероятно дрогата е предназначена за българския пазар. Огромното количество кокаин, импрегниран в кашони пълни с лимони, внос от страна извън Европейския съюз, беше заловен при мащабна спецакция на зеленчуковата борса в Слатина късно вечерта в петък. Арестуван е бившият директор на Регионалната митническа дирекция в София Красимир Керемедчийски, разкриха разследващите. \"Има трима задържани. Единият от тях е бивш шеф в митниците. Плодовете са от страна извън Европейския съюз. Преминали са през почти целия съюз\", съобщи на място главният секретар на МВР Ивайло Иванов. Кокаинът е импрегниран много добре в кашоните с плодовете и се извлича по специална технология. \"Равностойността на този кокаин е в милиони. Колегите работят много сериозно. Това е пореден пример на добро взаимодействие на МВР, прокуратурата и партньорските служби на други страни“, каза главният прокурор Иван Гешев като уточни, че службите знаят кой е получателя на пратката. Работата по разтоварване на камионите с наркотиците продължи през целия ден в събота. „Става дума за 6 хиляди кашона и на всеки един трябва да бъде назначена експертиза“, коментира главният секретар на МВР Ивайло Иванов. Той уточни, че освен на борсата в Слатина, цитруси с кокаин са намерени и на друго място в София. „Има още камиони, които трябва да проверим“, добави Иванов. Арестуваният Красимир Керемедчийски е бил митнически шеф през 2001 г. и не се е задържал дълго на поста си. От много години насам той се занимава със спедиция и международен транспорт. Има офис в голям столичен мол и база в Ихтиман. Министър-председателят Бойко Борисов похвали МВР и прокуратурата за заловения наркотик. „След операция Лунна светлина“ не сме имали такова количество и майсторски импрегниран наркотик – не в стоката, а в кашоните със стоката“, отбеляза Борисов. \"Пазете намереното и продължавайте нататък\",заяви той и отсече: „Никаква събота и неделя“. Премиерът се обърна към министрите с думите: „Виждате, че службите работят, утре ще видите действия“, заяви Борисов и подчерта, че количеството заловен наркотик вчера е огромно. Операция „Лунна светлина“ бе проведена през август 2003 г., по времето, когато Бойко Борисов бе главен секретар на МВР. Тогава на територията на Боливия бяха заловени 5,2 тона кокаин. Около 3 тона от наркотика трябваше да пристигнат на пристанище Варна, а друга част - в Испания. Залавянето на пратката е осъществено след няколко месечна съвместна работа на службите на САЩ, Великобритания, Испания, Боливия и България. Борисов бе награден от Боливия заради участието на българските служби при разбиването на международен канал за трафик на кокаин.", "date": "2020.02.02", "title": "Кокаинът, открит в кашони с цитруси, е над 500 кг."}
{"url": "https://www.monitor.bg:443/bg/a/view/cvetan-sokolov-naddelja-v-bg-derbito-v-rusija-187558", "text": "Волейболният национал Цветан Соколов и неговият “Зенит“ (Казан) записаха втора поредна и общо 9-а победа в Суперлигата на Русия. Те биха без проблеми у дома „Белогорие“ (Белгород) с Розалин Пенчев в състава, с 3:0 (19, 19, 17) в среща от 15-ия кръг. Така „Зенит“ е на 5-о място във временното класиране с 9 победи, 3 загуби и 27 точки, но и мач по-малко. Пенчев и съотборниците му пък са 8-и. Соколов игра мач за „Зенит“ и завърши със скромните за него 9 точки за успеха. Френският национал Ървин Нгапет бе над всички със 17 точки, а Максим Михайлов добави още 12.. От друга страна Розалин Пенчев започна като титуляр за „Белогорие“ и игра до средата на втория гейм, след което бе сменен от Антон Семишев. Българският посрещач се отчете със 7 точки, а най-резултатен бе Павел Тетюхин с 9. В друг мач от кръга в Русия Тодор Скримов и неговият „Енисей“ (Красноярск) записаха едва 6-а победа от началото на сезона, като се наложиха у дома над „Динамо-ЛО“ с 3:1 (-23, 23, 23, 19). Скримов изигра много силен мач и стана най-резултатен за „Енисей“ със 17 точки. Светослав Гоцев и неговият „Урал“ (Уфа) допуснаха втора поредна много драматична загуба, отстъпвайки като гости на „Югра-Самотлор“ (Нижневартовск) с 2:3. В Турция разпределителят на националния ни тим Георги Сеганов и неговият „Халкбанк“ (Анкара) загубиха дербито срещу съгражданите си от „Зираатбанк“ с 2:3.", "date": "2020.02.02", "title": "Цветан Соколов надделя в БГ дербито в Русия"}
{"url": "https://www.monitor.bg:443/bg/a/view/pribraha-11-recidivisti-pri-specakcija-sreshtu-bitovata-prestypnost-187562", "text": "11 лица с две и повече висящи дела са били задържани при специализирана операция на прокуратурата и полицията срещу битовата престъпност в Белослав и варненското село Синдел. Това обяви във Варна главният прокурор Иван Гешев и допълни, че държавата е обявила война на битовата престъпност. В събота такава протече и в столичния квартал \"Христо Ботев\". При акцията в неделя са задържани 11 души с две и повече висящи досъдебни производства. Започва кампания с регулярни акции срещу битовата престъпност в цялата страна, за която заяви държавният обвинител. Още в средата на януари главният прокурор разпореди на административните ръководители на прокуратурите да извършат извънредна проверка на разследванията срещу обвиняеми с две и повече досъдебни производства и да повишат ефективността на взаимодействието с МВР по тези дела. Окръжните и районните прокуратури извършват тематични проверки, които да включват анализ на състоянието и динамиката на досъдебните производства срещу обвиняеми с две и повече дела и контрол за срочността на приключването им. На наблюдаващите прокурори е указано да осигурят приоритетно и бързо провеждане на досъдебните производства срещу един и същ обвиняем, включително чрез предприемане на необходимите мерки за формиране на екипи. „Обявяваме война на битовата престъпност. Ще бъдем безкомпромисни с всички позволени от закона средства, за да не страдат хората от този бич в момента. Трябва да бъде ясно, че това време свършва и държавата е време да плати дълга си към своите граждани, защото е длъжник. Затова в цялата страна започват акции и съм сигурен, че ще има видим и съществен резултат\", съобщи главният прокурор Иван Гешев. Преди ден бе проведена и акция и в столичния квартал „Христо Ботев“, която бе във връзка с разпоредената от главния прокурор проверка на лица с две и повече висящи дела. \"Разследването е свързано с множество грабежи и отнемане на превозни средства“, уточни обвинител №1, който присъства на място. Заедно с Гешев бяха министърът на вътрешните работи Младен Маринов и главният секретар на МВР Ивайло Иванов. \"Става въпрос за новосформирана група и колегите бързо се ориентираха към извършителите, а резултатът е на лице. Приоритет е противодействие на битовата престъпност в цялата страна\", каза министър Младен Маринов. Главният секретар на МВР Ивайло Иванов допълни, че групата е нова, но вече са извършвали грабежи и в чужбина. \"За снощи (петък б.р) става дума за грабеж на магазин. Колегите веднага са започнали акцията, имало е и преследване\", уточни той. 14 дни денонощно са работили екипите на СДВР и ГДНП по разследване на групата и са ги хванали по време на грабеж. \"С риск да не застрашат живота на граждани, когато петимата души са дали отпор, колегите са запазили живота на гражданите и четирима за избягали, но скоро ще бъдат задържани\", каза още Иванов. Главният секретар допълни, че през деня в СДВР са постъпили много сигнали, че хората в \"Христо Ботев\" са тормозени, което е също част от атаките срещу МВР и прокуратурата. „Сами виждате какво се случва и дали има някой тормозен“, заяви той. Четирима криминално проявени се издирват във връзка с спецоперацията в кватал „Христо Ботев“, съобщиха от МВР. Това са 22-годишният Христо Станиев – Малкия Бобе, 25-годишния Иван Борисов – Къртача, 37-годишния Бисер Шопов – Кашона и Тони Геогиев – Компира на 33 години.", "date": "2020.02.02", "title": "Прибраха 11 рецидивисти при спецакция срещу битовата престъпност (СНИМКИ)"}
{"url": "https://www.monitor.bg:443/bg/a/view/izteglihme-bylgarite-ot-syrceto-na-koronavirusa-obzor-187564", "text": "Двамата българи заявили желание да напуснат китайския град Ухан, откъдето тръгна разпространението на коронавируса, бяха изтеглени от мястото на заразата . При общаевропейска операция българите кацнаха във френския град Истр след 15,30 часа българско време, заедно с още 251 пътници от десетки националности. Следващата стъпка е българите да бъдат прибрани у нас с военния самолет „Спартан“ като от външно министерство уточниха, че това се очаква да се случи към 17 часа. Оттам обясниха също, че на път за страната ни ще ги придружава екип на Военно-медицинска академия. Именно там ще останат под карантина след пристигането си в България. Премиерът Бойко Борисов веднага благодари чрез писмо на френския президент Еманюел Макрон за съдействието за извеждането на българите. „Българските граждани ще запазят топъл спомен за решителните действия на Франция, за проявената изключителна съпричастност и солидарност в този труден за цялата международна общност момент, в който тя помогна за спасяването от коронавируса на гражданите на десетки държави“, написа Борисов в писмото си. Министър-председателят писа и на китайския си колега Ли Къцян като изрази съпричастност към китайския народ. „От името на правителството на България и лично от свое име поднасям искрени съчувствия на семействата и близките на починалите, пожелания за скорошно и пълно възстановяване на заболелите, както и съпричастност към приятелския китайски народ в този тежък момент“, написа още Борисов Именно на съвещание при премиера в събота бе обявена четвърта степен на опасност. На него бе решено гражданите, които пристигат от Китай или от друга държава, на чиято територия е установено разпространението на коронавируса, да минават през термокамери и щателна медицинска проверка на летищата в София, Бургас и Варна. Тези, които имат температура или други симптоми пък ще бъдат транпоспортирани директно във ВМА и другите определени за лечение болници във Варна и Бургас. Ако нямат симптоми, ще останат под домашно наблюдение от личния лекар за две седмици, ще бъдат наблюдавани и близките им, гласят другите спешни мерки. Междувременно коронавируса взе и първата си жертва извън Китай. Смъртният случай бе регистриран във Филипините. Става дума за 44-годишен китаец, роден в Ухан. „Той изглежда е бил заразен, преди да пристигне във Филипините“, съобщи Световната здравна организация (СЗО). Пациентът е починал в събота, след като от 25 януари е бил изолиран във болница във Филипините. Израел, Индонезия и Ирак се присъединиха към групата, която затвори границите си за китайци и за чужденци, които са посещавали азиатската страна през последните две седмици. Преди това така постъпиха САЩ, Австралия, Сингапур, Нова Зеландия и Виетнам. От СЗО обаче се обявиха против против подобни мерки. Оттам препоръчват въвеждане на скрининг на официалните гранични пунктове и предупреждават, че затварянето на границите може да ускори разпространението на вируса, тъй като ще принуди част от пътуващите да влизат в страните нелегално.", "date": "2020.02.02", "title": "Изтеглихме българите от сърцето на коронавируса (ОБЗОР)"}
{"url": "https://www.monitor.bg:443/bg/a/view/grupata-na-vasil-bojkov-se-sybra-zad-reshetkite-obzor-video-187569", "text": "Организираната престъпна група, ръководена от обвиняемия бизнесмен Васил Божков, се събра зад решетките. След като преди няколко дни властите обявиха, че са обявили за международно издирване хазартния бос и трима негови близки сътрудници, в неделя ОАЕ потвърди официално ареста на Божков. Това съобщи главният прокурор Иван Гешев. Заедно с бизнесмена има задържани още две лица. Това са избягалите с него висши мениджъри във фирмата му Георги Попов и управителят на \"Еврофутбол\" Александър Тумпаров, който е член на надзора на \"Левски\" и управител на казиното в хотел „Интерконтинентал“ в София. В събота във Виена пък бе закопчан Борис Бекяров, който беше обявен за издирване заедно с другите трима. за ареста на Васил Божков и други две обвинени лица\", заяви той. Предстои изпращане на документи за екстрадиция, което ще се направи по процедурата, която е правена до момента и в други такива случаи, поясни той. \"Правили сме го досега и за Цветан Василев, и за Арабаджиеви, и за Баневи, и за Димитър Желязков. Действаме по същия начин и виждате резултатите\", каза още Гешев. По повод ареста на Божков, обвинител №1 обеща, че никой не е недосегаем. Всеки трябва да отговаря пред закона. зад Арабаджиеви стоят милиони, зад Баневи и Миньо Стайков – всички те със стотици милиони запорирани“, коментира обвинител №1. „Това, което не е правено в достатъчна степен след 89-та година и го дължим на българските граждани, ще го направим сега. Обещах го и ще го изпълня. Защото аз получавам висока заплата и трябва да си я заработя, защото ми я дават българските граждани. Колегите в прокуратурата и МВР също искат да си свършат работата и я вършат, защото за това им плащат българските граждани“, подчерта Гешев. Георги Попов има обвинение за което му беше повдигнато заедно със 7-те обвинения на Божков. От 6 март 2019 г. Попов е притежател на 86,6% от акциите на \"Левски\". На официалното Общо събрание той се представи като вицепрезидент на „Нове Холдинг“. В момента другият задържан – Борис Бекяров пък се намира в поделение на австрийската полиция. Българските власти ще направят необходимото той да бъде екстрадиран у нас. Хванатият от австрийските власти Борис Бекяров е наричан \"мозъкът на софтуера в империята на Божков\". Той е и известен меценат и колекционер на картини, съпругата му Маргарита притежава известната галерия „Сезони“ в идеалния център на столицата. В София в събота бе задържан и председателят на Комисията по хазарта Александър Георгиев. „Георгиев е задържан и направил е пълни самопризнания, което прокуратурата ще вземе предвид“, каза Иван Гешев. Срещу Георгиев не е повдигнато обвинение за част от групата с лидер Васил Божков, а само за длъжностно престъпление, уточниха по-късно от прокуратурата. Наложена му е мярка за неотклонение парична гаранция в размер на 40 000 лева. Освен него е обвинен още един служител на комисията, съобщи наблюдаващия прокурор Венцислав Фердинандов. Бившият шеф на Комисията по хазарта Онгемир Митев пък е човекът, който е прибирал по 10 000 лева рушвет от Васил Божков. Това стана ясно в спесъда, който взе решение да остави Митрев зад решетките. Срещу подкупа Митев е създал привилегировано отношение към фирмите на Васил Божков спрямо тези на конкуренцията. Съдия Виржиния Петрова прие, че Митев е част от организираната престъпна група с лидер Васил Божков и е допринесъл за тъй като не е упражнил контрол върху събирането на държавната такса. Основни свидетели са братята Боян и Цветомир Найденови, които разкрили, че Митев е бил много близък с Божков и другите членове на групата. На 29 януари спецпрокурори и полицаи влязоха в Комисията по хазарта и в централата на \"Нове холдинг\", която е собственост на Васил Божков. Полицейската акция имаше и в офиса на Националната лотария на улица „Фритьоф Нансен“ в столицата. Беше претърсена и бившата резиденция на Тодор Живков в парк „Витоша“, която се стопанисва от Божков. От прокуратурата разкриха, че бизнесменът е предлагал по 10 хил. лв. на ден подкуп на член на Комисията по хазарта. Божков не е внесъл в хазната над половин милиард лева такси. Олигархът е обвинен като ръководител на организирана престъпна група, в която участват още трима негови съдружници и бившият шеф на Комисията по хазарта Огнемир Митев, който вчера бе изправен пред спецсъда (виж карето). Заедно с Божков обявени за международно издирване са – вицепрезидентът на \"Нове холдинг\" Георги Попов, съоснователят и доскорошен управител на \"Еврофутбол\" Александър Тумпаров и Борис Бекяров.", "date": "2020.02.02", "title": "Групата на Васил Божков се събра зад решетките (ОБЗОР + ВИДЕО)"}
{"url": "https://www.monitor.bg:443/bg/a/view/todorova-s-treti-medal-na-svetovnoto-po-biatlon-187567", "text": "Милена Тодорова спечели трети медал на световното юношеско първенство по биатлон в Ленцерхайде (Швейц). Чаровната състезателка от Троян взе бронз в преследването на 10 км при девойките, с което успя да стигне до отличията във всяко едно състезание, в което участва - сребро в индивидуалната дисциплина, бронз в спринта и бронз в преследването. Така Милена, която е половинка в живота на спортист №1 у нас за 2019 г. Владимир Илиев, записа един от най-сериозните успехи за българския биатлон на младежко ниво. В преследването днес българката допусна две грешки в четирите стрелби и финишира на 48,4 секунди след победителката Анастасия Шевченко от Русия. Тодорова повали всички мишени при първите си две влизания на рубежа и вървеше втора, но след това сбърка два пъти в третата си стрелба. Все пак до края на състезанието тя успя да се пребори за място на почетната стълбичка. Рускинята спечели златото, след като измина трасето за 30:45,7 мин. и повали всичките 20 мишени. Втора на 15,0 секунди се нареди Осне Скреде от Норвегия с една грешка в стрелбата. При юношите победител в преследването на 12,5 км стана Данило Ритмюлер (Гер), който финишира за 35:34,2 минути с три пропуснати мишени. Състезанието премина без българско участие.", "date": "2020.02.02", "title": "Тодорова с трети медал на световното по биатлон"}
{"url": "https://www.monitor.bg/bg/a/view/nov-sajt-informira-za-rabota-v-bylgarija-187580", "text": "Вече е достъпна новата интернет страница на EURES мрежата за европейска трудова мобилност в България, която е част от Агенцията по заетостта, съобщиха от институцията. Една от новите рубрики на сайта, насочена както към чужденци, така и към български граждани зад граница, желаещи да се завърнат в родината, е „Работа в България”. На нея ще се публикуват актуални възможности за започване на работа в страната, както и полезна информация за условията на живот и труд у нас. На новосъздадения сайт българските и чуждестранните работодатели вече могат да се регистрират сами и самостоятелно да публикуват работните си места по предварително зададен формуляр. Администраторите на сайта, след преглед, одобряват или отхвърлят направените регистрации или работни места, в зависимост от това дали условията на труд съответстват на законодателството на държавата по месторабота. Търсещите работа хора също се регистрират свободно, но вече имат възможността да създават автобиография в самия сайт и директно да кандидатстват по обявените работни места. В рубриката „Условия на живот и труд” те могат да се запознаят с особеностите на работа в различните държави от EURES мрежата, а при необходимост и да поискат информация от EURES съветниците, чиито координати са публикувани в рубриката. Сред новите функции, които предлага страницата, е и възможността процесът по кандидатстване да се извършва в реално време, като работодателят вижда подадените автобиографии по конкретно работно място в профила си в сайта. В рубриката „Събития” пък ще може да бъде получена информация за предстоящи мероприятия, организирани или подкрепени от Агенцията по заетостта и EURES мрежата, като посетители и работодатели вече могат директно да заявят участието си през страницата.", "date": "2020.02.02", "title": "Нов сайт информира за „Работа в България”"}
{"url": "https://www.monitor.bg:443/bg/a/view/vnositelite-na-nelegalnija-bokluk-za-da-go-vyrnat-v-italija-187557", "text": "Вносителите на нелегалния боклук от Италия, който бе открит у нас, ще платят сметката по реекспорта му към ботуша. Това съобщи в неделя екоминистърът Емил Димитров – Ревизоро. Той бе на посещение в морската столица заедно с главния прокурор Иван Гешев. Двамата направиха инспекция на пристанище „Варна“, където от 3 месеца стоят непотърсени общо 127 контейнера с боклук, пристигнали по море. Пред журналисти Гешев бе категоричен, че тази практика ще бъде пресечена. \"Или ще спрат да тровят гражданите, или ще се срещнат със съда\", заяви главният прокурор. „Цялата държава са решени да решат проблема“, допълни обвинител №1. каза министърът на околната среда и водите. Всички отпадъци да се върнат в Италия за сметка на вносителите\", допълни министър Емил Димитров. По думите му трябва да има квота от 50% горене на български отпадъци и после да се приемат чужди. Екоминистърът допълни, че първите 28 контейнера вече са готови за реекспорт. Те ще тръгнат обратно във вторник или сряда, в зависимост от трафика на корабите, уточни министърът на околната среда и водите Емил Димитров. Той посочи, че централата в която е трябвало да горят отпадъците, е затворена, защото няма разрешение за филтри. „Ще се върнат всички контейнери, които не отговарят на кодовете, с които са внесени“, каза Димитров. Изготвен е списък за митническо разузнаване и при най-малко съмнение за трите най-рискове кодове, вносът ще бъде върнат обратно. Ще се минава и през ограничен брой пунктове. Част от товара, който пристигнал на пристанището от 9 октомври до 25 ноември 2019 година, след работно съвещание в прокуратурата. По вноса на контейнерите с отпадъци от Италия се води досъдебно производство в Районната прокуратура във Варна по член 353г, ал. 1 от Наказателния кодекс. Смесеният боклук, който е деклариран като пластмасови отпадъци и каучук, а съдържа текстилни, стъклени и дървени отпадъци, ще бъде върнат на изпращача – италианската фирма „Дентиче пантелоне“ от град Салерно. Получател на 127 контейнера е фирма „Блацион“ ООД, която е регистрирана в София. Отпадъците от Италия са били предназначени за „Trash Universe“ ЕООД в град Гълъбово, където е трябвало да бъдат изгорени, посочиха от пресцентъра на Апелативна прокуратура. Реекспортът ще бъде осъществен от контейнерния превозвач „Maersk“. 40-футовите контейнери с италиански боклук са в режим временно съхранение до 90 дни, чийто срок е изтекъл за по-голямата част от тях.", "date": "2020.02.02", "title": "Вносителите на нелегалния боклук плащат, за да го върнат в Италия"}
{"url": "https://www.monitor.bg:443/bg/a/view/shefyt-na-angelite-na-victoria-s-secret-gi-podlagal-na-sekstormoz-187561", "text": "В продължение на много години в екипа на „ангелите“ от луксозната марка за бельо Victoria`s Secret е царяла „култура на омраза към жените, заплашвания и тормоз от сексуално естество“, гласят резултатите от разследване на в. „Ню Йорк Таймс“. В рамките на разследването журналистите са говорили с повече от 30 бивши и настоящи модели и служители на бранда. Според източниците на вестника вина за всичко това носи Ед Разек - бившият маркетингов директор на компанията L Brands, която притежава Victoriaʼs Secret. Разек идва в компанията през 1983 година и работи там до 2019 г. През 1995 г. Разик започва да провежда модни ревюта Victoriaʼs Secret Fashion Show с участието на модели-ангели, които се превръщат в международен поп-културен феномен. Благодарение на този успех мистър Разек става фактически втори човек в L Brands (след собственика на фирмата – Лесли Уекснър). Според източниците на „Ню Йорк Таймс“ той през цялото време напомнял на моделите, че кариерата им е в неговите ръце. Алис Милър, която е била част от екипа по време на ревютата на Victoriaʼs Secret е заявила пред изданието, че Разек излъчвал „токсично мъжкарство“. Тя описва отношението му към моделите така: „Аз съм носител на властта. Мога да те създам или да те унищожа“. Трима събеседници на в. „Ню Йорк Таймс“ твърдят, че по време на кастингите Разек искал телефоните на кандидатките и им предлагал да седнат на коленете му. Две от „ангелчетата“ разказали, че Разек ги е канил на вечеря. Едната – Анди Муиз, била поканена на вечеря през 2007 г., когато е била на 19 години, като преди това три пъти е участвала във Victoriaʼs Secret Fashion Show. На път към ресторанта Разек се опитал да я целуне, но тя се отдръпнала. След вечерята той в продължение на няколко месеца й предлагал заедно да тръгнат на пътешествие. „Искам да те обладая в някое сексуално местенце“, написал Разек в едно от електронните си писъмца до момичето. Муиз внимателно отказвала на шефа си, а през 2008 г. тя била изхвърлена от шоуто. Според свидетели през 2018 г. по време на мерене на бельото преди Victoriaʼs Secret Fashion Show Разек казал на Бела Хадид да „забрави за бикините“ и взел да разсъждава за гърдите й. По време на същите проби той демонстративно опипал между краката друга манекенка. През 2015 г. по време на обедна почивка Разек публично наругал пиарката Кейси Кроу Тейлър заради фигурата й и препоръчал да се откаже от макароните и хляба. Тя се разплакала и се оплакала на ейчарите, но там не предприели абсолютно нищо. Всички други жалби също се игнорирали, пише „Ню Йорк Таймс“. Мис Тейлър напуснала няколко седмици по-късно. „Притесняваше ме доколко се е вкоренило това поведение. Смееха се на действията му и ги възприемаха като норма. Приличаше на промиване на мозъци. И всеки, който понечваше да направи нещо, бе не просто игнориран, а наказван“, разказва Тейлър пред изданието. През октомври 2019 г. една от топ пиарките на Victoriaʼs Secret Моника Митро се оплакала, че Разек я подлага на сексуален тормоз. На следващия ден тя била пратена в отпуск, а след това й изплатили компенсации. Аналогична била съдбата на оплакванията срещу сина на шефа – Скот Разек. Срещу него също имало оплаквания за неподобаващо поведение и дори се стигнало до изплащане на компенсации на потърпевши. Наложило се да бъде преместен да работи в козметичната фирма Bath & Body Works – също собственост на L Brands. Ед Разек твърди, че обвиненията по негов адрес категорично не съответстват на действителността, изтълкувани са неправилно или са извадени от контекста. Освен Разек опити за сексуална експлоатация правел и самоубилият се скандален финасист Джефри Епстийн, който бе обвинен в педофилия. В документите, свързани с делото „Епстийн“ се казва, че той е дружал с Лесли Уекснър и под предлог, че провежда кастинг канел момичета от Victoriaʼs Secret. Като минимум две такива покани са завършили с опит за изнасилване. Трима от шефовете в L Brands са заявили пред „Ню Йорк Таймс“, че през 90-те са предупреждавали Уекснър за поведението на Епстийн, но той не предприел каквото и да било, за да промени нещата.", "date": "2020.02.02", "title": "Шефът на ангелите на Victoria`s Secret ги подлагал на неспирен секстормоз"}
{"url": "https://www.monitor.bg:443/bg/a/view/marmotyt-fil-predskaza-ranna-prolet-187563", "text": "Американският мармот \"метеоролог\" Фил излезе от дупката си и предрече, че тази година пролетта със сигурност ще дойде рано, съобщи АП. При изгрев слънце в Деня на мармота членовете от Вътрешния кръг на косматия оракул разкриха прогнозата, която е 134-а по ред. Събуден от напевите \"Фил!\" на събралото се множество, мармотът беше вдигнат във въздуха, преди да направи прогнозата си. Той след това хвана ръкавицата на човека, който го държеше, и от Вътрешния кръг обявиха, че пролетта ще дойде рано. Според легендата, ако Фил види сянката си в Деня на мармота, зимата ще продължи още шест седмици. Облачното време и липсата на сянка вещаят скорошно настъпване на пролетта. Прогнозата се обявява от Вътрешния кръг - група ентусиасти, които всяка година слагат смокинг и цилиндър, за да наблюдават предсказанието на мармота по изгрев слънце на малък хълм край Пънксътоуни, град на около 100 км североизточно от Питсбърг. Всъщност каква ще е прогнозата, се решава предварително от Вътрешния кръг. През предишните пет години тя беше три пъти за още шест седмици зима и два пъти за ранна пролет. Първата подобна прогноза датира от 1887 г.", "date": "2020.02.02", "title": "Мармотът Фил предсказа ранна пролет"}
{"url": "https://www.monitor.bg/bg/a/view/vijte-zadachite-na-minimaturite-v-chetvyrti-klas-primerni-modeli-187576", "text": "Миниматурата в 4-ти клас и задачите, с които ще трябва да се справят хлапетата на двата изпита в края на май, станаха повод за притеснение у родители и учители. „Монитор“ прегледа примерните модели за националното външно оценяване (НВО) по български език и литература и математика, публикувани на сайта на просветното министерство. От тях става ясно, че тестът по БЕЛ включва   с различен брой задачи. Първата е диктовката на текст, съдържащ между 40 и 60 думи. За написването му децата ще имат на разположение около 10 минути, а след това за същото време ще трябва да се справят и с между 6 и 10 задачи с избираем отговор към същия текст. При оценяването на   ще се следи за правописни, но не и за пунктуационни грешки. Втората част от теста на миниматурата по БЕЛ се състои от   с разбиране към него – три с избираем отговор и шест със свободен. За да се справят с това, малчуганите ще имат на разположение 25 минути. В примерния модел на НВО на просветното министерство за задачите с кратък свободен отговор е заложено четвъртокласниците да посочат две причини защо биха прочели книгата, от която е текста. На разширените задачи с отворен отговор пък в рамките на 3-4 изречения трябва да обяснят какво ще пожелаят на свой любим роднина за рождения му ден. В третата част от матурата по БЕЛ за 15 минути в рамките на 3-5 изречения четвъртокласниците трябва да проявят  . Те ще трябва да се справят с една от следните задачи: да създадат текст по картинка и набор от посочени думи, кратък текст по картинки, да редактират текст, или пък да отговорят на даден въпрос. На националното външно оценяване по математика децата ще имат 25 задачи. 18 от тях са с избираем отговор, като може да се наложи да избират цифра, която да поставят в празното квадратче, за да се получи правилно уравнение. Децата ще имат и 5 задачи с кратък свободен отговор (число). Например, те ще трябва да напишат колко е обиколката на равнобедрен триъгълник, ако знаят дължината на бедрото и основата му. Учениците имат и две задачи с разширен свободен отговор. За да се справят с първата, трябва да представят цялото ѝ решение. На втората задача със свободен отговор пък от едно условие трябва да справят с решението на три различни подточки. Резултатите от миниматурата се изразяват в брой точки, без да се приравняват в оценка, и се вписват в удостоверението за завършен начален етап основно образование. Те могат да се вземат предвид само за четвъртокласниците, които искат да кандидатстват в профилирана гимназия с профил „Математически\" или „Природни науки\".", "date": "2020.02.02", "title": "Вижте задачите на миниматурите в четвърти клас (ПРИМЕРНИ МОДЕЛИ)"}
{"url": "https://www.monitor.bg:443/bg/a/view/trygva-plashtaneto-na-danyci-v-sofija-187570", "text": "Местните данъци и такси в София могат да се плащат онлайн от днес, а от утре - в касите на районните данъчни отдели или по банков път, съобщиха от Столичната община. Срокът, в който може да се ползва 5% отстъпка за данък сгради и данък МПС е 30 април, при условие, че цялата дължима сума се внесе наведнъж. До края на април е и крайният срок и за първата вноска на такса битови отпадъци, припомниха от кметството. Ако местните данъци и такси се плащат на части, има срокове, в които това трябва да се направи, без да се начислява лихва за забавяне. За данък недвижими имоти и данъка за автомобили до 1 юли - първа вноска, и до 31 октомври - втора вноска. Такса битови отпадъци пък може да се плати на четири вноски - 30 април, 1 юли, 30 септември и 30 ноември. Плащането може да се извършва във всеки от 22-та данъчни отдела на Столичната община, независимо от адреса на имота или на задълженото лице. Всички каси разполагат и с ПОС устройства за плащане с дебитни или кредитни карти. Онлайн справки за дължимите местни налози и плащане може да се правят през страницата на Столична община, уточниха от „Московска“33. От там добавиха, че съобщенията за дължимите данъци и такси по данъчните партиди ще бъдат отпечатани и разпратени до собствениците в следващите дни. Хората, които са се отказали от хартиени съобщения и са предоставили имейл, ще получат информация за дължимите налози на електронната си поща.", "date": "2020.02.02", "title": "Тръгва плащането на данъци в София "}
{"url": "https://www.monitor.bg:443/bg/a/view/spin-of-911-reagira-i-v-teksas-187532", "text": "Хитовата драма „911“ разширява обхвата си до град Остин, Тексас с нов спин-оф. Поредицата стартира на 4 февруари от 22 ч по FOХ и ще се върти всеки вторник. Сюжетът на „911: Тексас“ проследява историята на Оуен Странд (номинираният за „Еми“ Роб Лоу), който е единственият оцелял от пожарна станция в Манхатън от преди две десетилетия. Същата зла участ покосява и станцията в Остин, което мотивира мъжът и синът му Ти Кей (Ронан Рубинстайн) да стегнат куфарите и да помогнат на пострадалите там. Странд ще се нагърби с отговорността да събере нов екип от професионалисти. Сред основните персонажи са още саркастичният парамедик Мишел Блейк (звездата от „Останалите“ Лив Тайлър), полицаят Карлос Рейъес (Рафаел Силва), пожарникарят Марджан Маруани (Наташа Карам) и новакът в професията на огнеборците Матео Чавес (Джулиан Уъркс). Актьорският състав включва още Джим Перик от „Истинска кръв“ и Сиера Канлейн“, прочула се с участието си в „Ловец на мозъци“. В ролята на създатели, изпълнителни продуценти и сценаристи на „911: Тексас“ влизат Раян Мърфи, Брад Фалчък и Тим Майниър.", "date": "2020.02.02", "title": "Спин-оф: „911“ реагира и в Тексас"}
{"url": "https://www.monitor.bg:443/bg/a/view/pompeo-obikalja-bivshite-syvetski-republiki-187549", "text": "Държавният секретар на САЩ Майк Помпео е в Казахстан, където настоя властите да внимават с влиянието на руските и китайските инвестиции, предаде АП. Помпео заяви пред казахстанските ръководители, че привлекателността на такива инвестиции е за сметка на суверенитета и може да ощети, вместо да подпомогне, развитието в дългосрочен план. Помпео поздрави Казахстан за репатрирането на бойци, воювали в редиците на Ислямска държава, от Ирак и Сирия. Казахстан си върна близо 600 бойци и членове на семейства, задържани в райони, някога контролирани от групировката. Държавният секретар на САЩ призова висшите държавници в централноазиатската страна да работят за продължаване на реформите, които ще позволят по-големи американски инвестиции там. САЩ подкрепят стремежа на Казахстан да изгради отношения с други страни, но призовават за сътрудничеството с американски компании, заяви на пресконференция Помпео, след разговори с външния министър Мухтар Тлеуберди. Тлеуберди коментира, че участието на САЩ в изпълнението на проекти в Централна Азия ще се отрази положително на инвестициите в региона. Предишната спирка в настоящата обиколка на Помпео на бивши републики от СССР бе Беларус (започна от Украйна), където американският държавен секретар заяви, че САЩ могат да покрият на сто процента нуждите на Беларус от петрол и газ. Обиколката на Помпео ще продължи в Узбекистан.", "date": "2020.02.02", "title": "Помпео обикаля бившите съветски републики "}
{"url": "https://www.monitor.bg:443/bg/a/view/marmotyt-fil-predskaza-ranna-prolet-187550", "text": "Американският мармот \"метеоролог\" Фил излезе от дупката си и предрече, че тази година пролетта със сигурност ще дойде рано. При изгрев слънце в Деня на мармота членовете от Вътрешния кръг на косматия оракул разкриха прогнозата, която е 134-а по ред. Събудено от напевите \"Фил!\", животинчето беше вдигнато във въздуха, преди да направи прогнозата си. То след това хвана ръкавицата на човека, който го държеше, и от Вътрешния кръг обявиха, че пролетта ще дойде рано. Според легендата, ако мармотът види сянката си на днешния ден, зимата ще продължи още шест седмици. Облачното време и липсата на сянка вещаят скорошно настъпване на пролетта. Прогнозата се обявява от Вътрешния кръг - група ентусиасти, които всяка година слагат смокинг и цилиндър, за да наблюдават предсказанието на мармота по изгрев слънце на малък хълм край Пънксътоуни, град на около 100 км североизточно от Питсбърг. Всъщност каква ще е прогнозата, се решава предварително от Вътрешния кръг. През предишните пет години тя беше три пъти за още шест седмици зима и два пъти за ранна пролет. Фил е предвещал по-дълга зима повече от 100 пъти.", "date": "2020.02.02", "title": "Мармотът Фил предсказа ранна пролет"}
{"url": "https://www.monitor.bg:443/bg/a/view/francuzin-specheli-gigantskija-slalom-v-garmish-albert-otpadna-187551", "text": "Френският ас в ските Алекси Пинтюро спечели гигантския слалом в Гармиш-Партенкирхен, валиден за Световната купа при алпийците. Това бе 27-а победа в кариерата му, въпреки че завърши едва четвърти в първия манш. Той даде време от 1:02,35 минути в първото спускане и с 1:00,75 във второто. Така Пинтюро изпревари с 0,16 секунди водача от първия манш Лоик Меяр от Швейцария, който завърши втори. Швейцарските алпийци обаче остават без победа в гигантски слалом от март 2011-а насам, когато Карло Янка донесе последния им триумф. Трети с 0,24 секудни пасив завърши норвежецът Лейф Кристиан Нестволд-Хауген, а неговият сънародник Хенрик Кристоферсен трябваше да се задоволи с едва седмо място. Кристоферсен все още води в класирането за Световната купа с 877 точки, а Пинтюро вече е втори с 822 и 2 повече от норвежеца Александър Омод Килде. Словенецът Жан Кранец, който бе пети в Гармиш, води в дисциплината с 26 точки пред Кристоферсен и с 43 пред Пинтюро. Най-добрият български алпиец Алберт Попов зае 52-ро място в първия манш, като финишира на 2,89 секунди след водача Лоик Меяр. Така Аби не се класира за втория манш. При жените италианката Федерика Бриньоне спечели супергигантския слалом за Световната купа в Сочи (Русия). Тя беше най-бърза на пистата \"Роза Хутор\" с 1:25,33 минути и записа четвърта победа за сезона и 14-а в кариерата си. Втора на 20 стотни от секундата остана олимпийската шампионка в спускането от Пьончан 2018 София Годжа (Ит). Трета на 34 стотни се нареди Йоана Хелен (Швейц), която изравни най-доброто класиране в кариерата си, след като се качи за първи път на подиума в спускането в Банско на 24 януари. Друга швейцарка Корине Зутер се класира четвърта на 42 стотни, а пета на 55 стотни завърши най-добрата от австрийките Щефани Фенийр. Шестицата затвори световната вицешампионка от Шладминг 2013 Лара Гут-Бехрами (Швейц) на 68 стотни от секундата зад победителката. Носителката на големия Кристален глобус през последните три години и действаща световна шампионка в дисциплината Микаела Шифрин (САЩ), която не участва в Сочи, остава лидерка в генералното класиране за сезона с 1225 точки.", "date": "2020.02.02", "title": "Французин спечели гигантския слалом в Гармиш, Алберт отпадна"}
{"url": "https://www.monitor.bg:443/bg/a/view/sinyt-na-djon-lenyn-s-diagnoza-rak-187531", "text": "Най-големият син на покойната легенда на The Beatles Джон Ленън – Джулиан, е получил страшната диагноза рак. Това разказа самият той в официалния си Фейсбук профил. „Преди няколко дни отидох при моя дерматолог, тук в Ел Ей, когато тя забеляза малка подутина на главата ми, която всъщност беше бенка и, заедно с родилното ми петно, е върху мен от 57 години. Но този път изглеждаше и я чувствах малко по-различно“, разказа Ленън. Лекарят - д-р Тес Маурицио, го посъветвала да си направи биопсия, чиито резултати излязли вчера и показали „злокачествено раково образувание“. Той е опериран веднага, като бенката е премахната и отново е пусната хистология. допълва музикантът фотограф. „Не мога да ви опиша как се почувствах, от един миг радост, до страха от чувството, че може да ме няма, във всеки един момент. Все още треперя отвътре... Но вярата ми е силна...“, казва синът на Ленън от първата му съпруга Синтия, като разказва, че 2020-а е започнала изключително добре за него след 5 години, в които той не се е чувствал добре след загубата на майка му. „Имах някои от най-невероятните срещи за бъдещето ми в света на музиката, фотографията, документалните филми и благотворителност, наред с други неща, и летях високо от вълнения за предстоящата година. Усмивката беше отново на лицето ми, сърцето ми се отвори отново, за всякакви възможности, лични и професионални“, пише Ленън, за който се твърди, че е вдъхновение на някой от най-известните песни на The Beatles като \"Lucy in the Sky with Diamonds\", \"Hey Jude\" i \"Good Night\". допълва той и призовава: „Ако обичате този живот отделете време за себе си, да отидете и да бъдете проверени от вашия лекар, и да направите всяка възможна проверка на здравето си! Ходете два пъти годишно, ако можете, минимум. Нещата могат да се обърнат за ден, както стана с мен. Грижете се за себе си, и призовавайте тези, които обичате, да отидат на профилактичен преглед.", "date": "2020.02.02", "title": "Синът на Джон Ленън с диагноза рак"}
{"url": "https://www.monitor.bg:443/bg/a/view/uventus-gazi-s-dve-duzpi-na-ronaldo-187553", "text": "“Ювентус“ направи нова крачка към защита на титлата в Италия, след като разби с 3:0 „Фиорентина“ в дербито на 22 кръг на Серия „А“. Попаденията за \"бианконерите\" реализираха Кристиано Роналдо (40, 80) и Матайс де Лихт (90). Португалският магьосник се разписа на два пъти от дузпа, а холандският национал вкара с глава своя втори гол за сезона. След успеха „Юве“ продължава да е лидер с 54 точки и дръпна с 6 пред преследвача „Интер“. „Нерадзурите“ обаче играят тази вечер с „Удинезе“ и при успех ще съкратят разликата. Междувременно стана ясно, че „Ювентус“ се готви за мощна офанзива на трансферния пазар през лятото. Неназован източник от италианския клуб заявява пред английското издание, че в Торино смятат за възможен трансфера на база на успехите, които Ван Дайк вече натрупа с “Ливърпул” и най-вече все по-близката титла в Англия. “След като спечели “една торба с трофеи” с “Ливърпул“, в “Ювентус” смятат, че той може би е готов за ново предизвикателство, особено след като играе в Англия от години. От клубът имат ясен план за голяма оферта през лятото”, заявява анонимният източник. Всичко това е подкрепено и от изказване на самия Ван Дайк от преди седмица. “Вече съм на 28 години и искам да изпълня всяка мечта, която имам. Животът може да е много кратък, кариерата ти също”, заявява бранителят. Далеч по-вероятно обаче изглежда реализирането на друга трансферна бомба – Пол Погба. Френският национал ще напусне „Юнайтед“ след края на сезона, като на няколко пъти изрази готовност да се завърне в „Юве“. Торинци пък подготвиха почвата за мегасделката, като преди дни се разделиха с Манджукич и Емре Джан, с което си освободиха бюджет от 11 милиона евро за заплати.", "date": "2020.02.02", "title": "„Ювентус“ гази с две дузпи на Роналдо"}
{"url": "https://www.monitor.bg:443/bg/a/view/kenin-mechtata-mi-oficialno-se-sbydna-187542", "text": "Новата шампионка на Австралия по тенис София Кенин (САЩ) призна, че е сбъднала мечтата си с титлата си в Мелбърн, дошла след победа на финала над Гарбине Мугуруса (Исп) с 4:6, 6:2, 6:2. „Много работих и сега съм тук. Ако имате мечта, следвайте я и ще се сбъдне с много работа“, обяви в първата си реч при награждаването 21-годишната тенистка. От понеделник родената в Москва София ще бъде №7 в световната ранглиста и ще стане първа ракета на САЩ. Преди да стане шампионка в Мелбърн, тя имаше четири финала и 3 титли, но от сериите International. Мугуруса пък не успя да стане първата испанка с трофея от Australian Open, но все пак ще се завърне в топ 20 в ранглистата. Бившата №1 в света остана с две титли от „Шлема“ в кариерата си след „Ролан Гарос“ 2016 и „Уимбълдън“ 2017. Тя бе много разочарована от загубата на финала, но все пак призна, че съперничката й е заслужавала успеха. „Ще бъда кратка, защото съм много емоционална, сподели Мугуруса при награждаването си. - Поздравления за София за невероятния мач, невероятния турнир, заслужаваш трофея и със сигурност ще играеш още много финали“, заяви още испанката. Американецът Раджийв Рам и британецът Джо Солзбъри пък станаха шампиони на двойки мъже. На финала тандемът Рам-Солзбъри, номер 11 в схемата, спечели срещу австралийците Макс Мърсел и Люк Савил с 6:4, 6:2.", "date": "2020.02.02", "title": "Кенин: Мечтата ми официално се сбъдна"}
{"url": "https://www.monitor.bg:443/bg/a/view/geshev-za-radev-trjabvashe-li-da-si-zatvorja-ochite-187554", "text": "\"Какво трябваше да направя аз с това дело - да го изтрия, да го унищожа? Постъпих по единствения възможен начин - да сезирам КС. Това заяви главният прокурор Иван Гешев пред журналисти във Варна, където участва в спецакция на прокуратурата и МВР. Той даде да се разбере, че няма разследване около президента в момента. По думите му главният прокурор бил сезиран от наблюдаващия прокурор, според който имало нарушение от конституцията. „И аз питам Конституционния съд“, добави Гешев. По думите му нямало лично отношение и не се водят лични битки. Той уточни, че битката била за спазване на закона и добави, че защитни тези може да има всякакви от хората, които евентуално са нарушили закона. Главният прокурор отказа да каже за какво е разследването срещу началника на ВВС, защото няма разрешение от наблюдаващия прокурор за това.", "date": "2020.02.02", "title": "Гешев за Радев: Трябваше ли да си затворя очите?"}
{"url": "https://www.monitor.bg:443/bg/a/view/kulturtreger-razdava-gevrecheta-za-sretenie-gospodne-ot-polovin-vek-187536", "text": "За петдесета, юбилейна година раздаде гевречета навръх православния празник Сретение Господне, известен по народному като Петльовден  старозагорския културтрегер и зевзек Тенко Калайджиев. Майтапчийският ритуал бил заченат през далечната 1970-а в сторицата на тогавашния СССР Москва, където старозагорецът изучавал потайностите на социалистическата икономика, а в общежитието се подвизавали представители на над 70 националности. Раздаването на самоделните гевреци било маскирано като начин за отбелязване на 100-годишнината от рождението на пролетарския вожд и учител Владимир Илич Улянов, по известен като Ленин.Седмица по-късно партийното началство в родното посолство се присетило, че всъщност вождът е роден на 22 април, но вече било твърде късно за изводи и съответни наказания. Тази година Калайджиев издигна за празника слоугана: „50 години не стигат!“, за разлика от миналата 2019-а, когато поради опасността от птичия грип разнасяше гевречетата с яркожълт , произведен в Китай папагал, закупен от магазините на веригата за детски играчки „Джъмбо“. „Пийте червено домашно вино и замезете с кравайче, за да преборите коронавируса и да не губите мъжкото си начало!“, наставляваше приятели и познати в култовото старозагорско заведение „При Кмета“ някогашният комсомолски кадър и дългогодишен шеф на Концертна дирекция, който  от известно време се грижи за просперитета на драматичния театър в Града на липите. Междувременно из централния градски парк „Пети октомври“ активистки на ВМРО раздаваха на децата захарни петлета и специално изработени флайери, в които е описана история отпреди 3 века във варненското село Голица за начина, по който майка спасила мъжкото си чедо от потурчване като заклала петел и намазала с кръв стените на къщата си.", "date": "2020.02.02", "title": "Културтрегер раздава гевречета за Сретение Господне от половин век"}
{"url": "https://www.monitor.bg:443/bg/a/view/zapiski-po-gradskija-transport-djendyrski-kletvi-ne-rugaj-v-rejsa-da-ne-ti-se-vyrne-187552", "text": "„Ще те разчекна на две, ще опъна въже между двете половини и ще простра на него прането си“(доста интересна визия). „Ще ти извадя протезата и ще си я сложа на мен“ (е, от това побиват тръпки). За да не ви оставя дълго да се чудите, мили ми братя и сестри от градския транспорт, горе изложените клетви ги чух от едно турско сериялче. По случайност улучих точно тези реплики, защото лелята от филмчето, чиито клетви се лееха от екрана, се изявява в 12.30 часа по обед, пък това си е работно време. Както и да е (Пантелей по принцип е работен тип), като чух клетвите й, се върнах от вратата. Спрях пред телевизора и не можех да повярвам на ушите си. Ей хора, иска се вдъхновение и полет на мисълта за подобни клетви. Какъв ти полет, направо изстрелване в космоса към най-далечни галактики. Да, не е лошо да се поучим от съседските клетви, защото нашите са твърде постни. Бих казала доста едностранчиво представени. „Да пукнеш, дано“ си е класика, но трябва да се използва много предпазливо, за да не ти се върне клетвата обратно. И само в краен случай. Сега има и по-модерни, като например \"ще ти направя вуду кукла\". Но пък в рейса чух една много интересна клетва. Тя гласеше: „Абе, ти какъв си? Жендър си ти, Жендър нещастен“. Много интересен прочит. Звучи някак по-изискано от значително по-често употребяваната родна ругатня. Освен това излизаше от устата на жена на 65+, нарамила пазарски чанти. Каза го по телефона на някого. Няма да гадаем кой е отстреща. И няма да се задълбаваме в етимологията на тази клетва, за да не навлизаме в дебрите на народопсихологията. Че, дръпнеш ли едно конче, ще вземе да се разплете целият чорап. Сега, това че Пантелей си води записки в градския транспорт не означава, че всички в рейса ругаят. Повечето хора пътуват кротко и си мълчат възпитано. Само ако се взреш в лицата на някои от пътниците, виждаш как на челото им се изписва „Жендър нещастен“, но никога не можеш да си сигурен какъв точно е поводът. Самият Пантелей пътник има някакъв джендърски уклон, защото си пише записките ту в мъжки, ту в женски род. И това си е своего рода раздвоение на личността. Но, в днешния Петльовден, нещата трябва да са ясно диференцирани, поне според фолклорната традиция. Като казах изписано на челото, се сетих за една от любимите приказки на Пантелей като малък. Казва се „Кристалният Джакомо“ от „Приказки по телефона“ на Джани Родари. Джакомо не може да лъже, защото е прозрачен и мислите му се виждали зад прозрачното му чело. Приказката е много по дълбока от това, което аз Пантелей пътник ще ви пожелая: Мили братя и сестри от градския транспорт, дори и на челото ви да е изписано „Жендър“, постарайте се поне, той да не е нещастен. Защото животът е кратък и трябва да сме щастливи и да се обичаме. Make love not war!", "date": "2020.02.02", "title": "Записки по градския транспорт: Джендърски клетви (не ругай в рейса, да не ти се върне)"}
{"url": "https://www.monitor.bg:443/bg/a/view/rozovijat-nejmar-i-mbape-vdigat-skandali-187541", "text": "ПСЖ рагроми „Монпелие“ с 5:0 на „Парк де Пренс“ в мач от 22 кръг на френското първенство. Двубоят бе исторически, тъй като за първи път шампионите излязоха с новите си екипи от спортната линия на баскетболната легенда Майкъл Джордан. Срещата обаче ще се запомни и с два скандала, в основата на които бяха звездите на ПСЖ Килиан Мбапе и Неймар. Бразилецът, който демонстрира екстравагантна визия с боядисана в розово коса, потърси сметка от главния съдия за показан по време на мача жълт картон. “Аз играя футбол, а ти ми показваш жълт картон. Кажете му, че не може да ми показва жълт картон”, крещя на португалски Неймар по съдията. От своя страна реферът го помоли да говори на френски, но бразилецът продължи на майчиния си език: “Френски? В г*за ми”. Мбапе също демонстрира нерви, като си ги изпусна по адрес на треньора Томас Тухел, който го смени в 68-ата минута. Нападателят бе видимо разстроен и публично потърси сметка от Тухел, а разговорът им на висок тон продължи близо минута, след което младокът седна вбесен на разверната скамейка. Според френските медии Мбапе ще бъде глобен за държанието си, въпреки че треньорът се опита да го защити и уточни, че двамата са се разбрали.", "date": "2020.02.02", "title": "Розовият Неймар и Мбапе вдигат скандали"}
{"url": "https://www.monitor.bg:443/bg/a/view/lubovno-pismo-za-noshtuvka-na-sv-valentin-v-kyshtata-na-julieta-vyv-verona-187556", "text": "Компания за краткосрочен наем прави конкурс за желаещи влюбени двойки да пренощуват в дома на Жулиета във италианския град Верона, съобщават световните агенции. Условието е те да изпратят писмо, което да съдържа собствената им любовна история и причините, поради които именно те трябва да бъдат избрани. За да се почувстват гостите като истински Капулети, компанията се е погрижила да превърне средновековната постройка в луксозно място за обитаване. При пристигането си победителите ще бъдат посрещнати от личен иконом, а вечерта ще се насладят на романтична вечеря, приготвена от шеф-готвача Джанкарло Пербелини. В офертата са включени и обиколка на Верона с личен фотограф, четене на писмата между двамата влюбени и влизането в роля на секретар на Жулиета за един ден.", "date": "2020.02.02", "title": "Любовно писмо за нощувка на „Св. Валентин“ в къщата на Жулиета във Верона"}
{"url": "https://www.monitor.bg:443/bg/a/view/pusnaha-koronavirus-kuchek-video-187543", "text": "Опасният коронавирус, който разтресе обществото, вдъхнови българин да напрани нов кючек. Потребител с името Даниел Асенов качи в платформата за видеосподеляне YouTube произведението си, което за два дни събра около 100 000 гледания. „Новият химн на Китай“ и „Най-интересното на този кючек е името му“, гласят само част от коментарите под творението на Асенов. Ден след излизането на кючека, същият потребител пусна и продължение с името \"Кючек против Коронавриус 2020\". Припомняме, че преди години се роди , който обаче си разполага със специален клип.", "date": "2020.02.02", "title": "Пуснаха „Коронавирус кючек“ (ВИДЕО)"}
{"url": "https://www.monitor.bg:443/bg/a/view/rashidov-sled-godini-obsebvane-chervenata-kyshta-naj-posle-shte-stane-muzej-187555", "text": "„Изказвам своето голямо задоволство, че домът на великия скулптор Андрей Николов-Червената къща, най-после е възвърнат на държавата и трябва да стане музей, каквато е дарителската му воля.“. Това заяви председателят на парламентарната Комисия по културата и медиите Вежди Рашидов, след като стана ясно, че окупираната от грантаджийските кръгове къща в столицата е отнета от наемателите. „Години наред Червената къща беше обсебена от една фондация, представлявана от жената на нашенския Конфуций и от кръгове, близки до един бизнесмен. Тези хора искаха да притежават къщата, но аз винаги съм се противопоставял категорично на неправомерните им щения и затова през годините получавах серия от вербални атаки, заплахи и инсинуации. Имаше подписки, включително и остра реакция от Съюза на българските художници, с призив домът на Андрей Николов да бъде освободен от самопровъзгласилите се за някакъв си център за дебати кръгове, но те упорито отказваха да се махнат от чуждата собственост. Преди няколко години имаше дори опит собствеността на къщата да бъде променена, на което лично аз попречих“, разказа Рашидов. Депутатът от ГЕРБ припомни също така, че Червената къща на улица “Любен Каравелов“ 15 в София преди десетилетия е дарена на българската държава от семейството на Андрей Николов, за да бъде превърната в музей на неговото творчество, каквато е и волята на дарителите. „Андрей Николов е един от най-именитите български художници, с право го наричаме патриарх на българската скулптура. Той е учил в първия випуск на Държавното рисувателно училище, създадено през 1896 г. в София, а след това продължава образованието си в Париж и в Рим. Благодарение на него българското пластично изкуство получава европейско признание, защото той формира модерната скулптура на 20-и век. Ето защо днес съм щастлив, че Червената къща най-после е свободна и духът на Андрей Николов ще се успокои и ще се върне в нея, след като домът му се превърне в музей“, каза още в свое изявление бившият министър на културата. И в допълнение направи паралел: „Така, както къщата на Роден в Париж е музей, както къщата на Местрович в Загреб е музей, както къщата на Корнелиу Баба в Румъния е музей, както къщата на Ел Греко в Толедо е музей, както къщата на Пикасо в Антиб е музей…Така трябва да бъде и у нас, такава е дарителската воля на художника Андрей Николов. Трябва да се научим да ценим големите си творци.“.", "date": "2020.02.02", "title": "Рашидов: След години обсебване Червената къща най-после ще стане музей"}
{"url": "https://www.monitor.bg:443/bg/a/view/brakyt-na-pamela-andersyn-izdyrja-12-dni-187540", "text": "Петият поред брак на секс бомбата Памела Андерсън се оказа рекордно кратък – само 12 дни. След като на 20 януари тя се врече във вечна любов на 74-годишния филмов продуцент Джон Питърс на тайна церемония в Малибу, преди ден пусна изявление, в което обявява, че са се разделили. „Ще сме много благодарни на вашата подкрепа докато си дадем малко време разделени, за да преоценим какво искаме от живота и един от друг“, пише актрисата. Източник, близък до Андерсън, споделя пред Hollywood Reporter, че Затова най-вероятно авантюрата ще завърши с анулиране, а не с развод. За това намекна и самата Пам: \"Животът е пътешествие, а любовта е процес. Имайки предвид тази универсална истина, решихме да отложим оформянето на удостоверението за брак и да заложим на вярата си в процеса. Благодаря, че уважавате правото ни на личен живот.\" Веднага след раздялата, Памела публикува в Инстаграм, че чака полет за родната си Канада. На тайната им сватба присъстваха двамата сина на Памела от брака й с Томи Лий и трите дъщери на младоженеца заедно с бившата му съпруга Кристин Форсит-Питърс. Младоженците са стари познайници, като признаха, че са Срещат се за пръв път в средата на 80-те в имението Плейбой. Той е изгряващ продуцент, които ще запише името си зад филми като „Флашданс“, „Вещиците от Истуийк“, „Батман“ и „Батман се завръща“. Андерсън пък тъкмо се е преместила в Лос Анджелис от родната й Британска Колумбия и е готова да стане синоним на „Плейбой“, за чиято корица позира 13 пъти. Става световна звезда с ролята си в сериала „Спасители на плажа“. Двамата са били съседи и в Малибу, където блондинката е собственик на имение и до днес. Раздялата им не се очакваше, особено след изявленията на двамата влюбени веднага след брачната церемония. 74-годишният Питърс каза за новата си съпруга: „Памела никога не е показвала пълния си потенциал като актриса. Тя трябва да заблести с истинската си светлина. Притежава много повече от това, което се вижда, в противен случай не бих я обичал толкова много. Красиви момичета има навсякъде, но в последните 35 години единственото, което съм искал е Памела. Тя ме вдъхновява“. Въпреки публичните любовни обяснения в който са още барабанистът на Motley Crue Томи Лий, колегата му Кид Рок и музикалният продуцент Рик Саломон, за който се венча два пъти. Самият младоженец също има четири брака зад гърба си – първо с актрисата Лесли Ан Уорън, която оставя заради Барбара Стрейзанд, с която има 12-годишна афера, дала тласък на кариерата й с „Роди се звезда“ (1976), продуцираният от него филм (той продуцира и римейка, дело на Брадли Купър с участието на Лейди Гага).", "date": "2020.02.02", "title": "Бракът на Памела Андерсън издържа 12 дни"}
{"url": "https://www.monitor.bg:443/bg/a/view/trup-na-objaven-za-izdirvane-izpluva-v-toplo-ezero-187546", "text": "Тялото на обявен за издирване в петък, 31 януари, жител на гълъбовското село Обручище бе открит във водите на т.нар. топло езеро на язовир Розов кладенец, където се вливат отработените води от ТЕЦ „Брикел“. На зловещата „находка“ се натъкнали леководолази от  Пловдив, които пристигнали  за претърсване на водоема в неделя, съобщи кметът на селото Станислав Габровски. Тялото е на 45-годишния Живко Тончев, който изчезнал безследно малко след 15,00 часа в петък. За последно той бил видян на брега на язовира да разговоря със свои приятели рибари. Последно се чул с майка си по телефона, казал й че се прибира и че има силно главоболие.  Мъжът  отсъствал доста време от Обручище, нямал семейство, прибрал се преди около 2 или 3 месеца, според запознати имал психични проблеми и епилептични пристъпи. Намерено тяло било с дрехите и обувките, липсвала само шапката. Предполага се, че се е подхлъзнал по стръмния бряг на канала с топлата вода, точно на това място нямало мрежа. Очаква се аутопсията, но нямало видими следи от насилие.", "date": "2020.02.02", "title": "Труп на обявен за издирване изплува в топло езеро"}
{"url": "https://www.monitor.bg:443/bg/a/view/levskarite-se-zabavljavat-s-djitbol-v-turcija-187545", "text": "Играчите на „Левски“ изобщо не дават признаци на притеснение от сътресенията по върховете на клуба, като демонстрират отлично настроение по време на лагера в Турция. По идея на треньора Петър Хубчев „сините“ направиха нетрадиционна тренировка ден след победата с 2:1 над „Рапид“ (Виена). Спецът раздели всички играчи на отбори от по четирима, за да премерят сили на джитбол. Победител в турнира стана четворката - Иван Горанов, Дени Алар, Здравко Димитров и младият Костадин Илиев, които записаха седем победи от седем мача. Преди старта на турнира Хубчев предупреди отборите, че най-важното е да не си последен. Причината за това е, че завършилият на шесто място отбор трябваше да се прибира пеша до хотела, което означаваше ходене около 15 минути. Четиримата, които сториха това бяха Найджъл Робърта, Филипе Нашименто, Мартин Петков и Деян Лозев. За да им прави компания пък Хубчев също реши да не се качва в автобуса и се прибра пеша, информира сайтът на „Левски“. Следобед спецът даде почивка на играчите, които използваха шанса да се разходят до Алания. Треньорският щаб пък посети двубоя на местния „Аланияспор“ с „Малатияспор“.", "date": "2020.02.02", "title": "Левскарите се забавляват с джитбол в Турция"}
{"url": "https://www.monitor.bg:443/bg/a/view/stojanova-za-2018g-zalozite-ot-lotarijni-taloni-sa-nad-1-mlrd-leva-187544", "text": "„За 2018 година залозите от лотарийните талони са над 1 млрд. лева. Това са пари на граждани, които са предимно с нисък икономически статус.“. Това каза пред БНР председателят на бюджетната комисия в парламента и депутат от ГЕРБ Менда Стоянова. Според нея не е проблемно минаването на лотарията в държавни ръце, защото това е практика в Европейския съюз, потвърдена с решение на Европейския съд. Тя коментира и законодателните промени, свързани с влизането на България в еврозоната, като заяви, че участието на България в еврозоната не е самоцел, а ще донесе редица икономически предимства. По думите й имало и една стратегическа цел, която би се постигнала – необратима евроинтеграция на България. \"Не е въпрос просто на хрумване за промяна на курса на лева към еврото, а въпрос на това как за последните 23 години се е държала българската икономика при такъв курс“, каза Стоянова. Тя изтъкна, че в момента сме една от най-стабилните финансово и фискални държави. Шефката на бюджетната комисия увери, че България категорично няма да участва в ERM II при друг курс, освен при сегашния. Менда Стоянова посочи, че „зад нашия фиксиран курс стоят 160% от цялата левова маса евро“. \"Всеки български гражданин, всяка една фирма, ако реши утре да обърне своите левове в евро, БНБ има ресурс – 160% повече ресурс в евро\", каза тя и допълни, че това означавало, че имаме златен лев, вързан за еврото. \"Защо сега ще трябва да се поддаваме на внушения, че това ще се промени под натиска на един или друг?\", попита риторично Стоянова.  По думите й нито една партия досега не е изразила отношение да не влизаме в еврозоната.", "date": "2020.02.02", "title": "Менда Стоянова: За 2018 г. залозите от лотарийни талони са над 1 млрд. лева"}
{"url": "https://www.monitor.bg:443/bg/a/view/leni-vylkova-jivata-istorija-na-bg-djaza-187529", "text": "Започва да пее като съвсем малко момиче и не спира и до днес, когато е на прага на 93-тия си рожден ден. Тя е Лени Вълкова и доказва, че за таланта и любовта към музиката няма граници. На път е и да го докаже, като ще кандидатства за вписване в Книгата за рекорди на Гинес като най-възрастния артист, записващ албуми. В това начинание стимул и рамо и дава радио Jazz FM, което продуцира новия й проект, събиращ на едно място важни моменти от целия й творчески път. „Идеята да кандидатстваме за „Гинес“ няма да промени с нищо албума. Но с това искаме да покажем, че има такива хора, които на 92 живеят с музиката и го могат. Искаме да дадем стимул на всички останали и не на последно място да заявим Лени като принос“, казва Светослав Николов, програмен директор на радиото и идеен двигател на това начинание. Всичко започва през лятото на 2018-а именно покрай неговото проучване на живота на Вълкова за специалните издания „Джаз истории“, където представя легендите на стила у нас. Няколко месеца по-късно певицата прави представяне в клуб „Перото“ в София, където записват на живо предаването с нейно участие. Докато я гледа как пее, той се убеждава, че трябва да й помогне да запише албум. Самата през втората половина на 40-те години общо 6 песни. Светослав успява да намери 4 от тези парчета – три в Политехническия музей и едно от самата изпълнителка. Тези архиви също са включени в предстоящия албум, който е почти готов. Всичко останало Лени записва наново в студио в София. За целта се прибира от Лондон в България за три месеца. Влизат в студио през ноември 2019-а и до края на декември са почти готови. Остават малко довършителни работи и албумът трябва да се появи на бял свят през пролетта. „Тя е ужасно жизнена дори на тези години, но когато запее, цъфти и грее. Музиката я държи“, смята програмният директор на Jazz FM. Особен акцент в албума са песните, написани от Йосиф Цанков, а днешните аранжименти са дело на внука му Вили Стоянов, който свири с Лени и на епизодичните й живи участия у нас. Сред записите са и световни шлагери с хумористични текстове, джаз стандарти и дори джаз версии на оперни арии, които изпълнява от самото начало на кариерата си и е истински новатор. Започва професионалния си път през 1945 година, когато печели конкурс за солистка на първия ни джаз оркестър - на Асен Овчаров. Избрана е измежду 50 певици, и то единодушно и с въодушевление от всички музиканти. На прослушването се явява последна и както и на останалите, й акомпанира самият Асен Овчаров. Но докато Елена пее, колегите му го викат да застане отстрани и да чуе това момиче чудо. Така става първата постоянна солистка на бенда, като дели микрофон с емблематичния Александър Николов – Сашо Сладура. Скоро след като се присъединява към формацията защото цялото й име звучало „малко строго“. Но красивата и талантлива изпълнителка всъщност е радвала с гласа си всички около себе си още от малко дете. „Още от много малка пеех всички модерни за това време шлагери“, каза пред „Монитор“ певицата. Родителите й също обичали да пеят, а баща й ги водел на всички спектакли в театър „Одеон“, след което отивали в „Гамбринус“, за да слушат музика за танци в изпълнение на Тодор Каролеев. В подобна атмосфера неминуемо се зародила любов към музиката и у Елена, която разказва как увеличавала радиото и пеела с пълна сила, като огласяла цялата махала в район „Илинден“ в София, където били едни от първите заселници, дошли от Македония. Бързо след като се качила на сцената с „Джаз Овчаров“ спечелила симпатиите не само на публиката, но и на музикалната гилдия, които поставя тежката корона „Кралица на джаза“ на главата й. Какво обаче е означавала тази титла в онези години и дали е тежала? Лени не може да каже. „Тази титла я нямаше тогава“, скромно споделя Лени. Съвсем не е усещала и отговорността да е „първата“. „Аз просто обичах да пея, споделя тя. За спокойствието и увереността й на сцена със сигурност допринасят и самият Асен Овчаров и неговите музиканти – до един високи професионалисти. Въпреки че всичко се е случвало през 40-те години, в един различен политически режим, който по никакъв начин не е толерирал американското влияние, тя е работила в завидно спокойна обстановка. „Асен Овчаров получаваше плочи и ноти с джаз изпълнения, които преработваше за своя оркестър и за мен“, спомня си Вълкова. За трудностите на тогавашния режим обаче певицата не говори. Неведнъж е споделяла, че е пяла и пред първите във властта, но отказва да се хвали с това. Никога обаче няма да забрави срещата си с един голям свой колега - Аспарух Лешников, който й е дал и най-ценния съвет, който помни и следва и до днес. Той й казал: „Сега си известна, остани така непринудена, каквато си!\" Ръководителят й в оркестъра Асен Овчаров е човекът, положил професионалното начало на джаз сцената у нас, като изнася първите концерти с биг бенд, както и първия концерт, излъчен на живо по радиото. Това се случва през 1947 г. в новооткрития бар „Астория“ във Варна. който пуска кабел и излъчва директно от заведението, след което има доста големи неприятности за смелата си постъпка. По това време Лени вече е започнала да пее като солист и на сформирания от отделили се членове на „Джаз Овчаров“ нов оркестър - „Оптимистите“, начело с Божидар Сакеларев. По-късно става вокалистка в оркестъра „Джаз темпо“ на Димитър Ганев, прераснал в Биг бенд на Българското национално радио. Името си записва и в афишите като част от „Трите Л-ета“ - Лени Вълкова, Люси Найденова (заместена по-късно от Лиана Антонова) и Леа Иванова, като една от общите им появи е съпътствана и от забавно недоразумение. Печатна грешка в афиша ги превръща от „Трите Л-ета“ в „Три телета“, разказа пред Jazz FM Вълкова. Дългата й кариера преминава през най-големите оркестри и в пътувания извън страната. „Пътувала съм, имала съм предложения, но не ми се е искало да оставам там“, казва Лени. И винаги се е връщала в родината си, въпреки че от доста години вече живее в Лондон, но не защото се е изселила, а защото там е дъщеря й заедно със семейството си. Наследниците на Вълкова обаче избират друг път и никой от тях не проявява афинитет към музикална кариера. Може би затова, за да поддържа музиката у дома, Вълкова не спира да пее и до днес. Според самата нея това е и начинът да запази гласа си във форма, като и днес без никакви притеснения просто застава пред микрофона и джазира ненадминато.", "date": "2020.02.02", "title": "Лени Вълкова - живата история на БГ джаза"}
{"url": "https://www.monitor.bg:443/bg/a/view/udyljavat-s-oshte-mesec-bedstvenoto-polojenie-v-pernik-187528", "text": "Бедственото положение в Перник се удължава с нови 30 дни, считано от неделя. Решението е на областния кризисен щаб, съобщи Нова ТВ.  Градът е на воден режим от 18 ноември. В събота започна изграждането на водопровода, по който Перник ще получава вода от язовир „Белмекен”. Връзката е при Мало Бучино и трябва да бъде завършена за около 40 дни. Когато новият водопровод е готов, миньорският град ще спре да използва водата от „Студена”. Язовирът ще бъде почистен и ще се изчака да се напълни отново.", "date": "2020.02.02", "title": "Удължават с още месец бедственото положение в Перник"}
{"url": "https://www.monitor.bg:443/bg/a/view/machine-head-svirjat-tri-chasa-bez-podgrjavashti-187530", "text": "Концертът на Machine Head на 13 май в зала „Универсиада“, с който радио Тангра мега рок ще отпразнува 14-тия си рожден ден, ще бъде без подгряващи банди, обявиха организаторите. “Поради все по-настоятелни запитвания от различни метъл групи, не само от България, но и от целия район на Балканите, трябва да благодарим на всички за интереса, но и отново да припомним, че участието на подгряващи артисти в този концерт е невъзможно! MACHINE HEAD ще представят 3-часова програма, разделена на две части: Част 1 - поредица от модерни класики на Machine Head като \"Imperium\", \"Halo\" и \"The Blood, The Sweat, The Tears\". Част 2 - всички песни от легендарния дебют \"Burn My Eyes\", изсвирени на живо, на концерт, за първи път в историята. Специално за случая, заедно с Роб Флин и Джаред Макийчърн, феновете ще видят отново оригиналните Крис Контос (барабани) и Логан Мадър(китара)\", обясниха от Тангра мега рок.  Билетите с цена 50 лв вече се продават, а в деня на шоуто ще струват 60 лв. Деца до 7 години (включително) нямат нужда от билет, но трябва да бъдат с придружител.", "date": "2020.02.02", "title": "Machine Head свирят три часа без подгряващи"}
{"url": "https://www.monitor.bg:443/bg/a/view/novak-djokovich-zapazi-koronata-si-v-melbyrn-187548", "text": "Новак Джокович спечели рекордната си осма титла от Откритото първенство на Австралия по тенис. Това стана след страхотна 4-часова битка във финала на „Род Лейвър Арина“, в която надигра Доминик Тийм (Ав) с 6:4, 4:6, 2:6, 6:3, 6:4. Това е и 17-ти трофей за сърбина от турнири от „Големия шлем“, като изостава само от Роджър Федерер (20 титли) и Рафаел Надал (19). Благодарение на успеха в Мелбърн Джокович се завръща на лидерската позиция в световната ранглиста. За Доминик Тийм това беше трета загуба във финал на турнир от Шлема, след като през последните два сезона отстъпи пред Рафаел Надал на „Ролан Гарос“. Освен че защити титлата си от м.г., Джокович продължава да няма загуба на финалите в Мелбърн. Той не познава вкуса на загубата от началото на сезона, като победата му на финала бе под №13 от началото на 2020 г. В шампионската си реч Джокович трогна всички. Той поздрави достойния си опонент и говори емоционално за смъртта на Коби Брайънт и пожарите в Австралия, които отнеха човешки животи. „Благодаря на моя екип, моето семейство, брат ми, който е тук. Благодаря ти, че дойде в Австралия, за да прекараш качествено време с мен, обърна се към най-близките си Ноле. - В Австралия се случиха някои ужасни неща. Страната трябваше да се справя с огромни пожари, хора загубиха живота си. През тези дни загубих един човек, който приемам за много близък, за мой ментор - Коби Брайънт. Всичко това е едно напомняне за нас, че трябва да сме със семействата си, да сме близко до хората, които ни обичат. Да бъдем сплотени и единни. Ние сме професионални спортисти и даваме всичко от себе си на корта, но има много по-важни неща в живота, на които трябва да обръщаме внимание“, добави Джокович. В заключение сърбинът каза, че е изключително благодарен отново да спечели турнир. „Това е любимият ми турнир, любимият ми корт и съм щастлив, че отново държа трофея“. Доминик Тийм не пропусна да изрази уважението си към Джокович и неговия екип, както и към другите двама лидери в световния тенис Рафаел Надал и Роджър Федерер. „Те вдигнаха равнището на тениса на изключително ниво, сподели австриецът и допълни: Australian Open беше приятно развлечение след всичко, което се случи в тази прекрасна страна през последните месеци. Надявам се хората, които продължават да се борят с пожарите, да успеят да се справят и да овладеят ситуацията. За мен бе абсолютно удоволствие да бъда тук. Australian Open е едно от най-добрите спортни състезания в света изобщо. Гледам напред към следващата година\".", "date": "2020.02.02", "title": "Новак Джокович запази короната си в Мелбърн"}
{"url": "https://www.monitor.bg:443/bg/a/view/dvama-v-aresta-probvali-rushvet-na-katadjii-187527", "text": "Двама шофьори се озоваха в ареста, след като пробваха да бутнат рушвет на пътни полицаи. Те са били спрени при рутинна проверка, провела се в последните 36 часа в Пловдив и региона. Общо са били проверени 2011 моторни превозни средства и 2633 ма водачи на територията на областта. Съставените актове за установяване на административни нарушения (АУАН) са 179, а наложените глоби по фиш са 201. За различни нарушения са образувани 36 досъдебни производства и 2 бързи. Двама от проверените водачи - един в областния център и един в Асеновград, са се опитали да дадат подкуп на проверяващите ги униформени служители и са били задържани на основание чл.304 а от НК. При 26 от проверените водачите дрегерът е показал, че са шофирали под въздействие на алкохол с над 1.2 промила, а при 16 души е отчел под 1.2 промила. Шестима са задържаните водачите, управлявали МПС под въздействие на наркотични вещества. 74 от проверените шофьори са били без поставен обезопасителен колан,а 52 от автомобилите са билитехнически неизправни. Десет от автомобилите са били без сключена застраховка Гражданска отговорност , а 49 от проверените лица са били с нередовни документи. 21 са констатираните нарушения свързани с неспазване на светлинни сигнали и пътна маркировка. Санкционирани за други нарушения по Закона за движение по пътищата са 203 от проверените водачи. Като резултат от проведената акция на територията на област Пловдив за различни криминални престъпления са задържани 23 лица. Най- голям брой нарушители са установени в Хисар, където 5 ма от водачите са шофирали след употребата на алкохол и един под въздействие на наркотици. Най- високия отчетен показател в населеното място е 1.84 промила. В Раковски шофирали след употреба на алкохол са били 3 ма от водачите, като най- високия отчетен показател е 1.79 промила.   Снимка МВР", "date": "2020.02.02", "title": "Двама в ареста, пробвали рушвет на катаджии"}
{"url": "https://www.monitor.bg:443/bg/a/view/agent-akademik-gleda-v-kristalnoto-kylbo-i-mu-se-privijda-peevski-187526", "text": "Сумрачна стая. В средата, с тюрбан на главата, се е разпищолил корпулентният бивш журналист Огнян Стефанов, известен още като Агент Академик. Надвесен над кристално кълбо, явочникът на Държавна сигурност се преквалифицира неумело във врачка. Личната врачка на банкера Цветан Василев. Агент Академик гледа на боб и кафе и вещае бъдещето на държавата, но най-паче на депутата и издател на „Телеграф медиа“ Делян Пеевски, когото се опитва от много време да представя за някакъв всесилен зъл дух. - Виж там какво ще предскажеш за Пеевски – боботи в ухото му гласът на банкера беглец Цветан Василев. И още: Бързичко гледай, че след малко имам конферентен разговор с дъщеря ми Радосвета Вас (кръстил я е така от сантимент по някогашната гърла Соня Васи, а и да не личи толкова сходството във фамилиите). - Виждам, виждам... - запецва новоизлюпената врачка Агент Академик Стеф. Колкото и да се взира в кълбото, вижда само една дамаджана с пърцуца. Трябва му нещо по-качествено и по-силно, за да разгърне таланта си. Въпреки това не може да откаже на ВИП клиента си. Затова вади от джоба си мазна кърпа, в която преди време се е подвизавала сочна плескавица и забърсва потта, избила по челото му. - Виждам, виждам... ми като нищо не виждам. Притеснен от перспективата кръшната му осанка да залинее от глад, ако му се наложи да се препитава като врачка, Агент Академик пуфти, все едно са го накарали да върши някаква физическа дейност, различна от лазенето пред господаря му. Отведнъж си спомня, че врачуването много наподобява на доносите за Държавна сигурност и мисълта му се отприщва като буен поток. - Виждам, шефе, виждам – провиква се Агент Академик Стеф и почва да реди бързо, преди в кристалното кълбо да се появи пак дамаджаната, с приканващ поглед да обгърне снагата й.- Случилото се с Божков бе описано още на 21.11.19, следва Борисов... Тъй като спомените на Агент Академик често му изневеряват, се разравя в архива на сайта, с който уж няма нищо общо, освен в случаите, когато нарежда на обслужващия персонал чий пост от Фейсбук да препише, с все правописните грешки. Освен също така и в случаите, когато сам се разписва като Борис Петков, д-р Димитър Попкутуев или Екип на Фрог нюз. Колкото повече – толкова повече, както би казал Мечо Пух, на когото корпулентният бивш журналист не е фен, липсва му всякакво чувство за хумор, за да се припознае в някакъв дебелак, който обича да бърка в гърненцето с мед и да облизва лапа. Пък и за какво му е мед, като може да взима пари в брой. Кофти, че излязоха данни какви парични постъпления е имал персонално той от банкера, бъркал в КТБ като в собствения си джоб и раздавал щедро възнаграждения на преданите му агенти от ДС и дашни журналистки с повехнала слава. Агент Мечо Академик Пух се облизва, защото предвкусва голяма дажба, макар доскоро да не му бе хрумвало, че може да се препитава и като врачка. Но както той сам признава: „Не е нужно човек да е пророк като Ванга или Джоузеф Смит, за да предвиди някои събития“. Понеже не е нито Ванга, нито Джоузеф Смит, на Агент Академик му остава да предвиди размера на хонорара си. Това комай е единственото, в което уцелва, за разлика от фантасмагориите по адрес на Пеевски. Защото гледането в кълбото не е като гледането на и в дамаджана.", "date": "2020.02.02", "title": "Агент Академик гледа в кристалното кълбо и му се привижда Пеевски"}
{"url": "https://www.monitor.bg:443/bg/a/view/zakopchaha-shefa-na-levski-potvyrdiha-aresta-na-bojkov-187533", "text": "Обединените арабски емирства официално са потвърдили, че на тяхна територия е задържан издирваният Васил Божков. Заедно с него е арестуван и собственикът на мажоритарния пакет акции във футболен клуб \"Левски\" - Георги Попов. Това съобщи главният прокурор Иван Гешев, цитиран от бТВ. \"Има официално потвърждение от Обединени арабски емирства за ареста на Васил Божков и други две обвинени лица\", заяви той. Предстои изпращане на документи за екстрадиция, което ще се направи по процедурата, която е правена до момента и в други такива случаи, поясни той. \"Правили сме го досега и за Цветан Василев, и за Арабаджиеви, и за Баневи, и за Димитър Желязков. Действаме по същия начин и виждате резултатите\", каза още Гешев. Георги Попов има обвинение за участие в организирана престъпна група, което му беше повдигнато заедно със 7-те обвинения на Божков. От 6 март 2019 г. Попов е притежател на 86,6% от акциите на \"Левски\". На официалното Общо събрание той се представи като вицепрезидент на НОВЕ Холдинг.", "date": "2020.02.02", "title": "Закопчаха шефа на \"Левски\", арестът на Божков потвърден "}
{"url": "https://www.monitor.bg:443/bg/a/view/zakopchaha-11-s-visjashti-dela-pri-specakcija-187525", "text": "11 лица с две и повече висящи дела са били задържани при специализирана операция на прокуратурата и полицията срещу битовата престъпност в Белослав и варненското село Синдел, съобщи DarikNews. На място е и главният прокурор Иван Гешев, който в вчера обяви, че започва кампания с регулярни акции срещу битовата престъпност в цялата страна. По-късно се очаква главният прокурор и главният секретар на МВР Ивайло Иванов да посетят и пристанище Варна, откъдето за Италия ще бъде върнат незаконно внесен у нас боклук.", "date": "2020.02.02", "title": "Закопчаха 11 с висящи дела при спецакция "}
{"url": "https://www.monitor.bg:443/bg/a/view/kradci-poiskaha-otkup-za-zadignat-ot-djado-petel-187535", "text": "Откуп от 23 лв. поискаха крадци, задигнали герест петел от възрастен жител на Котел в навечерието на Петльовден. Гласовитото пернато изчезнало от двора на 93-годишния самотник Петър Еремиев , който по това време прескочил до близката бакалия, за да напазарува. Птицата била много скъпа за дядото, който преди време се прочу с отглеждането на друго петле, станало му своеобразен пазач и намерило място в телевизионните хроники.Заедно с живата плячка изчезнали и две левчета, оставени върху масичката в кухнята. След като напразно издирвал петела си сред комшиите дядо Петър получил тайнствено обаждане, че любимецът му ще бъде върнат обратно, но при условие, че остави на определено място левчетата. Сторил го и рано заранта на 2 февруари, навръх празника Сретение Господне животинката отново пропяла в двора му, разказва местната телевизия Котел нюз. Историята потвърди и кметът на Котел Касто Каранашев, който в неделя се беше запътил да се срещне със самотника-пенсионер, той е подал и сигнал към местното РУ „Полиция“, за да бъдат открити и задържани изнудвачите. Дядо Петър Еремиев има зад гърба си 42 години работа , от които  две десетилетия в горското стопанство. При злополука загинал единственият му си, не след дълго се споминала и съпругата му, която не понесла сполетялата я трагедия. „И аз тъгувам, но имам силен дух, който ми помага да надмогна мрачните мисли, давайки си сметка, че става въпрос за неща, които няма как да върна, и нямам вина и угризения за тях. Живея, като се усмихвам на всеки, поздравявам първи, нищо, че съм по-възрастен. Не пропускам възможността да разговарям с хората дори понякога и да ставам досаден. Ако си добър човек, ако живееш така, за да не правиш лошо на никого и помагаш на всекиго,  можеш ли да му помогнеш – няма как да не си здрав и щастлив. Здравето на тялото идва от добротата на човешката душа…“, споделя пред телевизионната камера и микрофон котелският старец.", "date": "2020.02.02", "title": "Крадци поискаха откуп за задигнат от дядо петел"}
{"url": "https://www.monitor.bg:443/bg/a/view/emil-radev-ot-2021-g-grajdanite-na-es-shte-pytuvat-do-velikobritanija-s-pasport-187518", "text": "След Brexit във Великобритания остават да живеят близо 150 000 българи. Ще се появят ли опашки от пътници по британските летища и ще поскъпнат ли автобусните билети до Острова – отговори даде евродепутатът Емил Радев пред Нова ТВ. „Първоначалните условия за българите, които учат във Великобритания, няма да бъдат променени. Университетите в Шотландия заявиха ясно, че няма да има промяна в таксите. Вероятно ще има визи за тези, които работят в страната. Това ще стане ясно, след като разберем дали ще има споразумение между ЕС и Обединеното кралство”, каза Радев.  Той обясни и какво ще се промени за българските превозвачи. „Ако няма споразумение, вероятно ще влезе в сила митнически режим .И ЕС, и Обединеното кралство се опитват да се договорят, за да не пострада бизнесът, особено на транспортният. След 1 януари 2021 г.обаче вероятно ще са ни нужни задгранични паспорти, за да пътуваме до Великобритания”, заключи Радев.  ", "date": "2020.02.02", "title": "Емил Радев: От 2021 г. гражданите на ЕС ще пътуват до Великобритания с паспорт"}
{"url": "https://www.monitor.bg:443/bg/a/view/diana-dimitrova-rabotete-za-simetrija-na-dushata-187534", "text": "Любимката на зрителите Диана Димитрова призовава околните да работят за „симетрия на душата“. Звездата от медицинската драма „Откраднат живот“ направи този апел с публикация в социалните мрежи, а причината – провокирана е от страховете на обществото. \"Има дни, когато догмите, изискванията, страховете, калъпите на обществото ме провокират. Скоро ще навърша тридесет години и Това ми позволява да изиграя всичко и да изглеждам, както поискам. Лошата новина е, че промитите мозъци се увеличават... Вие сте прекрасни, независимо какъв цвят е кожата ви, зъбите ви, килограмите или луничките ви. Работете за симетрията на душата. Тя е важната.\", написа тя. Междувременно чаровната брюнетка е ангажирана със снимките на новия сезон на „Откраднат живот“, който се очаква скоро да стартира по Нова тв.", "date": "2020.02.02", "title": "Диана Димитрова: Работете за симетрия на душата"}
{"url": "https://www.monitor.bg:443/bg/a/view/shefovete-privikvat-krushchich-za-objasnenija-187547", "text": "Треньорът на ЦСКА Милош Крушчич ще има тежък разговор с ръководството на клуба след прибирането си в България, научи „Монитор“. Сърбинът и футболистите му трябва да кацнат тази вечер в София след катастрофалния лагер в Испания, където за 5 мача „армейците“ не успяха да вкарат нито един гол, записвайки едно равенство и 4 загуби. Трагичната игра на тима вбеси собственика Гриша Ганчев, който веднага след последната загуба с 0:2 от „Яблонец“ бесен се е обадил на Крушчич. Босът е разпоредил спешна среща със сърбина, който ще трябва да дава обяснения за катастрофалното състояние на тима преди подновяването на сезона. Не е изключено сърбинът да бъде уволнен в идните дни, въпреки че далеч по-вероятно изглежда все пак да получи шанс до вечното дерби с „Левски“. Ако обаче ЦСКА не спечели двубоя на 15 февруари, сърбинът със сигурност ще си стегне багажа. Самият Крушчич пък вбеси феновете с неадекватните си коментари, като заяви, че ЦСКА е направил добра подготовка в Испания и не мисли за оставка. „Позитивните неща в отбора са повече от негативните. Не мисля за оставка, а как в оставащите 2 седмици до старта на официалните мачове да се подготвим добре физически и тактически“, заяви Крушчич.", "date": "2020.02.02", "title": "Шефовете привикват Крушчич за обяснения "}
{"url": "https://www.monitor.bg:443/bg/a/view/alek-aleksiev-pomaga-na-uchenici-s-biografijata-na-botev-187537", "text": "Един от новите любимци на родните киномани – Александър Алексиев („Възвишение“, „Откраднат живот“) се зае с просветителска дейност. Той се включи и даде глас за платформата за онлайн уроци – уча.се. Алек е озвучил урок за Христо Ботев, и по-точно – за биографията и живота на поета революционер. „Добър ден, аз съм Александър Алексиев и може да ми казвате Алек“, представя се в началото актьорът, след което поздравява на румънски за да въведе децата в живота на Ботев, прекаран в голямата си част в северната ни съседка и завърнал се в България с кораба „Радецки“ с „мисия да отвори очите и да бъде като фар в мъглата на непросветлението“, разказва синът на Стоян Алексиев. Той увлекателно разказва за революционера с извадки от биографията му от Захари Стоянов и Иван Вазов. Визуализацията във видео-урока пък намига към Алексиев със симпатично аниминирано човече с неговия образ.", "date": "2020.02.02", "title": "Алек Алексиев помага на ученици с биографията на Ботев"}
{"url": "https://www.monitor.bg:443/bg/a/view/morkovite-na-edro-padnaha-s-19-krastavicite-skochiha-s-24-na-sto-187538", "text": "Морковите поевтиняха през миналата седмица с 18,8% до 0,65 лева за килограм, а цената на оранжерийните краставици се увеличи с 24,1 на сто, до 4,28 лева, съобщава Държавната комисия по стоковите борси и тържищата (ДКСБТ). Цената на зелето падна с 5,2 на сто до 0,55 лв./кг, а червените чушки поевтиняха с 5,6 на сто, средно до 2,72 лева. Оранжерийните домати се понижиха с 3% до до 2,60 лева за килограм. При плодовете ябълките поевтиняха с 6,7 на сто, до 1,12 лв./кг. Лимоните поскъпнаха леко само с 1% и се продаваха по 2,12 лева за килограм. Бананите се предлагат по 2,15 лева за килограм; портокалите - по 1,30 лв./кг; мандарините поевтиняха с 1,2 на сто - до 1,69 лева за килограм. Кравето сирене поскъпна с 0,6 на сто и се търгува по 6,39 лв./кг, а кашкавалът \"Витоша\", се купуваше на едро по 10,49 лв./кг. Олиото поскъпна с 2 на сто и се продаваше по тържищата по 2,05 лева за литър. Пакетче краве масло от 125 грама вървеше на едро по 2,19 лева. Пилешкото месо през миналата седмица търгуваше по 4,10 лева за килограм на едро в края на седмицата. Захарта поскъпна с 1,6 на сто до 1,30 лв./кг. Цената на ориза падна с една стотинка до 1,97 лева за килограм. Яйцата се продаваха средно по 0,21 лева за брой. Индексът на тържищните цени /ИТЦ/, който отразява цените на хранителните стоки на едро, скочи през последната седмица на януари с 0,5 на сто. От началото на годината ИТЦ се е повишил с 8,01%.", "date": "2020.02.02", "title": "Морковите на едро паднаха с 19%, краставиците скочиха с 24 на сто"}
{"url": "https://www.monitor.bg:443/bg/a/view/palma-vyv-vseki-vtori-produkt-186974", "text": "Вероятно го има в шампоана, който сте използвали тази сутрин, в сапуна, с който сте се измили, в пастата ви за зъби и дори във витамините, които сте взели. Както и в грима, който сте нанесли на лицето си. Може да го има в хляба, който сте препекли за закуска, в маргарина, който сте намазали върху филиите, или в сметаната, която сте сложили в кафето си. Ако сте използвали масло или мляко, то кравата, от която те са дошли, също е хранена с него. Почти сигурно е, че днес сте използвали палмово масло, пише Би Би Си. Дори превозното средство, с което днес сте пътували – автобус, трамвай или кола, се движи с гориво, което съдържа палмово масло. По-голямата част от дизела и бензина, които използваме, има биодобавка. А тя съдържа основно палмово масло. Дори електричеството, което захранва електроуредите, е произведено отчасти от изгаряне на палмови ядки. Палмовото масло е най-популярното растително масло в света.  То е в половината от потребителските стоки. Фермерите са произвели 77 милиона тона палмово масло за световния пазар през 2018 г. Очаква се това количество да нарасне до 107,6 милиона тона до 2024 г. Палмовото масло е толкова застъпено в живота ни заради своя уникален химичен състав. Добива се от плодовете на маслената палма. Бледо е на цвят и е без мирис. Това го прави удобна добавка за храните. Има висока точка на топене и е богато на наситени мазнини, което е идеално за създаване на топящи се в устата кремове и сладкарски изделия.  Преди всичко растителните масла имат нужда частично да бъдат хидрогенирани – процес, в който водородните атоми по химичен път се добавят към мастните молекули – за да се постигне същата консистенция. При този процес се създават нездравословни трансмазнини. Уникалната химия на палмовото масло му придава дълъг срок на годност, който се предава и на продуктите, в което то присъства.  Маслените палми се отглеждат лесно в тропиците и са много печеливши за фермерите. Но бързата експанзия на плантациите е причина за масово изсичане на горите в Индонезия и Малайзия и за разрушаване на хабитата на дивите животни там, сред които е орангутанът. Ясно е, че палмовото масло не може да изчезне. Почти невъзможно е да го избегнем, както и да го заместим с нещо друго. Учените обаче работят по въпроса да разкрият алтернативи за посрещане на нашите нужди от храна, гориво и козметика.", "date": "2020.02.02", "title": "Палмово масло във всеки втори продукт"}
{"url": "https://www.monitor.bg:443/bg/a/view/velikobritanija-njama-da-pravi-otstypki-v-pregovorite-s-es-187519", "text": "Британският премиер Борис Джонсън ще предупреди Брюксел, че Великобритания няма да направи отстъпки в търговските преговори с ЕС, пишат британски медии. В понеделник Джонсън ще произнесе реч пред лидери на бизнеса, чуждестранни посланици и ръководители на аналитични центрове. Пред тях, както се очаква, Джонсън ще каже, че Лондон няма да допусне \"съгласуване с общите правила и норми на ЕС, юрисдикция на европейските съдилища и отстъпки\". Великобритания ще се стреми към сключване на споразумение за свободна търговия подобно на това между ЕС и Канада. То позволява да се осъществява практически пълна безмитна търговия, но въвежда редица митнически проверки на стоките и не обхваща важни за Великобритания пазари на услуги. Ако до подобен род споразумение не се стигне, то Лондон е готов и да търгува при по-малко изгодни за себе си условия. \"Има два възможни резултата от преговорите - споразумение за свободна търговия подобно на канадското или по-малко сложна договореност, като тази с Австралия. Ние сме готови да се стремим към сключването на което и да е от двете\", казва източник от канцеларията на премиера. \"Ние сме напълно независими и нашият подход към споразумението за свободна търговия няма да зависи от нашите предишни задължения. Ние също така няма да се съгласим на задължения, които ЕС преди това не е искал от други страни при сключването с тях на споразумения за свободна търговия\", казва източникът, цитиран от телевизия \"Скай нюз\".", "date": "2020.02.02", "title": "Великобритания няма да прави отстъпки в преговорите с ЕС"}
{"url": "https://www.monitor.bg:443/bg/a/view/vtori-den-trifon-zarezan-lulee-obshtina-simitli-187524", "text": "Тази година Трифон Зарезан се случи в събота, което показа, че традицията се затвърди и в днешния неделен ден.  В Симитли и селата наоколо много местни и гости ценители на хубавото червено и бяло вино се събраха от вчера на руйно вино, вкусни мезета на скара и веселба в чест на празника. Лозари, винари и просто любители на виното, напълниха чаши с червено и бяло вино и вдигнаха наздравици за здраве и берекет. Оркестър се грижеше за настроението на празнуващите, а дълги и кръшни хора се виеха на площада. Трифон Зарезан не пропуснаха да отбележат и в село Ракитна. Много мезета на скара и веселба не липсваха и там. Лозари и винари вдигнаха наздравици за здраве и берекет. Там лозята заряза кметът Стефан Костов, като през цялото време наричаше за много здраве, берекет и пълни чаши с вино през следващата година.   Трифон Зарезан отбелязаха и в село Полена. Отбелязването на празника на виното на площада на селото вече е традиция, откакто кметът на селото Веселин Топузов организира Трифон за своите съселяни. Ценителите на хубавото червено и бяло вино бяха посрещнати с домашно приготвени мезета и майсторлъшки опечени суджуци. Кметът на община Симитли Апостол Апостолов не пропусна и празника в Полена. Лозята в двора на църквата заряза кметът Веселин Топузов. Трифон Зарезан е! Не пропуснаха да го отбележат и жителите на Дългата махала, Симитли. Лозари, винари и просто любители на виното, напълниха чаши с руйно вино и вдигнаха наздравици за здраве и берекет. Оркестър се грижи и през днешния ден за настроението на празнуващите, а дългите и кръшни хора продължават и през днешния неделен ден.", "date": "2020.02.02", "title": "Втори ден Трифон Зарезан люлее Симитли"}
{"url": "https://www.monitor.bg:443/bg/a/view/ptichi-grip-udari-fermi-v-kitaj-187522", "text": "Епидемия от птичи грип H5N1 е регистрирана в китайската провинция Хубей, където бе регистриран за първи пъти коронавирусът, съобщават световните агенции. Засега не се съобщава за случай на заразени хора. Птичият грип е хванат във ферма за бройлери с 7850 домашни птици в град Шаоян, като 4500 от тях са умрели от болестта. За да се предотврати заразата властите вече са унищожили 17 800 птици. По данни на Световната здравна организация (СЗО) първите известни случаи на заболявания на хора от грип A(H5N1) са станали в Хонконг през 1997 г., когато от болестта са починали 6 суши. Вирусът се появи отново през 2003 г. в Китай и отново в Хонгокнг. Тогава в 15 страни бяха установени 655 случая на инфекцията по хора като в 392 от тях изходът бе летален.", "date": "2020.02.02", "title": "Птичи грип удари ферми в Китай"}
{"url": "https://www.monitor.bg:443/bg/a/view/kakvo-se-krie-zad-datata-2-02-2020-187520", "text": "Какво се крие зад датата 2.02.2020 г., в която са събрани толкова много еднакви числа? Много двойки избират дати като днешната, за да сключат брак. „Тази дата е изцяло женска и трябва да се изясняват отношенията с жени. Няма мъжки елемент в нея. Когато се натрупат много еднакви числа, избива по много от всичко – и от доброто, и от лошото на числото. В тази дата има само вода, което не е добре“, обясни нумерологът Ели Маринова пред бТВ. Дали тази дата ще донесе щастие на двойките, които са избрали да сключат брак именно на нея, зависело и от личните им числа. „Вярванията са, че годежите се правят в понеделник и четвъртък, а сватбите – в неделя. Събота не се прави сватба, защото е ден на Сатурн, а е и ден на мъртвите“, обясни още Ели Маринова. „Всеки човек си има щастливо число и то може да бъде изчислено за всеки индивидуално. Но човек може и сам да си избере такова число според собствените си усещания и нагласи“, поясни нумерологът. 2020-а e и годината на плъха. По думите на нумеролога той е най-интелигентният знак в китайския зодиак. През тази година много строго е застъпена екологията и опазването на природата.", "date": "2020.02.02", "title": "Какво се крие зад датата 2.02.2020? "}
{"url": "https://www.monitor.bg:443/bg/a/view/147-djigiti-za-chasove-zasecheni-v-pazardjishko-187523", "text": "Само за броени часове по пътищата на пазарджишки регион са били засечени 147 шофьори, които карали с превишена скорост. Това съобщи говорителят на местната Областна дирекция на МВР Мирослав Стоянов, обобщавайки резултатите от проведената специализирана полицейска акция за контрол над участниците в движението. Акцията е била по заповед на шефа на пазарджишката областна дирекция ст.комисар Ивайло Тишев, а нейното реализиране е във връзка и с провеждащата се национална акция за контрол над скоростните режими. В събота вечер в рамките на няколко часа 6 автопатрулни екипа на „Пътна полиция“ и 1 на „Охранителна полиция“ са извършили проверки на стотици автомобили, на техните водачи и пътници. Служителите са били разположени както на главни пътища, така и на пътища в близост до малки населени места.   Установени общо 237 нарушения на Закона за движение по пътищата. Водач във Велинград е задържан за срок от 24 часа заради шофиране след употреба на алкохол над 1,2 промила, а друг е в ареста заради управление на МПС без регистрационни табели. Освен нарушителите с превишена скорост-147 души, са били санкционирани 12 водачи заради неизползване на обезопасителни колени. Нарушенията за управление на технически неизправни МПС – са 3 броя , за управление на МПС без годишен технически преглед – 4 броя, за нередовни пътни документи – 8 броя. Спрени от движение са 2 коли и двама шофьори са останали без книжки заради неплатени глоби.", "date": "2020.02.02", "title": "147 „джигити“ за часове засечени в пазарджишко"}
{"url": "https://www.monitor.bg:443/bg/a/view/matego-muzikata-i-senzacijata-sa-mi-vyv-venite-187508", "text": "\"Свят изпепелен\". Това е името на втората песен на певеца Матего, който заложи на Лондон за локация на снимките към видеото. и единственото нещо, което можех да правя с удоволствие беше да пиша текстове на песни. Радвам се, че успях да събера себе си и да създам нещо, от което сега съм горд\", разказва за проекта си той. Клапата за клипа щраква в централен Лондон и в китна английска провинция. Режисьор на лентата е Ивайло Георгиев. Матего доскоро е живял в САЩ и Барселона. Прибирайки се в България обаче решава да отвори нова страница в живота си. \"Да създам образ, който никой не е очаквал за българския пазар, за мен е задължение и задача. Музиката и сензацията са ми във вените\", отсича той.", "date": "2020.02.02", "title": "Матего: Музиката и сензацията са ми във вените (ВИДЕО)"}
{"url": "https://www.monitor.bg:443/bg/a/view/jivakyt-stiga-20-dnes-187511", "text": "Днес над по-голямата част от страната ще преобладава слънчево време, но облачността от северозапад постепенно ще се увеличава. Само на изолирани места ще превали слаб дъжд. Вятърът ще се ориентира от запад-северозапад, ще се усили до умерен, в Северна България ще е и временно силен. Максималните температури ще са предимно между 15° и 20°. Това съобщи дежурният синоптик Георги Цеков от Националния институт по метеорология и хидрология (НИМХ) за„Фокус”. По Черноморието ще преобладава слънчево време, а привечер от запад облачността ще се увеличи. Ще духа до умерен вятър от запад-югозапад. Максималните температури ще са между 13° и 18°. Температурата на морската вода е около 8°, а вълнението на морето ще бъде 1-2 бала. Над планините облачността ще е променлива, по-значителна в следобедните часове. Ще духа умерен, временно и силен вятър от запад-северозапад. Максимална температура на 1200 метра – около 10°, на 2000 метра – около 3°. „Наистина изключително топло начало на февруари. В неделя от запад на изток обаче облачността ще се увеличи и на отделни места ще превали слаб дъжд. В началото на седмицата температурите ще се повишат още. Ще има температури и до 24 градуса. След това ни очаква захлаждане. Още около 5 февруари ще нахлуе доста студен въздух. Ще има и сняг. Възможно е в Северна България да натрупа по-сериозна снежна покривка”, каза синоптикът от НИМХ към БАН Красимир Стоев пред Нова ТВ. Той допълни, че най-ниските температури през месеца ще бъдат между -10 и -5 градуса.  ", "date": "2020.02.02", "title": "Живакът стига 20° днес, студът се връща в сряда (ОБНОВЕНА)"}
{"url": "https://www.monitor.bg:443/bg/a/view/borisov-izrazi-syprichastnost-kym-kitaj-v-pismo-do-premiera-li-kycjan-187513", "text": "Министър-председателят Бойко Борисов изпрати писмо до премиера на Китайската народна република Ли Къцян, в което изразява съпричастността на българското правителство към китайския народ, съобщиха от правителствената пресслужба. Поводът е тревожното разпространение на коронавируса, довел до многобройни заболели и жертви. „От името на правителството на Република България и лично от свое име поднасям искрени съчувствия на семействата и близките на починалите, пожелания за скорошно и пълно възстановяване на заболелите, както и съпричастност към приятелския китайски народ в този тежък момент“, отбелязал в писмото българският премиер. Той изразил надежда, че своевременно предприетите мащабни и бързи действия от китайското правителство, медицински среди и общество за справяне с разпространението на вируса скоро ще дадат резултат и кризата ще бъде ефективно преодоляна. В писмото Борисов посочил също, че навременните и последователни мерки са от голямо значение не само за Китай, но и за международната общност като цяло. „Уверявам Ви в нашата солидарност с жителите на Ухан и засегнатите провинции и пожелавам успех на правителството и народа на Китай в усилията за справяне с коварното заболяване“, заявил още министър-председателят Бойко Борисов до китайския премиер Ли Къцян.", "date": "2020.02.02", "title": "Борисов изрази съпричастност към Китай в писмо до премиера Ли Къцян"}
{"url": "https://www.monitor.bg:443/bg/a/view/rieka-stana-evropejska-stolica-na-kulturata-187521", "text": "Хърватският пристанищен град Риека, на брега на Адриатическо море, пое днес официално щафетата на европейска столица на културата през 2020 г., предаде АФП. Няколко хиляди души не се уплашиха от проливния дъжд, за да присъстват на многото спектакли в Риека, в които през целия ден участваха стотици артисти, танцьори и певци. Зрителите успяха да се насладят на много концерти, един от които се състоя в историческата сграда на рибния пазар. Благодарение на инсталация с дължина 200 метра на авеню Корзо жителите и гостите на града можаха да се запознаят и с новата история на Риека. Главното събитие днес беше наречено, \"Индустриална опера\" и се състоя тази вечер на пристанището на Риека, емблематично място за идентичността на града и символ на неговата отвореност към света. Проявата разказва историята на Риека и представя града като пристанище на многообразието. Под този девиз ще бъдат организирани културните прояви в Риека през цялата година. В сайта на европейската столица на културата се разказва, че шоуто \"Индустриална опера\" е съчетание от звуци на града, на шума, на индустрията, на класически музикални инструменти, на хорови изпълнения и на камбанен звън, както и на звуците на самата публика, която участва активно в шоуто. Риека има 120 000 жители и беше проспериращо промишлено пристанище, в което имаше известни корабостроителници, но пострада тежко по време на войната за независимост на Хърватия. Градът е трети по големина в страната и първи хърватски град, избран за европейска столица на културата. Риека е богат откъм историческо минало и е принадлежал на различни страни през 20 в., като се започне от Австро-Унгарската империя, премине се през анексирането от Италия, после през нацистката окупация, интегрирането към Югославия, преди да стане част от независима Хърватия. Днес градът залага на туризма и културните прояви, за да оздрави икономиката си. През миналата година Хърватия бе посетена от близо 21 милиона туристи. Освен Риека, тази година и ирландският град Голуей е европейска столица на културата. Двата града получиха щафетата от Пловдив и италианския град Матера.", "date": "2020.02.02", "title": "Риека стана европейска столица на културата"}
{"url": "https://www.monitor.bg:443/bg/a/view/evakuiraha-dvete-bylgarki-ot-kitaj-187512", "text": "Двете наши сънароднички са евакуирани от Китай рано тази сутрин със закъснение. Очаква се те да кацнат във Франция, след което ще бъдат транспортирани с военния самолет \"Спартан\" към България, съобщи БНТ. След като пристигнат те ще бъдат приети за наблюдение във ВМА. Ако обаче покажат признаци на заболяването още в самолета, ще останат под карантина във Франция Третата българка вчера кацна във Германия, където ще остане две седмици. Вчера Правителството обяви четвърта от общо пет степени на опасност заради коронавируса. От Външното ни министерство съветват българите да не пътуват до Китай. А всички, които се връщат от там, ще бъдат подложени на 14-дневна карантина. На летищата ще бъдат монтирани термокамери, които да проверяват състоянието, а при явни симптоми хората ще бъдат транспортирани до лечебните заведения, подготвени за прием на заразени пациенти. Китай е взел мерки за предотвратяване и контрол на епидемията в чуждестранните дипломатически мисии на негова територия. Това се казва в съобщение на китайското посолство в София. От дипломатическата мисия призовават към спокойствие, защото паниката е най-опасна. \"Епидемията е предотвратима, контролируема и лечима. Превантивните и контролни мерки на китайското правителство са много мощни\", се казва в съобщението. Китайското правителство ще положи всички усилия за осигуряване здравето на чуждестранните граждани в Китай и ще отговори на разумните опасения и загриженост на всички страни, уверява дипломатическото представителство в София. През изминалата нощ СЗО съобщи, че е регистриран и първият случай на смърт, причинена от коронавируса извън Китай. Това се е случило във Филипините, където е починал 44-годишен мъж от Ухан. Починалият е един от двамата пациенти на територията на Филипините, за който беше потвърдено, че е заразен. Смъртта му е настъпила късно на 1 февруари, предаде БГНЕС. На 31 декември 2019 г. китайските власти информираха Световната здравна организация за огнище на неизвестна пневмония в град Ухан, разположен в централната част на страната. Експертите установиха причинителя на заболяването – коронавирусът 2019-nCoV. СЗО квалифицира случващото се като глобална заплаха за общественото здраве с международно значение Според последните данни общият брой на заразените в Китай достигна 14 370 души, 304 починаха, 328 бяха изписани от болници. Броят на заразените извън Китай надхвърли сто души.", "date": "2020.02.02", "title": "Евакуираха двете българки от Китай "}
{"url": "https://www.monitor.bg:443/bg/a/view/myjete-v-pirinsko-borjat-gripa-s-grejana-rakija-jenite-s-ilachi-187516", "text": "Мъжете в Пиринско, независимо от възрастта, предпочитат да борят грипния вирус с греяна ракия, туршия и шарена сланина, докато жените обикалят аптеките и предпочитат илачите. По-възрастните стоят на топло и не мърдат много навън, а младите не се сдържат и се събират по кафенета и вечер в други заведения, което предразполага да лепнат грипния вирус. Това показа социална анкета, която беше направена в популярана благоевградска фейсбук страница.  Преди дни Благоевград бе един от първите градове в страната, които попаднаха в капана на грипа, което предизвика преустановяване на учебните занятия  в десетки училища и детски градини в областта. Възрастните хора пък  масово се изпокриха по домовете си заради страха да не пипнат неволно вируса. Аптеките реализират големи продажби на лекарства срещу простуда и грип, както и имуностимуланти. Освен на лекарства, доста хора залагат и на народните илачи, завещани от бабите. Петдесетограмката си остава един от сигурните методи за предпазване от вирусите, особено за по-възрастните, които не пропускат нито ден вечерния си аперитив, твърдят хората. По думите им, домашната ракия като цяло плюс туршия и малко шарена сланинка е най-предпочитаното лекарство срещу коварния грип. Според експерти, представителите на силния пол у нас могат да пият ракията по всяко време на годината, но през зимните месеци, когато навън е студено и започнем да чувстваме признаци на настинка или грип, именно греяната ракия се превръща от предпочитан аперитив преди вечеря лекарство с гарантиран успех. Всеки, който е пил греяна ракия, знае, че нейното въздействие върху организма е отпускащо и благотворно. Дори и само една малка глътка от този еликсир веднага ни затопля и ни кара поне за миг да забравим за отпадналостта, кихането, кашлянето и непрестанното търсене на носни кърпички. Когато решим да заложим на изпитаните методи на признатата народна медицина и се ориентираме към борене на настинката с греяна ракия, съветват запознати и допълват: След като изпиете този еликсир, си вземете горещ душ и се пъхнете под завивките в добре затоплена стая. В случай че сте имали лека настинка, можете да сте напълно убедени, че с ползването на този метод от народната медицина на следващата сутрин няма да имате и спомен от болежките. За разлика от по - възрастните хора, по-младите, вместо да останат у дома докато отмине върлуващият грип, огласят със смях и закачки кафенетата или моловете. Така или иначе обаче, сред едни от най-сигурните начини да не ни повали епидемията е да си останем вкъщи и да ограничим контактите си навън, особено на обществени места, където има струпване на много хора, съветват лекарите.", "date": "2020.02.02", "title": "Мъжете в Пиринско борят грипа с греяна ракия, жените с илачи"}
{"url": "https://www.monitor.bg:443/bg/a/view/kraj-na-prodajbata-na-mesechni-vinetki-za-kamioni-187514", "text": "От днес спира продажбата на месечни електронни винетки за тежкотоварните автомобили над три тона и половина. Промяната е свързана с въвеждането на толсистемата, съобщи БНТ.  От 1 март тежкотоварните коли ще плащат на база изминато разстояние. 3115 км автомагистрали и първокласни пътища влизат в границите на толтаксите. Останалите близо 17 хиляди от около 20 хиляди км републикански пътища ще бъдат безплатни. На 24 февруари спира продажбата на седмични винетки, а в края на месеца - на всички видове винетки за тежкотоварни автомобили.", "date": "2020.02.02", "title": "Край на продажбата на месечни винетки за камиони  "}
{"url": "https://www.monitor.bg:443/bg/a/view/misijata-na-shri-shri-ravi-shankar-187455", "text": "Казват, че всеки е дошъл на тази земя с определена житейска мисия. И ако много от нас не са съвсем наясно каква точно е тяхната, то има щастливци, които са напълно осъзнати. Един от тях е Шри Шри Рави Шанкар – световноизвестен хуманитарен лидер, духовен учител и посланик на мира. Той вярва, че неговата мисия е да обедини всички хора по света в едно глобално семейство и да ги вдъхнови да работят за устойчив мир. Тази седмица Шанкар в мастърклас с името „Разкриване на безкрайността“. Шри Шри е роден в Папанасам, Индия, през 1956 г. Околните бързо разбират, че той е надарено дете. Причината – на 4-годишна възраст той е рецитирал части от Багавад Гита (б. а. - древен текст на санскрит). Често са го намирали да медитира. Първият му учител е небезизвестният учен и сътрудник на Махатма Ганди   На 17 г. Шанкар завършва университет с отличие и то не с една, а в цели две специалности - „Ведическа литература“ и „Физика“. В началото на 80-те години на миналия век започва да обикаля света, за да води лекции. По това време полага основите на Фондация “Изкуството да живееш“ като международна образователна и хуманитарна организация с нестопанска цел. Неговите програми за образование и самостоятелно развитие предлагат „инструменти“ за премахване на стреса и за укрепване на чувството за благополучие. В момента курсовете на \"Изкуството да живееш\" се преподават в над 150 държави. През 1997 г. Шри Шри съосновава  и Международната асоциация за човешки ценности (IAHV). „Днес нашето общество се бори с депресията от една страна и агресията от друга. Трябва да извадим хората от тези две крайности, пред които са изправени, за да имаме по-щастлив и здравословен живот. Нашите програми са за хора, които търсят здраве, щастие, духовни изживявания и се нуждаят от подкрепа. Хора, които се стараят да  излязат от зависимости и за всички тези, които искат да живеят по-балансиран живот.“, заяви по време на среща с български медии Шанкар, след като ги поздрави с „Добро утро“ на български език. Неговата организация предлага 57 различни видове програми, които са насочени към различни институции, като училища и затвори. Той може да се похвали с ключова роля в разрешаването на конфликти и разпространяване на визията си за ненасилие в обществените форуми и събрания по целия свят. Сред събитията, на които се е включил като радетел на мира, са: гражданската война в Шри Ланка, конфликтът между правителството и опозицията във Венецуела, кастовата война в Бихар, Индия, общинските бунтове в Годра, гуджарските протести и гражданската война в Косово. Последният пример датира от октомври 2019 г. Тогава Шри Шри сключва посредничество при 500-годишния конфликт в Айодхя като един от тримата медиатори, по молба на Върховния съд в Индия. Той търси мирно решение в разпаления скандал между индуисти и мюсюлмани в страната, в която за това време са се провели 71 войни. Шанкар има принос в наскоро постигнатото споразумение. „Трябва да вървим към прогрес, да поддържаме обществена хармония и да даваме пример на света“, казва тогава духовният учител. В актива си 63-годишният гуру има 13 книги, сред които „Да празнуваш тишината“, „Да празнуваш любовта“, „Мъдрост за новото хилядолетие“ и „Бог обича шегата“. Автор е и на близо 30 песни като Bhajan Song, 5 Elements, Four Pillars of Knowledge, 3 Qualities и Secret of Secrets. Духовният гуру Шри Шри Рави Шанкар пристигна в България с компания. Става въпрос за д-р Фари Саатчоглу – професор по молекулярна и клетъчна биология в университета в Осло. Той показа презентация за научните си изследвания върху образуването на раковите клетки и значително намаляване на риска от ракови заболявания с практикуване на йога и медитиативни дихателни техники. В основата на съветите му за по-добро състояние на ума и тялото е т. нар. „Колело на благополучието“. То съдържа шест основни показателя – интелектуален, емоционален, духовен, социален, физически и професионален. По негови думи човек трябва да се развие във всички тези аспекти, за да достигне до баланс и благополучие.", "date": "2020.02.02", "title": "Мисията на Шри Шри Рави Шанкар"}
{"url": "https://www.monitor.bg:443/bg/a/view/shofior-blysna-rabotnik-ot-chistotata-v-blagoevgrad-i-izbjaga-187517", "text": "Лек автомобил блъсна в Благоевград 42-годишен работник на общинската сметопочистваща фирма “Биострой”. Пострадалият е с фрактура на глезен и травма на подбедрица, а причинилият произшествието водач на автомобил е избягал, предаде  БГНЕС. Сигналът за пътния инцидент е подаден в 5.30 часа тази сутрин от улица „Полковник Дрангов”. Сметосъбиращият автомобил бил спрял, за да изпразни уличните контейнери. Единият от работниците бил зад товарния автомобил, когато отзад в него се блъснал тъмносин лек автомобил. Той ударил работника в областта на краката. Останалите му двама колеги се развикали, автомобилът дал на заден, заобиколил боклукчийския камион и избягал в посока жк. Еленово. Пострадалият е транспортиран до СПО на МБАЛ-Благоевград. Установена е открита фрактура на глезена и травма на подбедрицата на другия крак. Мъжът е настанен в ортопедия. По неофициална информация собственикът на автомобила е открит, той казал, че колата му е била открадната тази нощ. По случая работят полицаите от Второ РУ на полицията в Благоевград", "date": "2020.02.02", "title": "Шофьор блъсна работник от чистотата в Благоевград и избяга"}
{"url": "https://www.monitor.bg:443/bg/a/view/dnes-e-pikyt-na-gripnata-epidemija-u-nas-187515", "text": "\"При грипа е малко опасно да се правят прогнози, дори и близки, но всъщност до момента, което наблюдаваме, е че тази седмица, която приключва, всъщност днешният ден ще бъде пикът на грипната епидемия\". Това каза епидемиолог проф. Мира Кожухарова пред БНТ. През миналата седмица вече е имало висока заболеваемост у нас. Епидемия имаше на практика в цялата страна. Според нея настоящата седмица ще е върхът на грипната епидемия и ще започне да намалява броя на болните. \"След утихване на най-големия интензитет на грипната епидемия обикновено се появяват усложненията, които най-често са пневмонии\", каза проф. Кожухарова. Както всяка година, сезонният грип има еднаква симптоматика. В момента по-особеното е, че са засегнати децата между 5 и 14 години, което не е съвсем обичайно. Проф. Кожухарова напомни, че антибиотик се взима само тогава, когато е предписан от лекар. Вирусите не се убиват с антибиотици. Те убиват бактерии. Антибиотиците са необходими при бактериални усложнения след грип. \"В огромния процент от хората грипът всъщност минава от само себе си в рамките на 5-6 дни\", обясни проф. Кожухарова. Тя определи като разумно обръщението да не се пътува към Китай заради коронавируса. \"Ако хванете коронавирус, най-вероятно е въобще да нямате никаква симптоматика. Ако случайно развиете заболяване, по-вероятно е да протече леко, отколкото тежко. Ако развиете тежко заболяване, тогава вече има риск на 100 болни да загинат двама\", обясни епидемиологът.  ", "date": "2020.02.02", "title": "Днес е пикът на грипната епидемия у нас  "}
