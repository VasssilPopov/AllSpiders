{"url": "http://www.monitor.bg/a/view/76823-200-000-%D1%88%D0%BA%D0%B0%D1%84%D1%87%D0%B5%D1%82%D0%B0-%D0%B7%D0%B0-%D0%BF%D0%BE%D0%BB%D0%B5%D0%BA%D0%B8-%D1%80%D0%B0%D0%BD%D0%B8%D1%86%D0%B8/", "text": "8100 учители напускат системата\n                    Държавата ще плати 2,9 млн. лв. за закупуване на 200 000 шкафчета за учениците от 1-ви до 7-и клас, където да си държат учебниците. Целта е по този начин децата да имат възможността да оставят част от помагалата си в класните стаи с цел олекотяване на раниците. Средствата са предвидени по националната програма „Осигуряване на съвременна образователна среда“ с общ бюджет 9,23 млн. лв. По нея са предвидени и 100 000 лв. за посещения на музеи, както и 1,7 млн. лв. за оценяване и одобряване на проекти на познавателни книжки, учебници и учебни комплекти.\n\nМОН разработи проекти на общо 13 национални програми за развитие на образованието през 2018 година, които бяха публикувани за обществено обсъждане и се очаква да бъдат приети от МС. Предвижда се по този начин близо 64 млн. лв. да бъдат отпуснати за дофинансиране на предучилищното и училищното образование през настоящата година. 8100 учители и 2900 непедагогически специалисти ще напуснат системата и ще получат обезщетение до 5 ноември тази година. Те ще бъдат пенсионирани или съкратени според прогнозните данни в националната програма „Оптимизиране на вътрешната структура на персонала в институциите от системата на предучилищното и училищното образование“. От образователното министерство изрично обясниха, че това са само прогнозни числа, заложени като индикатор, и не е ясно точно колко учители ще бъдат съкратени или пенсионирани. Бюджетът по програмата е 28 млн. лв., като в него са включени разходите за закриване или преструктуриране на учебни звена, както и за обезщетения на персонала. 1,450 млн. лв. пък са заложени по програма „Създаване на достъпна архитектурна среда и сигурност в училище“. Планирано е 700 000 лв. от тях да бъдат похарчени за рампи, асансьори и ремонти с цел осигуряване на по-достъпна среда за децата със специални образователни потребности (СОП). По данни на МОН общият брой на тези деца в страната е 18 673 през учебната 2017-2018 година, като 1397 от тях са с физически увреждания. Децата и учениците със СОП в държавните училища и държавните центрове за специална образователна подкрепа пък са 3985, а 536 от тях са с физически увреждания. В съответствие с изискванията на Закона за интеграция на хората с увреждания е необходимо във всяка сграда, използвана за нуждите на образователната система, да бъде изградена достъпна архитектурна среда.По модул „Сигурност в училище“ пък е предвидено да бъдат изградени сигнално-оповестителни системи в 42 учебни заведения и да бъдат монтирани системи за видеонаблюдение в 48 специализирани центрове.\n\n \n\n\n\n \n\n4,2 млн. лв. ще плати държавата за провеждането на матури и национални външни оценявания. Средствата са по национална програма „Система за стандартизирано външно оценяване“.\n\nТе ще бъдат похарчени за изработка на тестовите задачи за националните изпити, за осигуряване на квестори и консултанти, за осигуряване на необходимата информационна инфраструктура и поддръжка на сайтовете свързани с националите външни оценявания и държавните зрелостни изпити и др. През настоящата учебна година се очаква 56 737 ученици да се явят на държавни зрелостни изпити, както и 61 717 седмокласници да преминат през национално външно оценяване по български език и математика. Резултатите от изпитите след 7 клас ще бъдат използвани за класиране на ученици по места от държавния прием. 63 910 четвъртокласници също ще се явят на т.н. миниматура, а 50 000 десетокласници ще бъдат онлайн оценени по дигитални компетентности.\n\n\n\n \n\n30 000 учители да заместват свои колеги в училища, детски градини и центрове за специална образователна подкрепа, предвижда модулът „Без свободен час“.\n\nКогато например даден преподавател е в отпуск, той може да бъде заместен от свой колега, така че децата да нямат свободен час. Бюджетът на програмата е 2 млн. лв. Заместващите учители ще получават по 7,50 лв. за реално взет учебен час, ако училището се намира в същото населено място, в което живеят. Ако пък трябва да пътуват до друг район, за да заместят колега, ще получават по 9 лв. на час. Целта е да се намалят отсъствията на учениците, както и да се осигури непрекъснат учебен процес.\n\n \n                    ", "date": "2018.03.08", "title": "200 000 шкафчета за по-леки раници"}
{"url": "http://www.monitor.bg/a/view/69589-%D0%94%D0%B5%D1%80%D0%B2%D0%B8%D1%88%D0%B8-%D1%89%D0%B5-%D0%B3%D0%BE%D0%BD%D1%8F%D1%82-%D0%B7%D0%BB%D0%BE%D1%82%D0%BE-%D0%BD%D0%B0-%D0%9D%D0%B0%D1%86%D0%B8%D0%BE%D0%BD%D0%B0%D0%BB%D0%B5%D0%BD-%D1%84%D0%B5%D1%81%D1%82%D0%B8%D0%B2%D0%B0%D0%BB-%D0%B2%D1%8A%D0%B2-%D0%92%D0%B0%D1%80%D0%B2%D0%B0%D1%80%D0%B0/", "text": "\n                    Дервиши ще гонят злите сили по време на Първия национален фестивал в септемврийското село Варвара, съобщи библиотекарката Иванка Трендафилова от Народно читалище“ Селска пробуда-1927“ в селото.Идеята за кукерската фиеста е на Инициативен комитет на кукерите от селото, читалището и местното кметство, а целта е да се популяризират традициите на кукерските игри. Десет групи от цялата страна ще участват в „Дервиши Варвара 2018” в неделя. Освен домакините и тези от съседните села от общината Семчиново, Виноградец, във фестивала ще се включат лесичовските Калугерово и Церово, село Пещера от пернишката община Земен, Победа от ямболско, Бачево от община Разлог, карловското Христо Даново и град Раковски. На стадиона на футболен клуб „Балкан” от 10 часа ще започне представянето на кукерите. За най-атрактивни и автентични маски са предвидени парични награди. Ще бъде отличен и най-малкият участник - дервиш от кукерска група. Неговата награда е от лични средства на ръководителя на Инициативния комитет на кукерите от Варвара Стоян Грозданов. Останалите наградите са осигурени от Инициативния комитет. Специален приз е подготвен и от НЧ „Селска пробуда - 1927”. За поддържане настроението на фестивала пък ще се погрижат самодейните състави на местното читалище „Селска пробуда – 1927“ и ФТС „Загоровче“ от Септември, а фестивалът ще започне с приветствие на кмета на Варвара Николай Николов. Варвара е единственото селище в Пазарджишка област, в което кукерите излизат в нощта срещу Васильовден.Характерни за селото са животинските маски, като всяка година се изработват нови и се ползват само веднъж. Подготовката им започва още от октомври месец, а специфичната технология се предава от баща на син. Думата „дервиш” или „дарвиш” има персийски произход, като навлиза у нас през арабския. Нейният корен „дар” на български се превежда като врата. Дервиш буквално означава човек, който ходи от врата на врата. Такава е и мисията на варварските дервиши - да прогонят злото от всяка къща, за да отстъпи място на доброто и светлината.\n                    ", "date": "2018.03.08", "title": "Дервиши ще гонят злото на Национален фестивал във Варвара"}
{"url": "http://www.monitor.bg/a/view/77452-%D0%A1%D0%B5%D0%BB%D1%81%D0%BA%D0%B8-%D0%BA%D0%BC%D0%B5%D1%82-%D0%BF%D0%BB%D0%B0%D1%89%D0%B0-3-%D0%B1%D0%BE%D0%BD%D0%B0-%D0%B3%D0%BB%D0%BE%D0%B1%D0%B0-%D0%B7%D0%B0-%D1%84%D0%B0%D0%BB%D1%88%D0%B8%D0%B2%D0%B8-%D0%B4%D0%B5%D0%BA%D0%BB%D0%B0%D1%80%D0%B0%D1%86%D0%B8%D0%B8/", "text": "\n                    Глоба в размер на 3 000 лв  ще плати  кмет на старозагорско село, обвиняем по дело за изготвяне на неистински декларации през 2014 и 2015 година.В свое заседание от 7 март състав на старозагорския окръжен съд е отменил Решение №372/7юни м.г., постановено по АНД №3109/2016 г. по описа на Старозагорски районен съд, с което обвиняемата Анастасия Димитрис е била призната за невинна в извършено престъпление по чл.309 ал.1 вр. чл.26 ал.1 НК.Висшестоящата съдебна инстанция е постановила , че кметицата на село Самуилово е виновна за  това, че в периода от 14.04.2014г. до 13.02.2015г., в условията на продължавано престъпление е съставила 3 броя неистински частни документи: декларации по чл.92 ал.3 от Закона за гражданската регистрация и ги употребила, като ги представила пред кметския наместник /т.е. пред себе си!/, за да докаже, че лицата, от чието име са съставени и подписани декларациите, са изразили съгласието си като собственици на имоти в тяхната собственост да бъдат адресно регистрирани лица от друго населено място.Съдът на основание чл.78а ал.1 НК я освобождава от наказателна отговорност и й налага административно наказание глоба в размер на 3 000 лв. Неистинските декларации са позволили на 4 лица да участват в избора на кмет на село Самуилово през 2015 г. Точно на тези избори  Димитрис  става кмет още на първия тур, като разликата между нея и съперничката й от  коалиция \"Реформаторски блок\" Живка Жекова беше точно 3 бюлетини.Случаят беше атакуван пред административния съд, но крайното решение беше в полза на Димитрис. Обвиняемата е осъдена да заплати на държавата 183,60 лв за направеното експертно заключение, решението е окончателно.\n\n\n                    ", "date": "2018.03.08", "title": "  Селски кмет плаща 3 бона глоба за фалшиви декларации  "}
{"url": "http://www.monitor.bg/a/view/38011-%D0%A4%D0%B8%D1%80%D0%BC%D0%B0-%D0%B3%D0%BB%D0%BE%D0%B1%D0%B5%D0%BD%D0%B0-%D0%BE%D1%82-%D0%B5%D0%BA%D0%BE%D0%B8%D0%BD%D1%81%D0%BF%D0%B5%D0%BA%D1%82%D0%BE%D1%80%D0%B8-%D0%B7%D0%B0-%D0%BD%D0%B5%D0%B8%D0%B7%D0%BF%D1%80%D0%B0%D0%B2%D0%BD%D0%B8-%D1%81%D1%8A%D0%BE%D1%80%D1%8A%D0%B6%D0%B5%D0%BD%D0%B8%D1%8F-%D0%B7%D0%B0-%D0%BE%D1%82%D0%BF%D0%B0%D0%B4%D0%BD%D0%B8-%D0%B2%D0%BE%D0%B4%D0%B8/", "text": "\n                    Пазарджишката Регионална инспекция по околната среда и водите е глобила фирма  „ Свиком“ за  това, че не поддържа в експлоатационна изправност съоръженията за отпадъчни води на свинекомплекса в село Априлци. На предприятието е съставен акт по Закона за водите.Това информираха от екоинспекцията в града. За друго нарушение на този закон - заустване на отпадъчни води със съдържание, превишаващо индивидуалните емисионни ограничения, акт е съставен и на „Биовет“ АД в Пещера. За нарушения на Закона за управление на отпадъците - нерегламентирано изгаряне на опасен отпадък, нерегламентирано съхраняване на излезли от употреба моторни превозни средства в частен имот и неизпълнение на задължително предписание, са съставени актове на ЕТ„Благой Ангелов-Колорадо“ и на физическо лице от с. Варвара. През месеците януари и февруари 2018 г. при планови и проверки по сигнали, експертите на РИОСВ – Пазарджик, са съставили 8 акта за установени административни нарушения.  Издадени са 20 наказателни постановления, с които са наложени 8 глоби и 12 имуществени санкции в размер на 62 800 лв. За неизпълнение на условия от комплексно разрешително е съставен акт по Закона за опазване на околната среда на „Панагюрска медна компания“АД. Продължават съвместните извънредни проверки на РИОСВ - Пазарджик с представители на жандармерията и полицията за предотвратяване на незаконна сеч в резерват „Купена”. От началото на годината са проведени 4 проверки. На нарушител от Пещера е съставен акт по Закона за защитените територии, задържани са 7 моторни триона и са унищожени на място 12 самара.\n\n \n                    ", "date": "2018.03.08", "title": "Фирма глобена от екоинспектори за неизправни съоръжения за отпадни води"}
{"url": "http://www.monitor.bg/a/view/3490-%D0%91%D0%BE%D1%80%D0%B8%D1%81%D0%BE%D0%B2-%D0%B7%D0%B0%D0%BF%D0%BE%D0%B7%D0%BD%D0%B0-%D0%B5%D0%BC%D0%B8%D1%80%D1%8A%D1%82-%D0%BD%D0%B0-%D0%9A%D0%B0%D1%82%D0%B0%D1%80-%D1%81-%D1%82%D1%80%D0%B0%D0%BD%D1%81%D0%BF%D0%BE%D1%80%D1%82%D0%BD%D0%B8%D1%82%D0%B5-%D0%BA%D0%BE%D1%80%D0%B8%D0%B4%D0%BE%D1%80%D0%B8-%D0%BD%D0%B0-%D0%91%D0%B0%D0%BB%D0%BA%D0%B0%D0%BD%D0%B8%D1%82%D0%B5/", "text": "\n                    Премиерът Бойко Борисов запознал емира на Катар Шейх Тамим бин Хамад Ал-Тани с транспортните коридори №4, №8, №9 и №10, които трябва да свържат Балканите и ЕС. Това съобщиха от Минитерския съвет след среща между двамата. Те са разговаряли и за възможностите за повече инвестиции от Катар в България. Борисов подчетал, че между двете страни вече е имало няколко добри за бизнеса и свързаността сделки, но е дошло времето да си поставят по-амбициозни задачи в сферата на инвестициите. Емирът на Катар поздравил премиера Борисов за председателството на ЕС и изразил увереност, че то ще бъде успешно. „Договорихме се, че вече не бива да губим време в говорене, трябва да работим. Затова обсъдихме няколко стъпки за сближаването между нашите две страни и по-конкретно в сферата на инвестициите“, казал емирът на Катар. По време на срещата на специална церемония били подписани и три меморандума за сътрудничество в областта на енергетиката, образованието и младежта и спорта.\n\nВ сферата на енергетиката Шейх Мухаммад бин Абдулрахман Ал Тани - вицепремиер и министър на външните работи на Катар и министърът на енергетиката Теменужка Петкова подписали меморандум, който позволява двете страни да си сътрудничат при изграждането на нова инфраструктура за доставки на втечнен или компресиран природен газ от Катар за страната ни и региона на Югоизточна Европа. България и Катар ще подкрепят участието на своите национални енергийни компании в съвместни проекти в областта на проучването, добива, преноса и дистрибуцията на въглеводороди. Те ще разгледат конкретни варианти за съвместни дейности, включително чрез създаване на смесена компания или други механизми.\n\nМинистърът на младежта и спорта Красен Кралев и министърът на културата и спорта на Катар Салах Бин Ганим Ал Али също подписали Меморандум за разбирателство, който цели насърчаването на развитието на програми за младежки и спортен обмен, координиране на позиции и мнения по време на световни и международни форуми, свързани с младежкия сектор.\n\nВ сферата на висшето образование ректорът на Софийския университет „Св. Климент Охридски“ проф. дфн Анастас Герджиков и президентът на Катарския университет д-р Хасан Рашед Ал-Дерхам подписали меморандум за сътрудничество с цел установяване на ефективни академични отношения и културни връзки. Документът предвижда двете институции да съдействат за обучението и развитието на академичния състав, както и в обмена на знания и опит и осъществяване на съвместна дейност в различните сфери на науката и образованието.\n\n \n                    ", "date": "2018.03.08", "title": "Борисов запозна емира на Катар с транспортните коридори на Балканите"}
{"url": "http://www.monitor.bg/a/view/26888-%D0%9D%D0%B0%D0%B4-30-%D1%81%D0%B5%D0%BB%D0%B0-%D0%B2-%D0%9A%D1%8E%D1%81%D1%82%D0%B5%D0%BD%D0%B4%D0%B8%D0%BB%D1%81%D0%BA%D0%BE-%D1%81%D0%B0-%D0%B1%D0%B5%D0%B7-%D0%BB%D0%B5%D0%BA%D0%B0%D1%80/", "text": "\n                    Над 30 са селата в Кюстендилско, в които няма лекар, обяви зам.-областният управител и бивш директор на Здравната каса, д-р Матей Попниколов. По негови думи неблагоприятните лекарски практики в региона са 26. В продължение на години има малки населени места, в които липсва каквато и да е медицинска грижа. Причината е, че малцина са докторите, които биха се ангажирали да работят с предимно възрастното население по селата. „Няма такива кадри, които искат да практикуват на село. Част от медиците смятат, че работата не е престижна, въпреки че здравната каса им осигурява допълнителна субсидия“, обявиха още хора от бранша.\n\nТака например, не са малко и селата, в които има изцяло оборудвани кабинети, които мухлясват и стоят затворени заради липсата на желаещи да започнат работа. „В дупнишките села Дяково, Делян и Тополница, които са на гл. път Е-79, на 10-15 километра от Дупница, няма лекар повече от 10 години. Положението е същото и с много села в Кюстендилска община“, коментираха още запознати.\n\n„Представете си ако ни стане нещо и трябва да пътуваме от Треклянско до Кюстендил. Да не говоря, че сме толкова отдалечени, че и линейка достига трудно до нас“, твърдят възрастни жители от района.\n                    ", "date": "2018.03.08", "title": "Над 30 села в Кюстендилско са без лекар"}
{"url": "http://www.monitor.bg/a/view/14495-%D0%9F%D1%80%D0%BE%D0%B2%D0%B5%D1%80%D1%8F%D0%B2%D0%B0%D1%82-%D1%81%D0%BF%D0%B5%D1%88%D0%BD%D0%B0-%D0%BF%D0%BE%D0%BC%D0%BE%D1%89-%D0%B7%D0%B0-%D0%BF%D0%BE%D1%87%D0%B8%D0%BD%D0%B0%D0%BB-%D0%B4%D0%B8%D0%BF%D0%BB%D0%BE%D0%BC%D0%B0%D1%82-%D0%B2-%D0%A3%D0%BA%D1%80%D0%B0%D0%B8%D0%BD%D1%81%D0%BA%D0%BE%D1%82%D0%BE-%D0%BF%D0%BE%D1%81%D0%BE%D0%BB%D1%81%D1%82%D0%B2%D0%BE/", "text": "\n                    Зам.-министърът на здравеопазването д-р Бойко Пенков е разпоредил проверка на предизвикалия скандал случай с починалия в Украинското посолство на 4 март дипломат, съобщиха пред \"Монитор\" от Министерството на здравеопазването и уточниха, че тя ще бъде осъществена от техен инспектор и одитор от Изпълнителната агенция „Медицински одит“. От здравното ведомство увериха, че данните от проверката ще бъдат оповестени, щом тя приключи.Поводът за нея е писмо здравния министър Кирил Ананиев от посланика на Украйна Микола Балтажи, с което той моли за служебно разследване на действията на лекарския екип от Центъра за спешна медицинска помощ в София. От мисията заявяват, че искат изясняване на „Причините за разпространяване на недостоверна информация за това, че сякаш посолството има вина за забавянето на входа поради режима на охрана“, както твърдят от Спешна помощ, позовавайки се не само на разказите на лекарите, които са се оплакали, че са нападнати на мястото от 17-годишно момиче, но и на данните от GPS системата на линейката. В писмото посланикът поставя и въпросите: „Дали съответстват дейнствията на пристигналите медици на нормите за етично и професионално поведение, с оглед на клеветата за малолетното дете и представянето на плача и истерията от болката, като „нападение“ срещу лекарите, както и защо медиците са влезли без дефибрилатор и се е наложило да се връщат в линейката.\". Той дори пита защо на детето, което е било в състояние на афект от смъртта на баща му, не е оказана медицинска помощ и не е дадено успокоително. От представителството на Украйна у нас негодуват, че от Центъра за спешна медицинска помощ „са инициирали умишлено изтичане на изкривена информация в медиите“. От там са изразили също така готовност да предоставят записи от видеокамерите в посослството за изясняването на обстоятелствата около случая.Междувременно от Министерството на външните работи заявиха, че са били потърсени за случая в посолството на Украйна и са оказали нужното съдействие в рамките на техните правомощия.Поводът за писмото е смъртта на 39-годишен дипломат в безсъзнание, за когото е извикана линейка. Екипът е пристигнал от Сточна гара до квартал „Овча купел“ за 10 минути, но около 5-6 минути се е наложило да чака на входа, заради пропусквателния режим, твърдят от Центъра за спешна медицинска помощ. Според тяхната версия, спешният лекар заварил дипломата починал, но въпреки това извършил всички реанимационни действия, а 17-годишната му дъщеря, в момент на афект се нахвърлила върху него. Впоследствие лекарят извикал полиция, която пристигнала на мястото и извадила екипа, разказаха още от спешния център.\n\n\n                    ", "date": "2018.03.08", "title": "  Проверяват спешна помощ за скандала с починалия украински дипломат"}
{"url": "http://www.monitor.bg/a/view/76234-%D0%9F%D0%BE-%D1%82%D1%80%D0%B8-%D0%B4%D0%B5%D1%86%D0%B0-%D0%BD%D0%B0-%D0%B4%D0%B5%D0%BD-%D1%81%D1%82%D0%B0%D0%B2%D0%B0%D1%82-%D0%B8%D0%BD%D0%B2%D0%B0%D0%BB%D0%B8%D0%B4%D0%B8-%D0%B7%D0%B0%D1%80%D0%B0%D0%B4%D0%B8-%D1%82%D0%B5%D0%B6%D0%BA%D0%B8-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B8-%D0%BD%D0%B0-%D0%BF%D1%8A%D1%82%D1%8F/", "text": "1110 малчугани осакатени за година, 36 са убитите\n                    По три деца на ден стават жертви на тежки катастрофи, а голямата част от тях остават с тежки увреждания за цял живот. Това сочи статистиката на Пътна полиция за изминалата 2017 година, с която „Монитор” разполага. Според цифрите за последните 12 месеца по пътищата са регистрирани 1110 случая на сериозно ранени деца. Загиналите пък са 36 - 27 от тях са починали като пътници в автомобилите, докато родителите им са ги возели. Последният регистриран случай в статистиката е от 24 декември, когато при жестока катастрофа на пътя Пловдив – Пещера загиват майка и двете й деца. Тя се удря челно в друг автомобил. По вина на водачи от семейството им пък са пострадали 613 деца. Като пешеходци убитите са 4, а са ранени цели 348. Интересна е цифрата на загиналите хлапета, които са били зад волана на колата. Те са 5 за последната година, а 149 са пострадали тежко, докато са шофирали автомобилите на родителите или приятелите си.„През отчетния период на 2017 г. не се отчита намаляване на загиналите деца в сравнение с миналата година, а при ранените намалението е с 50. При децата пътници намалението е с 1 загинало дете и 17 ранени, но при децата водачи има увеличение с 1 загинало дете. При децата пешеходци броят на загиналите е същият, а на ранените е с 2 по-малко”, поясниха от Пътна полиция за „Монитор”. От там вече са заложили редица мерки, за да намалят детския травматизъм при катастрофите. На последното, 55-о заседание на Държавно-обществената консултативна комисия по проблемите на безопасността на движението по пътищата е взето решение БЧК също да подпомогне органите на Пътна полиция. Заложено е участие в Националния дарителски фонд за подпомагане на деца, осакатени и тежко наранени от пътнотранспортни произшествия, и организиране на връчването на помощи на пострадалите 2 пъти годишно. Българският червен кръст ще прави и открити уроци по пътна безопасност и първа помощ за ученици от 1-ви до 4-ти клас. В една от стратегиите за опазване на живота на децата, която трябва да бъде изпълнена до 2020 година, са заложени редица мерки, които започват с обучението на децата в пътната безопасност още от детската градина. В една от точките е записано, че това ще става с подкрепа на творческите им изяви, като създаване на разкази, стихотворения и песни за безопасното им участие в пътното движение. Смята се, че по този начин те по-лесно ще възприемат опасността, която ги дебне на улицата или в колата.За по-големите деца пък се планира да се провеждат състезания и конкурси, след които да се връчват сертификати. Така малчуганите ще бъдат стимулирани да научат повече за пътната безопасност.Планира се дори и създаване на условия в средните училища за обучение на учениците за придобиване на правоспособност за управление на МПС. Това обаче не означава, че ще им се дава да шофират автомобили. Обучението ще е основно в теорията, прожектирането на филми и дори импровизирани изпити на листовки. 1801 пешеходци са били пометени през 2017 година, сочат данните на Пътна полиция. От тях 102-ма са пресичали неправилно. 18 са загиналите. Останалите са били прегазени на пешеходни пътеки. През същия период на 2016 г. са настъпили 1759 тежки катастрофи от вида „блъскане на пешеходец“ (с 88 по-малко), загиналите са били 114 (с 43-ма по-малко), а ранените – 1729 (със 72-ма по-малко).„Отчита се увеличаване на броя на ПТП, загиналите и на ранените от вида „блъскане на пешеходец“. Запазва се тенденцията за занижен контрол над поведението на пешеходците като участници в движението по пътищата“, обясниха от МВР пред „Монитор“.Високият дял на травматизма при този вид катастрофи се дължи основно на конфликтността между пешеходното и автомобилното движение, на необезопасяване на най-рисковите участъци и кръстовища в населените места, а така също и на ниското ниво на транспортна култура и дисциплина на пешеходците и водачите. Тежестта при този вид ПТП е един загинал в приблизително всяко дванадесето произшествие.\n\n\n                    ", "date": "2018.03.08", "title": "По три деца на ден стават инвалиди заради тежки катастрофи на пътя"}
{"url": "http://www.monitor.bg/a/view/81438-%D0%A0%D0%BE%D0%B1%D0%BE%D1%82-%D0%BF%D0%B0%D0%B7%D0%B8-%D0%B4%D0%BE%D0%BC%D0%B0-%D0%B8-%D0%BE%D1%84%D0%B8%D1%81%D0%B0-%D0%B8-%D1%83-%D0%BD%D0%B0%D1%81-%D0%B2%D0%B8%D0%B4%D0%B5%D0%BE/", "text": "\n                    „Социални“ роботи вече се продават и в България. На вид Санбот прилича повече на пингвин, но всъщност е хуманоиден робот от ново поколение. Роботът е висок около метър, може да се движи, а в главата му са вградени три камери. Хуманоидният робот беше показан за първи път на „Секюрити Експо“, като едно от приложениeто му е за охрана, да открива и разпознава лица. Цената му на българския пазар е 7200 евро. „Машината може да се пусне в дома или офиса да се разхожда и ако срещне нещо необичайно, се свързва с охраната, както и изпраща снимки“, разказа изп. директор на „СтарСофт“ Йордан Чаханов и уточнява, че в момента роботите разбират по-добре английски, отколкото български. Софтуерните разработчици работят по въпроса роботите Санбот да разпознава все по-добре родния ни език чрез връзка с сървър или директно на машините. Освен за охрана роботът може да се използва за болнични грижи, образование, търговия и в банковия сектор.Ако бъде свързан към домашната ни мрежа, може да включва лампата или да пусне мрежата. В задната му част има прожекционен апарат, така че едно от най- успешните му приложения са презентациите или домашното кино.  \n\n\n                    ", "date": "2018.03.08", "title": "Робот пази дома и офиса и у нас (видео)"}
{"url": "http://www.monitor.bg/a/view/1699-%D0%9C%D0%B0%D1%81%D0%BA%D0%B8%D1%80%D0%B0%D0%BD%D0%B8-%D0%BE%D0%B1%D1%80%D0%B0%D1%85%D0%B0-%D0%B1%D0%B5%D0%BD%D0%B7%D0%B8%D0%BD%D0%BE%D1%81%D1%82%D0%B0%D0%BD%D1%86%D0%B8%D1%8F-%D0%B4%D0%BE-%D0%94%D1%80%D0%B0%D0%B3%D0%B8%D1%87%D0%B5%D0%B2%D0%BE/", "text": "\n                    Двама мъже обраха бензиностанция близо до Драгичево. Сигналът е подаден минути преди 01.00 часа след полунощ. В бензиностанцията, част от голяма верига, влезли двама маскирани. Те заплашили дежурния служител и след което го напръскали с лютив спрей, взели оборота, събран до момента. Най-вероятно те са избягали с лек автомобил. Двамата извършители се издирват. Полицията разследва инцидента. \n                    ", "date": "2018.03.08", "title": "Маскирани обраха бензиностанция до Драгичево"}
{"url": "http://www.monitor.bg/a/view/5203-%D0%94%D0%B0-%D1%81%D0%B5-%D0%BE%D1%82%D0%BD%D0%B5%D0%BC%D0%B0-%D1%82%D0%B8%D1%82%D0%BB%D0%B0-%D0%B7%D0%B0-%D0%BF%D0%BB%D0%B0%D0%B3%D0%B8%D0%B0%D1%82%D1%81%D1%82%D0%B2%D0%BE-%D0%BD%D0%BE-%D1%81%D0%B0%D0%BC%D0%BE-%D0%BF%D1%80%D0%B8-%D0%BE%D0%B1%D0%B5%D0%BA%D1%82%D0%B8%D0%B2%D0%BD%D0%B8-%D0%BA%D1%80%D0%B8%D1%82%D0%B5%D1%80%D0%B8%D0%B8/", "text": "Не можем да си позволим да инвестираме в кадри и най-добрите да заминават навън   * Полезно ще е опрощаването на кредита за следване, за да задържим висшистите у нас \n                    \n\nТова е справедливо решение и го подкрепям, но трябва да има обективни критерии, според които плагиатството наистина да бъде доказано безусловно, и само тогава да се пристъпи към такива действия. Деликатен е въпросът кога плагиатството се установява явно и кога не.\n\n\n\n- Отдавна съм изтъкнал, че не сме достатъчно богата държава, че да инвестираме в обучение на специалисти, от които най-добрите заминават навън. Мисля, че този модел ще е полезен на този етап, защото по такъв начин ще обвържем следването с оставането на работа в България. В годините, когато имаше работа по разпределение, съществуваше подобна практика.\n\n\n\n- Може, от една страна, да се брои като крачка назад, но това е необходимост. Защо най-скъпоструващите ни специалисти – медиците, завършват тук и без никакви ангажименти отиват на работа навън. Давам това само като пример, подобно е положението и при специалисти в техническата област, от които най-добрите също си намират работа зад граница.\n\n\n\n- Това не е затваряне на границите, а личен избор, в случай, че един студент желае да получава подкрепа от държавата или от частна компания и се ангажира по някакъв начин да си възстанови средствата, които са инвестирани в рамките на няколко години.\n\n\n\n- Не го разглеждам по този начин. Според мен са два отделни компонента. Едно е субсидията, друго е таксата. Субсидията се дава от държавата за подготовка на кадри, отделно студентите плащат такси, които могат да бъдат урегулирани с кредит.\n\n\n\n- Мисля, че много започнахме да диференцираме областите на приоритетни и неприоритетни, необходими и не необходими, което не е съвсем правилно. Това, че някои бяха класифицирани като приоритетни, не означава, че другите не са такива за потребностите на държавата.\n\n \n\n\n\n- Разбира се.\n\n\n\n- Според мен този подход не би накарал определени хора да следват в определена област единствено и само заради това, че нямат такса или това е приоритетно направление. Изборът на висше образование е потребност на даден човек – той или е математик, или е химик, техничар, медик или да кажем икономист. Не това е подходът, поне според моя опит.\n\n\n\nНа първо място не знам това доколко ще спомогне кандидат-студентите да се откажат да записват специалности, които произвеждат, образно казано, безработни специалисти с висше образование. Друго е разковничето според мен. Трябва да има разяснителна кампания – хората да знаят, че записвайки определена специалност в съответния университет, ще могат да си намерят работа, когато си вземат дипломата. В последно време стана модерно да се разкриват медицински факултети под различна форма на неприсъщи места. Това не е моделът, по който да се привлекат средства към дадено висше училище.\n\n\n\n- Нямам обяснение за този феномен. Не разбирам защо кандидатите избират тези области, като знаят, че излизайки от университета, няма да си намерят работа. Беше модерно да се завърши икономика, а администрация и управление привлича с лесно следване и работа. Но има ли ръководни свободни позиции, за да може да се практикува тази професия? Тези хора не си задават този въпрос.\n\n\n\n- Започнали сме преди още два месеца. Кандидат-студентите трябва да знаят, че тези, които постъпват в нашия университет, си намират работа, след като завършат. Причината е, че сме единственото висше училище в страната, което подготвя кадри за добивната индустрия на България, а това е живата работеща индустрия и е гръбнакът на икономиката ни.\n\n\n\n- Ние обучаваме студенти в няколко професионални направления – преработка на полезни изкопаеми, архитектура, строителство и геодезия, науки за земята, общо инженерство. Колкото до интереса, не бих казал, че има някакви пикови моменти. Общо взето, при нас кандидатите на регионално ниво и като брой е почти един и същ интересът през последните години.\n\n\n\n- Не.\n\n\n\n- Не мога компетентно да отговоря на този въпрос, но ми се иска тези стипендии да могат да се изплащат на младите хора. Също трябва да се помисли и за стипендиите на докторантите. Редно е те да се увеличат. Сравнено с минималната работна заплата от 510 лв. тяхната стипендия беше 450 лв., сега е 500. Но дори и само с 10 лв. пак е под минималната работна заплата. А това са хора, за които залагаме, че ще бъдат хора на науката.\n\n\n\n- През последните години сме свидетели на едно и също нещо. Малко хора, много обявени места в университетите и съответно незапълване на бройките и всичките такива мерки, които моите колеги предлагат с реклами, че записват по телефона студенти, които не са успели да го направят навреме, че ще намалят или ще премахнат такси, не знам дали ще доведат до някакъв резултат. В близкото бъдеще, за съжаление, не виждам да се решат проблемите. Първо, защото децата през следващите години няма да се увеличават – те или ще са толкова, или ще намаляват. Второ, ние самите като ръководители на висшите училища трябва да си помислим какво да правим с план-приема при специалностите, които не са присъщи за нашите университети, а по една или друга причина сме ги създавали в годините - дали да не бъдат закрити.\n\n \n\n\n\nРоден е на 12.11.1954 г.\n\nЗавършил е Минно-геоложкия университет „Св. Иван Рилски“\n\nПрез 2011 година става професор\n\nОт ноември 2011 година е ректор на Минно-геоложкия университет\n\n\n \n\n \n                    ", "date": "2018.03.08", "title": "Да се отнема титла за плагиатство, но само при обективни критерии"}
{"url": "http://www.monitor.bg/a/view/31310-%D0%A7%D0%B5%D1%82%D0%B8%D1%80%D0%B8%D0%BC%D0%B0-%D1%80%D0%B0%D0%BD%D0%B5%D0%BD%D0%B8-%D0%BF%D1%80%D0%B8-%D0%BD%D0%B0%D0%BF%D0%B0%D0%B4%D0%B5%D0%BD%D0%B8%D1%8F-%D1%81-%D0%BD%D0%BE%D0%B6-%D0%B2%D1%8A%D0%B2-%D0%92%D0%B8%D0%B5%D0%BD%D0%B0/", "text": "\n                    Четирима души пострадаха при нападения с нож във Виена. Става въпрос за два отделни инцидента в австрийската столица. При първия случай пострадалите са баща, майка и дъщеря им. Тримата ранени са с опасност за живота. Те са били нападнати близо до развлекателния парк \"Пратер\", като все още не е ясно кой е отговорен за случилото се. Половин час по-късно още един човек е бил ранен край гара Патерщерн. Афганистанец е арестуван по-късно във връзка с второто нападение.\n                    ", "date": "2018.03.08", "title": "Четирима ранени при нападения с нож във Виена"}
{"url": "http://www.monitor.bg/a/view/32329-%D0%95%D1%81%D0%BC%D0%B5%D1%80-%D0%BE%D1%82%D0%BD%D0%BE%D0%B2%D0%BE-%D0%B1%D0%B8-%D1%88%D1%83%D1%82%D0%B0-%D0%BD%D0%B0-%D0%91%D0%BB%D0%B0%D0%B3%D0%BE-%D0%94%D0%B6%D0%B8%D0%B7%D1%8A%D1%81%D0%B0/", "text": "\n                    Почти година, след като си направиха огледални татуси, увековечаващи датата на сватбата им, Есмер Омерова и Благой Георгиев отново се разделиха. Повод за спекулациите, по традиция, даде шампионката по аржентинско танго, като изтри фотосите с бащата на детето си от Инстаграм.\n\nТатарската красавица и футболистът се разделят и затоплят отношенията си по няколко пъти на година, а сред най-тиражираните причини за това са изневери от страна на Джизъса. Последно спортистът бе засечен у нас в края на миналия месец, когато се развихри в столична дискотека, но без красивата си съпруга.\n\nОмерова и Георгиев се разходиха до олтара през есента на 2015 г., а само година по-късно двамата посрещнаха и първия си общ наследник – малкият Елай.\n                    ", "date": "2018.03.08", "title": "Есмер отново би шута на Благо Джизъса"}
{"url": "http://www.monitor.bg/a/view/69141-%D0%A1%D0%B8%D0%BD%D1%8A%D1%82-%D0%BD%D0%B0-%D0%93%D0%B0%D1%80%D0%B8-%D0%9E%D0%BB%D0%B4%D0%BC%D0%B0%D0%BD-%D0%BE%D0%BF%D1%80%D0%BE%D0%B2%D0%B5%D1%80%D0%B3%D0%B0-%D1%81%D0%BB%D1%83%D1%85%D0%BE%D0%B2%D0%B5%D1%82%D0%B5-%D0%B7%D0%B0-%D1%84%D0%B8%D0%B7%D0%B8%D1%87%D0%B5%D1%81%D0%BA%D0%B8-%D1%82%D0%BE%D1%80%D0%BC%D0%BE%D0%B7/", "text": "\n                    Синът на Гари Олдман – Гъливер, отрече обвиненията, че баща му е физически насилник. Те бяха отправени от майката на 20-годишния младеж Доня Фиорентино, която проговори за насилието за първи път през 2001 г. По думите й, актьорът я е ударил с телефон, докато тя се опитвала да звънне на спешна помощ след техен сблъсък. Темата бе подновена отново, след като Олдман бе номиниран за „Оскар“. В крайна сметка превъплъщението му в Уинстън Чърчил в „Най-мрачният час“ му донесе заветната статуетка, но мнозина изразиха недоволството си от факта, че на фона на движения като MeToo и Time's Up, евентуален насилник е бил отличен от Американската филмова академия.„Възмутително и болезнено е за мен да видя, че тези неверни твърдения се разпространяват отново, въпреки че случаят бе разрешен още преди години. Баща ми е невинен“, категоричен е Гъливер. Той уточнява още, че майка му е „проблемна“ от години, а фактът, че Олдман е спечелил попечителство върху него и брат му Чарли трябва да е показателно за характера и на двамата.\n\n\n                    ", "date": "2018.03.08", "title": "Синът на Гари Олдман опроверга слуховете за физически тормоз"}
{"url": "http://www.monitor.bg/a/view/78249-%D0%A1%D0%B5%D1%80%D0%B5%D0%BD%D0%B0-%D1%81%D0%B8-%D0%BD%D0%B0%D0%BF%D1%80%D0%B0%D0%B2%D0%B8-%D0%B7%D0%BD%D0%B0%D1%87%D0%BA%D0%B0-%D0%B7%D0%B0-%D0%B7%D0%B0%D0%B2%D1%80%D1%8A%D1%89%D0%B0%D0%BD%D0%B5%D1%82%D0%BE/", "text": "\n                    Серена Уилямс се завръща на корта и разбира се в САЩ не пропуснаха да използват момента за реклама. Повечето спонсори на тенис легендата пуснаха нови рекламни видео клипове с нея. Самата Серена пък пусна специална своя значка за феновете и ги призова да я подкрепят с нея. Приходите от продажбата и ще отидат за благотворителност.\"Официално е. Завръщам се. Започвам да играя отново тенис професионално, за първи път след раждането на дъщеря ми, написа в профила си в Инстаграм звездата. - Този месец играя турнири в Калифорния и Флорида, моят дом. Първият ми мач съвпада с Международния ден на жената. Нямаше как завръщането да дойде в по-добър момент и реших да направя нещо, с което всички да сте съпричастни с моя път обратно. Затова по време на турнирите ще можете да се сдобиете с моята златна значка S, и да я носите, за да значи нещо за вас. За мен S е сила, сигурност. Какво ще е за вас?,\" написа още 36-годишната Серена.Тя играе тази нощ с 24-годишната и номер 53 в света Зарина Дияс от Казахстан. При успех американката среща Кики Бертенс (Хол), която е поставена под номер 29 в схемата и почива в първия кръг. Ако достигне до третия кръг, Серена най-вероятно ще има нова среща със сестра си Винъс, която е осма поставена.Двете бойкотираха този турнир цели 14 години, след като бяха освирквани на финала през 2001 г. Серена се върна в Индиън Уелс през 2015-а, но се отказа заради контузия в коляното преди полуфинала си със Симона Халеп (Рум).Сега обаче времената са се променили за най-успешната жена в Оупън ерата. Носителката на 23 титли от Големия шлем се завръща след раждането през септември на първородната си дъщеря Алексис Олимпиа и ще играе в първия си WTA турнир откакто спечели Australian Open през 2017 г.„Кой е казал, че тенисистите трябва да се откажат като навършат 30 г.? Всички най-добри играчи в света в момента са на повече от 30 и съвременните технологии им помагат да останат в спорта възможно по-дълго“, обяви бившата номер 1 в света Серена Уилямс.\n \n\n\n                    ", "date": "2018.03.08", "title": "Серена си направи значка за завръщането"}
{"url": "http://www.monitor.bg/a/view/25438-%D0%91%D0%BE%D1%81-%D0%BE%D0%B1%D0%B5%D1%89%D0%B0-%D1%88%D1%83%D0%BD%D0%BA%D0%B0-%D0%B2%D0%BC%D0%B5%D1%81%D1%82%D0%BE-%D0%BF%D0%B0%D1%80%D0%B8-%D0%BD%D0%B0-%D0%B8%D0%B3%D1%80%D0%B0%D1%87%D0%B8%D1%82%D0%B5/", "text": "\n                    Президентът на испанския футболен клуб \"Рапидо де Буза\" Мануел Педро Соеан е обещал на своите играчи да ги награди с прочутата местна шунка хамон, вместо да им дава пари, при победа този уикенд. На 11 март футболистите от града, прочут с месния деликатес Jamón Serrano (планинска сурово пушена шунка от заден бут на иберийско или светло прасе - б.р.) гостуват на лидера във втора \"Б\" дивизия \"Фуенлабрада\". \"Ако просто вкараме гол като гости, а аз се надявам, че това ще стане, всеки от нашата 30-членна делегация ще получи по един бут великолепен хамон. А това е цяло състояние\", уточни Соеан.Сумата на премията, която влиза в това количество шунка, е равна на 3200 евро, са изчислили веднага в клуба.Съперникът обаче хич не е за подценяване, а и не се знае какви са стимулите за неговите играчи. Наскоро наставникът на \"Реал\" (Мадрид) Зинедин Зидан нарече \"Фуенлабрада\" добър отбор, който не би трябвало да играе в Сегунда В.\n \n\n\n                    ", "date": "2018.03.08", "title": "Футболен бос обеща шунка, вместо пари на играчите"}
{"url": "http://www.monitor.bg/a/view/84563-%D0%91%D0%A4%D0%A1-%D1%81%D0%B5%D0%B7%D0%B8%D1%80%D0%B0-%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D0%B8-%D0%BF%D1%80%D0%B5%D0%BC%D0%B8%D0%B5%D1%80%D0%B0-%D0%B7%D0%B0-%D0%BD%D0%B0%D1%82%D0%B8%D1%81%D0%BA-%D0%B2%D1%8A%D1%80%D1%85%D1%83-%D1%81%D1%8A%D0%B4%D0%B8%D0%B8/", "text": "\n                    Президентът на БФС Борислав Михайлов изрази мнение, че ситуацията, която се е създала около шефа на съдиите Петър Петров, се дължи на големия натиск върху съдийството. „Не мога да знам дали е получавал смъртни заплахи, но със сигурност са му пращани неприятни СМС-и“, разкри Михайлов пред БЛИЦ. Той допълни, че е говорил с премиера и с министъра на спорта, за да провокира обща среща с шефовете на клубовете, на която те да обещаят, че няма да оказват натиск върху реферите. „Ако те не дадат такова обещание, всеки сигнал за обаждане, към който и да е съдия ще бъде даден на прокуратурата“, категоричен е босът на родната централа, като разясни, че все още не е ясно кой ще е новият шеф на съдиите.Михайлов не скри, че е крайно разочарован и от персоналната атака на Любослав Пенев и Николай Илиев по време на конгреса на БФС. „Очевидно е, че тези хора имат много къса памет. Единият от опонентите ми съм му давал 3 години заплата, за да класира отбора на световното първенство. А той само вдигна ютията и после изгори покривката“, заяви Михайлов.\n\n\n                    ", "date": "2018.03.08", "title": "БФС сезира прокуратурата и премиера за натиск върху съдии"}
{"url": "http://www.monitor.bg/a/view/11848-%D0%90%D1%80%D1%88%D0%B8%D0%BD%D0%BA%D0%BE%D0%B2%D0%B0-%D1%81-%D0%BF%D1%8A%D1%80%D0%B2%D0%B0-%D1%82%D0%B8%D1%82%D0%BB%D0%B0-%D0%B2-%D0%B7%D0%B0%D0%BB%D0%B0/", "text": "\n                    Националката ни за \"Фед Къп\" Петя Аршинкова спечели първа титла на България по тенис за жени в зала. Поставената под номер 2 в схемата победи шампионката от 2014 г. Хюлия Велиева с 6:3, 6:7(4), 6:3 на финала на твърдите кортове в зала \"София\".С успеха 19-годишната пловдивчанка заработи 950 лева от наградния фонд, а за Велиева останаха 550 лева.По-късно Хюлия и Лютфия Велиеви играха и във финала на двойки. Те обаче не успяха в опита си да спечелят пета национална титла, тъй като се отказаха при 6:7(4), 0:4 срещу Виктория Очева и Александра Караманолева. Победителките още в пръвия кръг детронираха миналогодишните шампионки и водачки в схемата Габриела Михайлова и Михаела Кафтанова с 1:6, 6:1, 12-10.В същото време друга наша националка Джулия Терзийска постигна две победи за деня на турнира в Шарм Ел Шейх (Ег) с награден фонд $15 000. Тя се класира за четвъртфиналите на сингъл след успех срещу Юлия Хатука (Блрс) с 6:3, 6:2, с което заработи 2 т. за световната ранглиста и $367.В схемата на двойки Терзийска и Лаура-Йона Андрей (Рум) достигнаха до полуфиналите след успех срещу Валерия Буну (Зим) и Анете Мунозова (Шв) с 6:2, 6:0.\n\n\n                    ", "date": "2018.03.08", "title": "Аршинкова с първа титла в зала"}
{"url": "http://www.monitor.bg/a/view/5389-12-%D0%BD%D0%B0%D1%88%D0%B8-%D0%B3%D1%80%D0%B0%D1%86%D0%B8%D0%B8-%D1%89%D0%B5-%D0%B8%D0%B3%D1%80%D0%B0%D1%8F%D1%82-%D0%BD%D0%B0-%D1%82%D1%83%D1%80%D0%BD%D0%B8%D1%80%D0%B0-%D0%B2-%D0%A1%D0%BE%D1%84%D0%B8%D1%8F/", "text": "\n                    12 състезателки ще представят България в международния турнир по художествена гимнастика, който ще се проведе преди Световната купа в София. Състезанието ще е за жени и девойки, а негов домакин на 27 и 28 март ще е \"Арена Армеец\". В надпреварата при жените отличията ще си оспорват 37 гимнастички от 20 държави. България е заявила момичетата от разширения състав на националния отбор - Ерика Зафирова, Петя Борисова, Галатея Герова, Йоана Николова, Биляна Писова и Марина Иванова.При девойките за добро представяне ще разчитаме на Анна Келман и Татяна Воложанина, които спечелиха квота за младежките олимпийски игри в Буенос Айрес (Арж), както и на Елизабет Йовчева, Вероника Любчова, Вая Драганова и Валерия Ватова. Общият брой на заявените състезателки при девойките е 75 от 27 държави.Както е ясно, в основното състезание за Световната купа ще играят Катрин Тасева и Боряна Калейн, както и националният ансамбъл за жени. Топ състезателката ни Невяна Владинова е контузена и няма да играе.\n\n\n                    ", "date": "2018.03.08", "title": "12 наши грации ще играят на турнира в София"}
{"url": "http://www.monitor.bg/a/view/37084-%D0%A2%D0%BE%D0%BA%D0%BE%D0%B2-%D1%83%D0%B4%D0%B0%D1%80-%D1%81%D0%BF%D1%80%D1%8F-%D1%81%D0%B2%D0%B5%D1%82%D0%BE%D0%B2%D0%BD%D0%BE%D1%82%D0%BE-%D0%BD%D0%B0-%D1%84%D0%B8%D0%B3%D1%83%D1%80%D0%B8%D1%81%D1%82%D0%B8%D1%82%D0%B5/", "text": "\n                    Токов удар стана причина за 10-минутното спиране на програмата на световното първенство по фигурно пързаляне за юноши и девойки, което се провежда в зала „Арена Армеец“. Това се случи по време на изпълнението на кратката програма на Донован Карило от Мексико, който все пак успя да довърши изпълнението си. Малко по-рано имаше и друго кратко спиране на тока.Българският представител Александър Златков дебютира на такъв форум, като изпълнението му бе оценено с 48,36 точки (25,14 за технически елементи и 23,22 за компоненти), което е негов личен рекорд. 16-годишният фигурист има проблеми с травми, тъй като в последните седмици тренира и играе със счупена кънка.\"При двойния аксел кънката ми отказа, имам проблеми с ахилеса заради нея. Тройният луц го направих безпроблемно, а при комбинацията докоснах леда в ръце“, коментира изпълнението си Златков, който остава извън първите 24 за финалите.Преди това танцовата ни двойка Яна Божилова и Калоян Георгиев също не стигна до волна програмата, като зае 25-о място в краткия танц от общо 28 двойки.\n\n\n                    ", "date": "2018.03.08", "title": "Токов удар спря световното на фигуристите"}
{"url": "http://www.monitor.bg/a/view/49408-%D0%A1%D0%B5%D0%B1%D0%B0%D1%81%D1%82%D0%B8%D0%B0%D0%BD-%D0%A4%D0%B5%D1%82%D0%B5%D0%BB-%D1%81%D1%87%D1%83%D0%BF%D0%B8-%D1%80%D0%B5%D0%BA%D0%BE%D1%80%D0%B4%D0%B0-%D0%BD%D0%B0-%D0%9A%D0%B0%D1%82%D0%B0%D0%BB%D1%83%D0%BD%D1%8F/", "text": "Испанка призна: Не стига сила на жените за Формула 1\n                    Пилотът на \"Ферари\" Себастин Фетел счупи бързо новия неофициален рекорд на пистата \"Каталуня\" в първата сесия от седмия ден от тестовете на Формула 1. Германецът, който има 4 световни титли в кариерата си, записа 1:17,953 мин. в най-бързия от своите 84 тура и прати на второ място постижението на Даниел Рикардо с \"Ред Бул\", записано ден преди това. Фетел използва за целта гуми \"хиперсофт\".Втори остана Кевин Магнусен с болида на \"Хаас\", по-бавен с 1,178 сек. след 76 обиколки с гуми \"суперсофт\". Зад датчанина се нареди Нико Хюлкенберг с \"Рено\", на 1,493 сек. след Фетел, който също кара с \"хиперсофт\". Четвърти пък остана новакът Пиер Гасли от \"Торо Росо\", който преди обедната пауза беше с второ време, но то не беше признато заради съкращаването на един от шиканите на пистата.Стофел Вандоорм с \"Макларън\" направи най-малко обиколки - 48, защото прекара почти 2 часа в бокса за ремонти на болида. Най-дълго - цели 96 обиколки, пък въртя Валтери Ботас с \"Мерцедес\", за когото скоростта явно не беше главната цел.Междувременно испанката Кармен Хорда, пилот по развитието на \"Рено\", сподели, че според нея на жените не им достига физика за състезания от Формула 1 и Формула 2. Тя беше разкритикувана бързо от Дженсън Бътън в Twitter. \"Кармен, с такива коментари ти няма да помогнеш на достойните представителки на автоспорта, написа той. - Питай Даника Патрик за това как можеш да бъдеш достатъчно силна за състезателен автомобил. Мисля, че твоят случай не опира до силата.\"\n\n\n                    ", "date": "2018.03.08", "title": "Себастиан Фетел счупи рекорда на \"Каталуня\" "}
{"url": "http://www.monitor.bg/a/view/2763-%D0%93%D1%80%D0%B8%D1%88%D0%BE-%D1%81%D0%B5-%D0%BF%D1%83%D1%81%D0%BA%D0%B0-%D0%B8-%D0%BD%D0%B0-%D0%B4%D0%B2%D0%BE%D0%B9%D0%BA%D0%B8-%D0%B2-%D0%98%D0%BD%D0%B4%D0%B8%D1%8A%D0%BD-%D0%A3%D0%B5%D0%BB%D1%81/", "text": "Мария Шарапова и Южени Бушар отпаднаха на старта\n                    Григор Димитров ще участва освен на сингъл и на двойки на тенис турнира от сериите \"Мастърс 1000\" с награден фонд $8 909 960 в Индиън Уелс (САЩ). Хасковлията, който е №4 в ранглистата на АТР на сингъл, ще си партнира в звезден тандем с Хуан Мартон дел Потро (Арж). Двамата са играли заедно и на други турнири и познават играта си отлично. Първите им съперници са испанците Фелисиано Лопес и Марк Лопес. Вторият е настоящ олимпийски шампион на двойки от Рио'16 заедно с Рафаел Надал. При победа Димитров и Дел Потро срещат в следващия кръг победителите от мача Райън Харисън/Макс Мирни и Жан-Юлиен Роже/Хория Текау.Допълнителен стимул за участие на каре за играчите тази година е специалният бонус от $1 млн., който дават организаторите, ако някой спечели титли на сингъл и двойки. В историята на тениса има 6 такива случая - Роско Танър (1978 г.), Борис Бекер (1988 г.), Джим Къриър (1991 г.), Линдзи Дейвънпорт (1997 г. и 2000 г.) и Вера Звонарьова (2009 г.).„Ние обичаме да играем заедно, сподели Дел Потро. - Григор е страхотно момче, добри приятели сме, а и това е добра тренировка преди мачовете ни на сингъл. Никога не знаеш какво ще се случи, но ние играем заради нашия си тенис, това е единствената причина.“На сингъл Гришо пък чака своя първи съперник, с когото ще се срещне в събота, от двубоя между друг аржентинец - Гуидо Пея с Фернандо Вердаско (Исп).„Тялото ми започна да свиква, вече съм по-постоянен, не бих казал, че съм в мир със себе си, само на 26 съм, каза Димитров в интервю за официалния сайт на АТР. - Това е война. Шегата настрана, в такава позиция съм, че мога да давам максимума както на корта, така и извън него. Когато съм на игрището, искам да се докарам до предела, същото е и във фитнеса.“Бившата спътница на Гришо Мария Шарапова, която има 2 титли в Индиън Уелс пък отпадна още на старта тази година, след 4:6, 4:6 от 20-годишната японка Наоми Осака.Канадката Южени Бушар, която непрекъснато кълве рускинята за нейните допинг прегрешения с мелдония, пък загуби от квалификантката Сакия Викъри (САЩ) с 3:6, 4:6.\n\n\n                    ", "date": "2018.03.08", "title": "Гришо се пуска и на двойки в Индиън Уелс"}
{"url": "http://www.monitor.bg/a/view/46748-%D0%9F%D1%80%D0%B8%D1%8F%D1%82%D0%B5%D0%BB%D0%B8%D1%82%D0%B5-%D0%BD%D0%B0-%D0%9D%D0%BE%D1%80%D0%B0-%D0%9D%D0%B5%D0%B4%D0%BA%D0%BE%D0%B2%D0%B0-%D1%81%D0%B5-%D1%81%D1%80%D0%B0%D0%BC%D1%83%D0%B2%D0%B0%D1%82-%D0%BE%D1%82-%D0%BD%D0%B5%D1%8F/", "text": "\n                    Приятелите на Мис Плеймейт 2017 Нора Недкова се срамуват от нея след представянето й в „Черешката на тортата“. Много от близките на 24-годишната танцьорка отбягват контакт с нея, след като се разписа с участие в риалити формата. „Просто средата, в която се намирах, ме провокира да се държа отбранително. След това хората ме нападнаха и се вдигнаха срещу мен, а не виждам какво толкова лошо съм направила. Изживях тази негативна вълна тежко, по мой си начин. Масово приятели се отдръпнаха от мен и дори ги е срам да излизаме. Може би и баща ми изживява по някакъв начин и е обиден от това, което се пише, че не ме е възпитал добре.“, изповяда се пред сп. LOVE style тя. Припомняме, че след злоупотреба с алкохол в шоуто и раждане на култови бисери от типа на „Макароните са храна за простолюдието“, актуалната плеймейтка успя да разгневи редовия зрител. Тя дори си позволи да скочи на бой на гримьора Валентин Кулагин, който от момента на запознанството им периодично я засипвал с обиди.Междувременно Недкова тушира слуховете, че е сгодена за Слави Трифонов. „Възхищавам се на Слави като тв водещ и професионалист. Нямам никакви други впечатления от него, защото не го познавам добре. Дори не знам дали бих излязла с него на вечеря, ако ме покани.”, категорична е тя.  \n\n\n                    ", "date": "2018.03.08", "title": "Приятелите на Нора Недкова се срамуват от нея"}
{"url": "http://www.monitor.bg/a/view/38997-%D0%A1%D0%B0%D0%BB%D0%B8-%D0%A5%D0%BE%D1%83%D0%BA%D0%B8%D0%BD%D1%81-%D0%BF%D1%80%D0%B5%D0%BA%D1%80%D0%BE%D1%8F%D0%B2%D0%B0-%D0%BB%D1%8E%D0%B1%D0%BE%D0%B2%D1%82%D0%B0-%D0%B2%D1%8A%D0%B2-%D0%A4%D0%BE%D1%80%D0%BC%D0%B0%D1%82%D0%B0-%D0%BD%D0%B0-%D0%B2%D0%BE%D0%B4%D0%B0%D1%82%D0%B0/", "text": " Актрисата, изиграла нямата чистачка в наградената с „Оскар“ филм, се бори с дислексия\n                    Пътуваме назад във времето до разгара на Студената война през 1962 г., където във въображението на Гилермо дел Торо американците се опитват да вземат превес над руските си противници чрез непознато до този момент по вид същество. Да, познахте – става въпрос за големия победител на последните оскари „Формата на водата“, чието широко разпространение по родните кина започва от утре.Филмът е заснет в зелено-синкави нюанси, препращащи едновременно към мрачните времена, в които се развива действието, но и към нежността, бликаща от създалата се привързаност между въпросното същество и нямата чистачка Елайза, с чиито жестове с размах се справя Сали Хоукинс. Макар да  и да отстъпи „Оскар“-а за главна женска роля на Франсис Макдорманд („Три билборда извън града“), британската актриса е истински воин на снимачната площадка. Самата тя признава, че се бори с прекалено стеснителната си природа още от дете. Научаването на диалозите пък винаги се оказват сред основните предизвикателства пред нея, когато застане пред камерата, заради дислексия. И макар че във „Формата на водата“, по стечение на обстоятелствата, не й се налага да се ползва с реплики, то стоицизмът и амбицията й заслужават адмирации (актрисата се бори още и с имунното заболяване лупус – б.а.).„Водата приема формата на всичко, в което се задържа, и макар че може да е много нежна, тя е с най-могъща сила във вселената.  нали? Няма значение каква формата на обекта на любовта ни, тя просто се случва, независимо дали е към мъж, жена или създание“. Думите на Гилермо дел Торо могат да ни послужат като кратко обобщение на тезата на последното му филмово заглавие. И въпреки че е видимо изкушен от приказните мотиви, режисьорът бързо успява да върне и себе си, и зрителите си, към иначе далеч неутопичната реалност на Студената война.Плагиатстван или не, „Формата на водата“ приковава от раз вниманието на любителите на седмото изкуство, а майсторският допир на Дел Торо и магнетичният саундтрак (който също спечели „Оскар“ - б.а.) са истинско пиршество за сетивата.\n\n\n                    ", "date": "2018.03.08", "title": "Сали Хоукинс прекроява любовта във „Формата на водата“"}
{"url": "http://www.monitor.bg/a/view/41065-%D0%94%D0%B0%D1%80%D0%B5%D0%BD%D0%B8%D1%8F%D1%82%D0%B0-%D0%B2-%D0%9D%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B0%D1%82%D0%B0-%D0%B3%D0%B0%D0%BB%D0%B5%D1%80%D0%B8%D1%8F-%D0%B2%D0%B5%D1%87%D0%B5-%D0%BE%D0%BD%D0%BB%D0%B0%D0%B9%D0%BD/", "text": "38 изложби и нов сайт за 70-годишния юбилей на музейния комплекс\n                    С нов сайт посреща Националната галерия своята 70-годишнина. В него вече са качени вътрешните правила за сключване на договори за дарения и предстои обявяване на подготовката по стратегията за попълване на колекцията със завещаните от българката от Австралия Маргарита Занев (всъщност Цанева) почти 1,8 млн. лева. В момента се изработва тристепенна програма за подготовка, първата стъпка от която е сериозен анализ на колекцията и празнотите в нея по отношение на автори, произведения и тенденции, които трябва да бъдат попълнени, съобщи на специална пресконференция директорът на Националния музеен комплекс, изкуствоведът Слава Иванова. Подобен анализ досега не е правен. След него обществен съвет от експерти и ценители ще даде своите препоръки, а на финала дирекционен съвет на НГ ще взема решения за всяка конкретна откупка и тя ще бъде обявявана публично.Български родственици на щедрата дарителка са потърсили екипа на галерията, за да съобщят още подробности от нейната биография, разказа шефът на отдел „Комуникации“ Весела Радоева. Маргарита е четвъртото последно дете на семейство от с. Погорелец, днес Якимово, Монтанско.– кръстена е на баба си по майчина линия. Дядо й дълго време е бил кмет на селото, имал е контакти с царския двор.Младото момиче пристига да учи гимназия в София, където брат й и сестра й вече са студенти. Искала е да следва фармация в Мюнхен, но междувременно се влюбва в Цанко Цанев, представител на известен шуменски род. Сключва с него брак в един и същи ден, когато се женят нейния брат Кирил и сестрата на Цанко – Елза. На 18 октомври 1941 г. се ражда синът им Антон. В средата на 40-те младото семейство заминава за Виена, а в края на 1949 г. с италиански презокеански кораб от Неапол потеглят към Австралия. Заедно с тях в пристанище близо до Сидни на 3 февруари 1950 г. акостират 1260 емигранти от Европа.За пръв път г-жа Цанев се връща у нас през 2000 г. Тя не е харесвала рожденото си име Върба и цял живот е подписвала картичките, изпращани до близките в България, като Грета (галено от Маргарита, както фигурира в австралийския си паспорт). Работила е като машинописка, съпругът й е бил държавен чиновник, а синът им - представител на департамента по гражданска авиация в тамошното Министерство на отбраната. Възрастният господин – голям родолюбец, писал патриотични стихотворения под псевдонима Горд Балкан, умира през 1981 г., а Антон – през 1997-а. Преди няколко години Маргарита е бутната и влачена от кола, пребивава дълго време в болница и в дом за възрастни хора, но завършва живота си в собствения си апартамент, който именно е един от двата имота, завещани наполовина съответно на националните галерии в София и Сидни. Семейството на Маргарита е било „редово“, не са били извънредно богати, но душевната щедрост на Цанев е уникален жест за българската музейна действителност.Освен попълването на националната колекция със средствата, завещани от Маргарита Цанев, 70-годишния юбилей на галерията ще предложи 38 изложби на ценителите на изкуството. „Европейски диалози“, която се открива на 26 април в Двореца, ще покаже ключови произведения от колекцията на НГ, участвали в български експозициина Стария континент. Ролята на твореца в новото българско изкуство ще бъде представена с архивни кадри през юли след реконструкцията на дворцовата приемна в съседство с Балната зала и сбирката ще остане там в продължение на 2 години.Съвсем скоро, на 15 март, на територията на НГ пък ще гостува експозицията „Пътят на аргонавтите“ с непоказвани досега експонати от една от най-големите частни колекции у нас. На 15 май, съвместно с Италианския културен институт в София, за пръв път у нас ще бъдат показани съкровища от римския Палацо Киджи, включително творби на забележителния бароков скулптор и живописец Джовани Лоренцо Бернини. По-късно Лувърът от париж ще гастролира със свои експонати в „Квадрат 500“. \n\n\n                    ", "date": "2018.03.08", "title": "Даренията в Националната галерия – вече онлайн"}
{"url": "http://www.monitor.bg/a/view/63408-%D0%9C%D0%B0%D1%80%D0%B8%D1%8F-%D0%98%D0%BB%D0%B8%D0%B5%D0%B2%D0%B0-%D0%91%D1%8F%D1%85-%D0%B5%D0%B4%D0%B8%D0%BD-%D0%B4%D0%B5%D0%BD-%D0%B2-%D1%81%D0%BB%D0%B5%D0%B4%D1%80%D0%BE%D0%B4%D0%B8%D0%BB%D0%BD%D0%B0-%D0%B4%D0%B5%D0%BF%D1%80%D0%B5%D1%81%D0%B8%D1%8F/", "text": "Поп примата пътува със сина си Александър по участия\n                    Месец след като даде живот на първородния си син Александър Мария Илиева се връща на сцена и то с него. Певицата пътува заедно с детето за първите си две участия след раждането – снощи в Пловдив и утре във Варна. „Сигурна съм, че е наследил пътешественическия дух от мен. Ще пътуваме заедно, защото искам да му покажа света. Много е общителен, любопитен и вярвам, че трябва да се дават възможности на малкото човеченце да опознае прекрасността на живота“, заяви певицата в предаването „Преди обед“ по bTV.\n\nНикакви трудности на младата майка обаче не са ѝ чужди и след доста безсънни нощи сама се е кръстила Сомнамбулия Илиева. Казва че се е роботизирала и дори може да дава уроци по смяна на памперс без напишкване. Но явно домашната динамика не ѝ е достатъчна и ще забие отново ток във сцената. Не е имала време и за прословутата следродилна депресия. „Бях един ден в следродилна депресия, не ми хареса и излязох“, пошегува се чаровната брюнетка.\n\nВ грижите по отглеждането на Александър ѝ помага жена на име Хали, но майка ѝ Ваня Монева е безценна помощ и присъствие. С Георги - бащата на сина ѝ, живеят в различни държави, но той прави всичко възможно по грижите за детето. „Не ми е нужно да живеем заедно. Смятам, че Георги е прекрасен баща“, категорична беше Мария.\n\nТя разкри и подробности за срещата с голямата си любов. Запознали са се чрез общи приятели на парти. „Стана бързо и спонтанно. В началото той дори не ме позна. Стана с лекота, въпрос на химия, нямаше много време за размисли. Моите изисквания са солидни на тези години, но тогава той ги покри“, разкрива певицата. Чувства се обичана и твърди, че са добър екип с нейния „принц“ и вече работят по въпроса с построяването на „замък“.\n\nИзпълнителката на Mi Amor се чувства готова да излезе пред публика, въпреки че призна, че не е във физическата форма, в която ѝ е най-удобно. Ще трябва да почака със спорта и диетата обаче, защото все още кърми малкия Александър. Твърди че детето изпълва духа ѝ и тя самата прелива от музика, която иска да излезе от нея. Видима заявка за нови хитове. Самата Мария сподели, че мечтае да е майка каквато е нейната: „пример за това как да изградиш личността на едно дете, да е смело, отговорно и дисциплинирано, но да не смачкаш порива за живот. Мечтая да му дам свобода да избира и да бърка смело“.\n                    ", "date": "2018.03.08", "title": "Мария Илиева: Бях един ден в следродилна депресия"}
{"url": "http://www.monitor.bg/a/view/66139-%D0%A2%D0%BE%D0%BC-%D0%A5%D0%B0%D1%80%D0%B4%D0%B8-%D0%BF%D0%B0%D0%BB%D0%B8-%D0%BF%D1%83%D1%80%D0%B0%D1%82%D0%B0-%D0%BD%D0%B0-%D0%90%D0%BB-%D0%9A%D0%B0%D0%BF%D0%BE%D0%BD%D0%B5/", "text": "\n                    Холивудският ас Том Харди ще се вмъкне в костюма на Ал Капоне за предстоящото заглавие Fonzo. Снимките на продукцията ще стартират още през следващия месец, а за участието си в нея актьорът потвърди с кадър в социалните мрежи. Да изиграе прочутия гангстер е мечта на Харди, както неведнъж е споделял и самият той. За първи път се заговори за евентуалното му превъплъщение в образа през 2012 г., но до реализиране на филм така и не се стигна.\n\nОсновите на Fonzo пък бяха наляти на продуцентско ниво още през 2016 г., като затишието оттогава насам провокира мнозина да смятат, че и този проект няма да бъде осъществен. Режисьор на лентата ще бъде Джош Транк („Хроники“), а сюжетът ще се фокусира върху по-късните години от живота на Капоне.\n\n„На 47-годишна възраст, след почти десетилетие, прекарано в затвор, деменцията разтърсва ума на Алфонсе и миналото му започва да го преследва с грозните спомени за насилие и брутализъм“, гласи краткото описание на проекта.\n                    ", "date": "2018.03.08", "title": "Том Харди пали пурата на Ал Капоне"}
{"url": "http://www.monitor.bg/a/view/36002-%D0%90%D0%BD%D0%BD%D0%B0-%D0%90%D0%BD%D0%B3%D0%B5%D0%BB%D0%BE%D0%B2%D0%B0-%D0%BF%D0%BE%D0%B4%D0%B0%D1%80%D1%8F%D0%B2%D0%B0-%D0%BA%D0%BD%D0%B8%D0%B3%D0%B8-%D0%B2-%D0%BC%D0%B5%D1%82%D1%80%D0%BE%D1%82%D0%BE/", "text": "\n                    Тв водещата Анна Ангелова и българското издателство „Лист” се включиха в световната кампания „Книги в метрото”. Всяка година на 8 март известни личности от света на културата и шоубизнеса оставят книги по станции, за да подкрепят каузата за независимост и равноправие на жените и заедно с това да насърчат четенето.\n\nВодещата на „Денят започва с култура” по БНТ избра да участва в акцията с автобиографията на Мая Анджелоу „Мама и аз и мама”. По примера на актрисата Ема Уотсън, която преди време разпространи в лондонското метро екземпляри от същото произведение, българската журналистка остави книги на метростанциите „Св. Климент Охридски” и „Сердика”.\n\n \n                    ", "date": "2018.03.08", "title": "Анна Ангелова подарява книги в метрото"}
{"url": "http://www.monitor.bg/a/view/44026-%D0%9E%D1%82%D1%80%D0%BE%D0%B2%D0%B5%D0%BD%D0%B8%D1%8F%D1%82-%D0%BD%D0%B0-%D0%9E%D1%81%D1%82%D1%80%D0%BE%D0%B2%D0%B0-%D0%B4%D0%B2%D0%BE%D0%B5%D0%BD-%D0%B0%D0%B3%D0%B5%D0%BD%D1%82-%D0%B1%D0%B8%D0%BB-%D0%B1%D0%BB%D0%B8%D0%B7%D1%8A%D0%BA-%D1%81-%D0%BA%D0%BE%D0%BD%D1%81%D1%83%D0%BB%D1%82%D0%B0%D0%BD%D1%82-%D0%BF%D0%BE-%D1%80%D1%83%D1%81%D0%BA%D0%BE%D1%82%D0%BE-%D0%B4%D0%B5%D0%BB%D0%BE-%D0%BD%D0%B0-%D0%A1%D0%90%D0%A9/", "text": "\n                    Отровеният в Солсбъри бивш полковник на руското разузнаване Сергей Скрипал е имал тесни връзки с консултант по „руското дело” над което в момента се трудят американските спецслужби, пише в. „Дейли Телеграф”, позовавайки се на анонимен източник. Според изданието Скрипал е познавал близко въпросния консултант и те си контактували от известно време.\n\nБившият руско-британски двоен агент и дъщеря му, които бяха отровени в Солзбъри, са в кома, съобщи пресата на Острова.\n\nВ същото състояние е и полицейският служител, който се е оказал пръв на мястото на инцидента. И тримата са в интензивно отделение. Според полицията няма риск от засягане на други хора в района на нападението. Органите на реда заявиха, че разглеждат случая като \"сериозен инцидент, включващ опит за убийство чрез използване на невротоксично вещество\". \"Смятаме, че двамата пострадали са атакувани целенасочено\", съобщиха от полицията.\n\nСлучаят на Скрипал незабавно предизвика асоциации с убийството на бившия офицер от Федералната служба за сигурност на Руската федерация Александър Литвиненко, който почина след поглъщането на чай със съдържание на радиоактивен полоний 210, съобщава \"Фокус\". Скрипал е служил в ГРУ на Генералния щаб на Русия до 1999 г. През 2004 г. е задържан по обвинение в шпионаж в полза на британското разузнаване МI-6. По данни на Федералната служба за сигурност Скрипал е получил 100 хил. долара от британската служба, за да им предава информация от агенти на руските спецслужби. През 2006 г. Скрипал е осъден в Русия на 13 г. на колония в строг режим, лишаване от званията и държавните награди. Четири години по-късно обаче Скрипал е помилван с указ на тогавашния президент Дмитрий Медведев.\n                    ", "date": "2018.03.08", "title": "Отровеният на Острова двоен агент бил близък с консултант по „руското дело” на САЩ"}
{"url": "http://www.monitor.bg/a/view/7258-%D0%A2%D1%80%D1%8A%D0%BC%D0%BF-%D0%BE%D0%B1%D1%8F%D0%B2%D0%B8-%D1%87%D0%B5-%D0%B5-%D1%81%D0%BF%D0%B5%D1%87%D0%B5%D0%BB%D0%B8%D0%BB-%D0%B2-%D1%81%D1%8A%D0%B4%D0%B0-%D1%81%D1%80%D0%B5%D1%89%D1%83-%D0%BF%D0%BE%D1%80%D0%BD%D0%BE%D0%B0%D0%BA%D1%82%D1%80%D0%B8%D1%81%D0%B0%D1%82%D0%B0-%D0%A1%D1%82%D0%BE%D1%80%D0%BC%D0%B8/", "text": "\n                    Президентът на САЩ Доналд Тръмп е спечелил делото, което заведе срещу него порноактрисата Стефани Клифърд, заяви прессекретарят на Белия дом Сара Сандърс.\n\n„Президентът ясно отговори на това и даде да се разбере, че нито едно от тези твърдения не е истина. Това дело вече е спечелено в Арбитражния съд”, заяви Сандърс.\n\nВ иска срещу Тръмп мис Клифърд, известна на любителите на филми с еднообразно съдържание (полови сношения) като Сторми Даниелс се твърди, че президентът на САЩ не е подписал договора за неразгласяване на информацията за връзката между Тръмп и порнозвездата, независимо от това, че тя и адвокатът й са го сторили. Според договора Сторми е забогатяла от това споразумение с 130 000 долара, за да си мълчи относно отношенията с Тръмп през 2006-2007 г.\n\nКакто стана ясно преди това, адвокатът на Тръмп тайно е получил съдебна забрана, която ограничава публичните изказвания на мис Клифърд-Даниелс. Това се е случило миналата седмица.\n                    ", "date": "2018.03.08", "title": "Тръмп обяви, че е спечелил в съда срещу порноактрисата Сторми"}
{"url": "http://www.monitor.bg/a/view/59183-%D0%9C%D0%B5%D0%B3%D0%B0%D0%BD-%D0%9C%D0%B0%D1%80%D0%BA%D1%8A%D0%BB-%D1%81%D0%BC%D0%B5%D0%BD%D0%B8-%D0%B2%D1%8F%D1%80%D0%B0%D1%82%D0%B0-%D1%81%D0%B8-%D0%BF%D1%83%D1%81%D0%BD%D0%B0%D1%85%D0%B0-%D0%BF%D1%80%D0%B5%D0%B7%D0%B5%D1%80%D0%B2%D0%B0%D1%82%D0%B8%D0%B2%D0%B8-%D0%B7%D0%B0-%D1%81%D0%B2%D0%B0%D1%82%D0%B1%D0%B0%D1%82%D0%B0-%D0%BD%D0%B0-%D0%A5%D0%B0%D1%80%D0%B8/", "text": "\n                    Кентърбърийският архиепископ извърши обреда кръщене на невестата на британския принц Хари Меган Маркъл, пише в. „Дейли Мейл”.По данни на изданието на церемонията са присъствали принц Хари, баща му – принц Чарлз и херцогинята на Корнуел, но трябва да се отбележи отсъствието на Уилям и кралица Елизабет Втора. Кръщенето се извърши в Кралската капела, церемонията е продължила около 45 минути, като за целта е използвана вода от река Йордан. Сега Меган вече е англиканка. Тя е израснала в протестантско семейство, учила е в католическо училище и е била женена за евреин. Мис Маркъл не бе длъжна да сменя вярата си, но е решила да го направи от уважение към Елизабет Втора.На фона на това знаменателно събитие британската компания Crown Jewels пусна на пазара сувенирни презервативи по случай сватбата на Меган и Хари. Кондомите са в ограничен тираж и излизат със слогана „Your Prince will come”, което може да значи както това, че „Вашият принц ще дойде”, така и че „Вашият принц ще свърши (ще достигне оргазъм)”. При отваряне на кутийката с презервативите започва да звучи микс от британския и американския химн.\n\n\n                    ", "date": "2018.03.08", "title": "Меган Маркъл смени вярата си, пуснаха презервативи за сватбата на Хари"}
{"url": "http://www.monitor.bg/a/view/79190-%D0%92%D0%B5%D1%89%D0%B0%D1%8F%D1%82-%D0%B3%D0%BB%D0%BE%D0%B1%D0%B0%D0%BB%D0%B5%D0%BD-%D0%BA%D0%B0%D1%82%D0%B0%D0%BA%D0%BB%D0%B8%D0%B7%D1%8A%D0%BC-%D0%BE%D1%82-%D0%B7%D0%B0%D1%82%D0%BE%D0%BF%D0%BB%D1%8F%D0%BD%D0%B5%D1%82%D0%BE-%D0%BD%D0%B0-%D0%BF%D0%BB%D0%B0%D0%BD%D0%B5%D1%82%D0%B0%D1%82%D0%B0/", "text": "\n                    Учени от университета на Отаго в Нова Зеландия установиха, че глобалното затопляне може да доведе до катастрофално намаляване на разтворения кислород в морската вода.\n\nГеолози изследвали съдържанието на изотопи на урана в седименти, някои от които датират отпреди около 100 милиона години, на териториите на Англия и Италия. Това позволило да се прецени не само какво е било количеството кислород в древните океани, но и да се изяснят причините за намаляването му.\n\nОказало се, че по време на т.нар. второ океанско аноксично събитие преди 94 милиона години голямо количество въглеродни съединения попаднали в океаните, като за това допринесло значителното съдържание на въглероден газ в атмосферата.\n\nПо думите на учените, сега концентрацията на парникови газове в резултат на човешката дейност е по-бърза и характерната за кредата степен на лишаване от кислород ще бъде достигната след стотици хиляди, а не след милиони години. Още сега в световния океан възникват мъртви зони - области, в които водата съдържа съвсем малко кислород. Събрани от еколози от Швеция и САЩ данни сочат, че през последните няколко години броят на мъртвите зони е надхвърлил 400.\n                    ", "date": "2018.03.08", "title": "Вещаят глобален катаклизъм от затоплянето на планетата"}
{"url": "http://www.monitor.bg/a/view/22497-%D0%9E%D1%81%D1%8A%D0%B4%D0%B8%D1%85%D0%B0-%D0%BD%D0%B0-%D1%81%D0%BC%D1%8A%D1%80%D1%82-%D1%81%D0%B5%D1%81%D1%82%D1%80%D0%B0%D1%82%D0%B0-%D0%BD%D0%B0-%D0%BB%D0%B8%D0%B4%D0%B5%D1%80%D0%B0-%D0%BD%D0%B0-%D0%98%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0/", "text": "\n                    Багдадски съд призна за виновна по обвинения в тероризъм сестрата на водача на групировката \"Ислямска държава\" Абу Бакр ал Багдади и я осъди на смърт.\n\nТова заяви говорител на иракския Висш съдебен съвет.\n\nСестрата на Багдади е призната за виновна в \"осигуряване на логистична подкрепа и подпомагане на (бойци на \"Ислямска държава\") да извършват престъпни деяния\".\n\nЖената, чието име не се съобщава, е призната за виновна и в \"раздаване на пари\" сред джихадистите от \"Ислямска държава\" във втория иракски град Мосул, който беше под тяхно управление в продължение на повече от три години.\n\nГоворителят допълни, че преди това съпругът на жената също е бил осъден на смърт като представител на командването на групировката.\n\nПрез декември иракските власти обявиха победа над \"Ислямска държава\", след като изтласкаха джихадистите от Северен и Централен Ирак. В хода на операциите бяха арестувани стотици жени, включително чужденки. Оттогава иракският Централен наказателен съд произнесе редица присъди срещу жени от \"Ислямска държава\", вариращи от затвор до смърт чрез обесване.\n\nМестонахождението на Багдади е неизвестно. На няколко пъти се появяваха слухове за смъртта му или раняването му при въздушни удари и боеве в Ирак и Сирия, където \"Ислямска държава\" провъзгласи ислямски \"халифат\", макар че тези твърдения никога не са били потвърждавани по безспорен начин.\n\nБагдади, за когото се предполага, че е на около 40 години, е виждан публично само веднъж, когато се обяви за предводител на \"Ислямска държава\" от старинна джамия в Мосул седмици след като групировката превзе града през лятото на 2014 г. заедно с цели територии от Северен и Западен Ирак. Оттогава той единствено е разпространявал аудиозаписи към последователите си, в които ги призовава да продължат да воюват.\n                    ", "date": "2018.03.08", "title": "Осъдиха на смърт сестрата на лидера на „Ислямска държава“"}
{"url": "http://www.monitor.bg/a/view/27000-10-%D0%BC%D0%BB%D1%80%D0%B4-%D0%B5%D0%B2%D1%80%D0%BE-%D0%B8%D0%B7%D1%87%D0%B5%D0%B7%D0%BD%D0%B0%D0%BB%D0%B8-%D0%BE%D1%82-%D1%81%D0%BC%D0%B5%D1%82%D0%BA%D0%B8-%D0%BD%D0%B0-%D0%9A%D0%B0%D0%B4%D0%B0%D1%84%D0%B8/", "text": "\n                    Малко повече от 10 милиарда евро са изчезнали от сметки на либийския лидер Муамар Кадафи, замразени с решение на ООН през 2011 г., съобщава белгийския ежедневник Le Vit.\n\nСметките са били в Euroclear Bank и са били изтеглени в периода 2013-2017 г.\nСпоред наличната информация, сметките са били на имената на хора от най-близкото обкръжение на Кадафи и техни фирми. Банковите регистри показват, че на 29 ноември 2013 г. по четири сметки е имало 16.1 млрд. евро, като титуляри са били Libyan Investment Authority и Libyan Foreign Investment Company.\n\nБелгийските власти са открили липса на част от тези пари през есента на 2017 г., когато са се опитали да арестуват парите като придобити незаконно. Оказало се обаче, че по сметките има малко повече от 5 милиарда евро.\n\nОт Министерството на финансите на Белгия заявиха ,че не са взимали решение сметките да бъдат размразени. Но въпросът дали замразяването на парите е било контролирано достатъчно ефективно, остава.\n                    ", "date": "2018.03.08", "title": "10 млрд. евро изчезнали от сметки на Кадафи"}
{"url": "http://www.monitor.bg/a/view/11950-%D0%9C%D1%8A%D0%B6-%D0%B5-%D0%B7%D0%B0%D0%B3%D0%B8%D0%BD%D0%B0%D0%BB-%D0%BF%D1%80%D0%B8-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0%D1%82%D0%B0-%D0%BC%D0%B5%D0%B6%D0%B4%D1%83-%D0%BA%D0%B0%D0%BC%D0%B8%D0%BE%D0%BD-%D0%B8-%D0%BC%D0%B8%D0%BA%D1%80%D0%BE%D0%B1%D1%83%D1%81-%D0%BD%D0%B0-%D0%BF%D1%8A%D1%82%D1%8F-%D0%92%D0%B8%D0%B4%D0%B8%D0%BD%D0%9C%D0%BE%D0%BD%D1%82%D0%B0%D0%BD%D0%B0/", "text": "\n                    Мъж е загинал при катастрофата между камион и микробус в района на село Ивановци. Това съобщиха за Агенция „Фокус“ от ОДМВР – Видин. Сигналът за инцидента е получен малко след 4.00 часа сутринта. По първоначални данни камион с турска регистрация навлиза в насрещната лента и се блъска в микробус. Вследствие на удара шофьорът на микробуса е починал, не е имало други пътници в превозното средство. Водачът на камиона, който е от турски произход, е откаран за преглед в лечебно заведение. Причината за катастрофата е в процес на изясняване, извършва се оглед на мястото. Агенция „Пътна инфраструктура“ е пуснала обходни маршрути, докато се разчистят пътните платна.\n                    ", "date": "2018.03.08", "title": "Мъж загина при сблъсък между камион и микробус на пътя Видин-Монтана"}
{"url": "http://www.monitor.bg/a/view/54824-%D0%91%D0%B0%D1%89%D0%B0-%D0%B8-%D0%B4%D0%B2%D0%B5%D1%82%D0%B5-%D0%BC%D1%83-%D0%B4%D0%B5%D1%86%D0%B0-%D0%B8%D0%B7%D0%B3%D0%BE%D1%80%D1%8F%D1%85%D0%B0-%D0%B6%D0%B8%D0%B2%D0%B8-%D0%BF%D1%80%D0%B8-%D0%BF%D0%BE%D0%B6%D0%B0%D1%80-%D0%B2-%D0%A1%D1%80%D0%B5%D0%B4%D0%B5%D1%86/", "text": "Взривена бензинова резачка подпалила къщата посред нощ\n                    \n                    ", "date": "2018.03.08", "title": "Баща, двете му деца и приятелката му изгоряха живи при пожар в Средец"}
{"url": "http://www.monitor.bg/a/view/18533-%D0%90%D0%BB%D0%BE-%D0%B8%D0%B7%D0%BC%D0%B0%D0%BC%D0%BD%D0%B8%D1%86%D0%B8%D1%82%D0%B5-%D1%81-%D0%B8%D0%BD%D0%BE%D0%B2%D0%B0%D1%86%D0%B8%D1%8F-%D0%BF%D1%83%D1%81%D0%BD%D0%B0%D1%85%D0%B0-%D0%BC%D0%B5%D0%BD%D1%82%D0%B5-%D0%BD%D0%B0-%D1%81%D0%BF%D0%B5%D1%88%D0%BD%D0%B8%D1%8F-%D0%BD%D0%BE%D0%BC%D0%B5%D1%80-112/", "text": "Над 20 опита за измами не успяха в Хасково на връх 8-и март\n                    Ало измамниците са въвели нова иновация в популярната схема „Съдействие на полицията“. Освен че се представят за мними полицаи, те искали от набелязаните жертви да се обадят на фалшив спешен телефон 112.,Там те трябвало да получат потвърждение от друг служител на МВР, че наистина говорят с държавни служители. Всъщност номерът е менте, при които жертвите пак се свързват с ало мафията, но друг глас ги убеждава да „съдействат“ на МВР.\n\nМентето прилича на стационарен телефон с кода на Хасково 038. Следват две цифри, девятка, а после 112.\n\nНомерът 038хх9112 е засечен многократно при провалени опити за измами от хасковски полицаи. Схемата се прилагала ударно в региона и само в празничния 8-ми март до ранния следобед имало над 20 случая за неуспешни измами. Това потвърди за нашето издание началникът на хасковската дирекция на полицията старши комисар Ангел Цанков.\n\nМентето е най-вероятно интернет телефон, но засега подробностите се пестят заради започналото разследване. Определено схемата на измамата се обогатява не само с находчивост, но и се пускат в действие допълнителни технически средства, казаха полицаи. Те смятат че голямото количество неосъществени измами се дължат на масираната информационна кампания срещу ало мафията.\n\n„Крайно време е гражданите да разберат, че служителите на МВР никога не искат пари, нито пък използват спешния телефон 112 за потвърждение на служебната си идентификация“, допълват от МВР. Също така е факт, че за спешния телефон 112 не се изискват никакви кодове и други цифри пред него. Нелепо е на него да се звъни с хасковски телефонен код, при положение че звено за Хасковска и Кърджалийска области се намира не в Хасково, а в Кърджали\n                    ", "date": "2018.03.08", "title": "Ало измамниците с иновация – пуснаха менте на спешния номер 112"}
{"url": "http://www.monitor.bg/a/view/25496-%D0%95%D0%B2%D1%80%D0%BE%D1%81%D1%8A%D1%8E%D0%B7%D1%8A%D1%82-%D0%B3%D1%83%D0%B1%D0%B8-67-%D0%BC%D0%BB%D1%80%D0%B4-%D0%B5%D0%B2%D1%80%D0%BE-%D0%BE%D1%82-%D1%87%D1%83%D0%BC%D0%B0%D1%82%D0%B0-%D0%BF%D0%BE-%D1%81%D0%B2%D0%B8%D0%BD%D0%B5%D1%82%D0%B5/", "text": "България засилва контрола по границите с трети страни\n                    Евросъюзът губи 6-7 млрд. евро от африканската чума по свинете, това каза специална пресконференция Витянис Андриукайтис, еврокомисар за здравеопазването и безопасността на храните, който взе участие в четвъртък в откриването на TAIEX Международна среща за ролята на дивеча в контекста на управлението на здравето на животните, организирана от Българското председателство със съдействието на ЕК. Според еврокомисаря основната причина за загубите са въведените ограничения от страни извън Общността като Русия, Китай, САЩ и Канада, които са въвели ограничения на доставките на свинско от държаните от ЕС.\n\n„Водим преговори с Русия за отпадане на ембаргото“, съобщи еврокомисарят и добави, че те са на финалната си фаза. „Освен от намаления износ за трети страни загуби има и от намалената търговия и в рамките на самия ЕС. От това страдат фермерите от страните и районите, където е установена заразата“ обясни той.\n\nАндриукайтис информира за наличие на болестта в Естония, Латвия, Литва и Полша и за установени отделни животни в Чехия. По думите му сега африканската чума по свинете е разпространена на територия, простираща се\n\n\n\nСпоред него решението е не масовото избиване на дивите свине, които са основни приносители на заразата към домашните животни, както това се прави в Беларус.\n\nЕврокомисарят смята, че е необходимо многостранно сътрудничество и в рамките на ЕС и с останалите държави наоколо за да се ограничи разпространението на болестта, нанасяща огромни щети на селските стопани и на икономиката като цяло. Той похвали българското земеделско министерство за създаването на информационен център за обмен на информация за болестите по дивите животни.\n\nВитянис Андриукайтис подчерта необходимостта от всеобхватни мерки за ограничаване на рисковете от африканската чума по свинете и подчерта ролята на ловците и ги призова\n\n\n\nТомас Торстен, председател на Международния съвет за опазване на дивеча и живата природа посъветва ловците да дезинфекцират всички ползвани от тях предмети след напускането на районите, където са установени болни животни.\n\nБългарският земеделски министър Румен Порожанов каза, че проблемите, свързани със здравето на дивите животни\n\n\n\n„За целта работим активно в в Брюксел и у нас. Ветеринарната сигурност е много важна и за това в София ще бъдат проведени няколко подобни форума, като това е първият“, уточни министърът.\n\nШефът на Българска агенция по безопасност на храните /БАБХ/ д-р Дамян Илиев каза, че контролът по границите с трети страни е засилен. „Ще се обърне особено внимание на пристанище Варна за идващите фериботи от Украйна и на автобусите с туристи идващи от там и от Молдова, Русия и Беларус“. Според него особено внимание по граничните пунктове трябва да се обръща на храните в багажа на пътниците, с които може неволно да се пренася заразата. Дамянов отчете, че агенцията от началото на годината е взела 7000 проби от диви прасета.\n\nЕврокомисарят Витянис Андриукайтис съобщи, че в момента в ЕК се разработва нов закон, засягащ проблемите за ветеринарната сигурност. „Целта е да имаме унифициране система за обмен на информация и бързо вземане на мерки за справяне с проблемите“, поясни той.\n\nВъв форума в София, който продължава и утре вземат участие и присъстват и представители от ветеринарните служби и ловни организации на всички държави членки на ЕС, както и съседни трети страни – Беларус, Босна и Херцеговина, Република Македония, Косово, Грузия, Молдова, Черна гора, Сърбия, Турция, Украйна и Русия и Канадския център по здравеопазване на дивеча.\n                    ", "date": "2018.03.08", "title": "Евросъюзът губи 6-7 млрд. евро от чумата по свинете"}
{"url": "http://www.monitor.bg/a/view/48489-%D0%9E%D0%B1%D0%BC%D0%B8%D1%81%D0%BB%D1%8F%D1%82-%D0%BA%D0%BE%D0%BC%D0%BF%D0%B5%D0%BD%D1%81%D0%B0%D1%86%D0%B8%D1%8F-%D0%B7%D0%B0-%D0%BF%D0%B5%D1%80%D0%BD%D0%B8%D1%87%D0%B0%D0%BD%D0%B8-%D0%BE%D1%81%D1%82%D0%B0%D0%BD%D0%B0%D0%BB%D0%B8-%D0%B1%D0%B5%D0%B7-%D0%BF%D0%B0%D1%80%D0%BD%D0%BE/", "text": "\n                    Всички абонати на „Топлофикация\" - Перник трябва да бъдат компенсирани за периода, в който са били с некачествено топлоснабдяване след аварията от миналата седмица. Това заяви председателят на енергийния регулатор Иван Иванов. Притеснението на потребителите, които в сряда излязоха на протест, е, че част от тях няма да бъдат компенсирани заради договорите, които имат с топлофикацията, и според които плащат по-ниски цени.\n\nИванов обясни, че видът на договора не освобождава „Топлофикация“ - Перник от задължението да доставя такава услуга и когато, по общи условия, повече от 48 часа не е доставена услугата, съответният потребител - клиент, трябва да бъде компенсиран.\n\nПо думите му освен проверката, която се извършва в момента от министреството на енергетиката, енергийният регулатор е предложил среща с кмета на Перник и ръководството на топлофикацията за решаване на проблемите на дружеството.\n                    ", "date": "2018.03.08", "title": "Обмислят компенсация за перничани останали без парно"}
{"url": "http://www.monitor.bg/a/view/38930-%D0%A1%D0%BB%D0%B0%D0%B3%D0%B0%D1%82-%D0%BD%D0%BE%D0%B2%D0%B8-%D0%B8%D0%BD%D1%84%D0%BE%D1%80%D0%BC%D0%B0%D1%86%D0%B8%D0%BE%D0%BD%D0%BD%D0%B8-%D1%82%D0%B0%D0%B1%D0%BB%D0%B0-%D0%BF%D0%BE-%D0%B6%D0%BF-%D0%B3%D0%B0%D1%80%D0%B8%D1%82%D0%B5/", "text": "\n                    „БДЖ-Пътнически превози” ЕООД започна поетапното монтиране на нови информационни табла в някои гари в страната. Вече са поставени новите LЕD монитори в чакалнята на гара Варна, а до една седмица предстои да бъдат инсталирани такива табла и в гара Пловдив.\n\nНационалният железопътен превозвач предприема мерки за подмяна на морално остарелите информационни табла в гарите, където тяхната поддръжка е изключително нерентабилна. В тази връзка са предприети действия за модернизиране на информационните табла с нови монитори (LED технология). До момента са доставени 25 такива LЕD монитора, които ще заменят използваните досега стари табла.\n\nСледващите гари, в които предстои да бъдат монтирани нови информационни табла, са гарите Дупница, Враца, Филипово, Карнобат и Ямбол.\n                    ", "date": "2018.03.08", "title": "Слагат нови информационни табла по жп гарите"}
{"url": "http://www.monitor.bg/a/view/6385-%D0%98%D0%BD%D0%B4%D0%B8%D0%B9%D1%81%D0%BA%D0%B8-%D0%BA%D0%BE%D0%BC%D0%BF%D0%B0%D0%BD%D0%B8%D0%B8-%D0%B8%D1%81%D0%BA%D0%B0%D1%82-%D0%B4%D0%B0-%D0%B8%D0%BD%D0%B2%D0%B5%D1%81%D1%82%D0%B8%D1%80%D0%B0%D1%82-%D1%83-%D0%BD%D0%B0%D1%81/", "text": "\n                    Индийски компании искат да инвестират у нас в сферата на автомобилостроенето, IT индустрията, хранителната промишленост, селското стопанство и производството на дрехи. Това стана ясно по време на среща на зам.-министъра на икономиката Александър Манолев с ръководството и членове на най-голямата бизнес организация от Индия – FICCI.\n\n„Икономическата политика на България поставя акцент върху развитието на индустрии с висока добавена стойност като информационни технологии, автомобилната индустрия, машиностроенето, химическата и фармацевтичната промишленост, и можем да предложим добри възможности за индийски инвестиции в тези области“, посочи Александър Манолев.\n\nТой обърна внимание и на факта, че с инвестиция в нашата страна индийските компании ще получат достъп до единия европейски пазар, а стратегическото ни географско положение ни прави атрактивни и за локация за бизнес с трети страни от Близкия и Далечния Изток.\n\nСпоред него България има добра финансова и макроикономическа стабилност, благоприятен данъчен режим, квалифицирани професионалисти, както и най-ниските оперативни разходи в Европа. На срещата бе споменато, че индийски компании вече са инвестирали в България и развиват бизнеси в различни браншове като туризъм, медицина, фармация и земеделие.\n                    ", "date": "2018.03.08", "title": "Индийски компании искат да инвестират у нас "}
{"url": "http://www.monitor.bg/a/view/80353-fibank-%D0%BF%D0%BE%D0%B4%D0%BA%D1%80%D0%B5%D0%BF%D1%8F-%D0%B6%D0%B5%D0%BD%D0%B8%D1%82%D0%B5-%D0%B2-%D0%B1%D0%B8%D0%B7%D0%BD%D0%B5%D1%81%D0%B0-%D1%81-%D0%BD%D0%BE%D0%B2%D0%B0-%D0%BF%D1%80%D0%BE%D0%B3%D1%80%D0%B0%D0%BC%D0%B0-smart-lady/", "text": "\n                    Fibank подкрепя жените в бизнеса чрез новата си програма Smart lady, чрез която дамите ще могат да се възползват от широка гама кредитни продукти при преференциални и гъвкави условия, като ниска цена и такса по кредитите, удобни погасителни планове, дълъг срок на изплащане – до 15 години за инвестиционни кредити и до 5 години за оборотни средства.\n\n„Целта, която банката иска да постигне с нея, е да се утвърди като успешен бизнес партньор на всяка дама, решила да пребори клишето, че бизнесът е запазена територия само за мъже.“ Това заяви г-жа Севдалина Василева, Изпълнителен директор на Fibank, при представянето на параметрите на програмата.\n\nБанката също е предвидила и възможност за цялостно обслужване на бизнеса на дамите, както и специален пакет с грижа към служителите на фирмата, който включва комплексна оферта с преференции по всички банкови продукти и услуги, както и допълнително здравно осигуряване за достъп до качествени здравни услуги и профилактика. Кандидатстването по европейски проекти също е застъпено, като тук Fibank предлага на дамите не само консултиране и изготвяне на пълната документация за кандидатстване, но и последващо финансиране за реализацията на проекта при неговото одобрение.\n\nПо време на майчинство дамите ще получат възможността да намалят месечните си вноски до 75% в период от 15 месеца. През това време банката няма да изисква вноска по главницата на използвания кредит. Към програмата Smart Lady се предвиждат и редица допълнителни привилегии като спестовна сметка с нарастваща доходност за бъдещето на децата, кредитна карта First Lady с включена застраховка при рак на гърдата, отстъпки при покупки в над 400 търговски обекта, достъп до ВИП салони на летищата е редица други клубни привилегии.\n\nЕдно от най-големите преимущества, които получават дамите при използване на програма Smart Lady, са двете специално разработени застраховки – „Здраве“ и „Спокойствие“, които се предлагат съвместно с FiHealth Застраховане.\n\nСъществено преимущество за бизнес дамите е, че Fibank ще им осигури финансов гръб и ще си сътрудничи с тях във всеки един етап от тяхното развитие. Банката ще проведе редица конференции, обучения и информационни семинари, където дамите ще могат да обменят опит и да получат професионални съвети. Предвижда се изграждане на електронна платформа, чрез която те ще могат да се обучават и информират дистанционно по актуални за тях теми.\n                    ", "date": "2018.03.08", "title": "Fibank подкрепя жените в бизнеса с нова програма Smart Lady"}
{"url": "http://www.monitor.bg/a/view/68235-%D0%A0%D1%83%D0%BC%D1%8A%D0%BD%D0%B8%D1%8F-%D1%83%D0%B2%D0%B5%D0%BB%D0%B8%D1%87%D0%B8-%D0%B0%D0%B1%D0%BE%D0%BD%D0%B0%D0%BC%D0%B5%D0%BD%D1%82%D0%B0-%D0%B7%D0%B0-%D0%94%D1%83%D0%BD%D0%B0%D0%B2-%D0%BC%D0%BE%D1%81%D1%82-%D0%B7%D0%B0-bg-%D1%84%D0%B8%D1%80%D0%BC%D0%B8/", "text": "\n                    Променена е абонаментната такса за български фирми, чиито представители преминават по Дунав мост с леки автомобили. Това съобщиха от Българо-румънската търговско промишлена палата.\n\nАбонаментът бе въведен през 2013 г. единствено от румънската страна с цел да се улесни бизнесът от двете страни на реката и да се облекчи плащането на такси от фирмите, на които се налага да пътуват непрекъснато между България и Румъния.\n\nПромяната е от началото на 2018 г. Ако досега българските представители на бизнеса, пътуващи с леки автомобили, са заплащали чрез абонамент по 1,20 леи за едно преминаване на моста, при новите условия те заплащат 11 леи. Максималният брой на пътуванията в рамките на абонамента е намален от 30 на 20. Няма промяна обаче за автомобилите с румънска регистрация, за които едно преминаване на моста продължава да е 1,20 леи.\n\nОт палатата са изпратили официална молба до Посолството на България в Румъния за отнасяне на въпроса до институциите в северната ни съседка, които имат отношение към този проблем. Ръководителят на Службата по търговско-икономическите въпроси Ивайло Маринов и консулът ни в Букурещ Мирчо Иванов са се срещнали с представители на румънската Национална компания за управление на пътната инфраструктура.\n\n„Имаме уверението, че съвсем скоро проблемът ще се разреши“, каза пред „Монитор“ / „Телеграф“ Маринов.\n\nАбонаментът за представители на бизнеса позволява преминаване на моста в двете посоки само веднъж на ден. Необходимо е да се докаже с документ, че дейността на фирмата е свързана с непрекъснато пътуване между двете страни. Българската страна не предлага такава възможност, но пък таксата за преминаване на леки автомобили е по-ниска от румънската. В България се заплаща 2 евро, а в Румъния – 3 евро или 14 леи.\n                    ", "date": "2018.03.08", "title": "Румъния увеличи абонамента  за Дунав мост за BG фирми"}
{"url": "http://www.monitor.bg/a/view/84352-%D0%9D%D0%B8%D1%81%D0%BA%D0%BE%D1%82%D0%B0%D1%80%D0%B8%D1%84%D0%BD%D0%B0-%D0%B0%D0%B2%D1%82%D0%BE%D0%B1%D1%83%D1%81%D0%BD%D0%B0-%D0%BA%D0%BE%D0%BC%D0%BF%D0%B0%D0%BD%D0%B8%D1%8F-%D0%BF%D1%8A%D1%82%D1%83%D0%B2%D0%B0-%D0%B4%D0%BE-%D1%82%D1%80%D0%B8-%D1%81%D1%82%D0%BE%D0%BB%D0%B8%D1%86%D0%B8/", "text": "\n                    От 22 март европейската компания за транспортни услуги FlixBus ще има нови ежедневни връзки от София до Будапеща, Виена и Букурещ. Така българските пътници чрез връзки в европейските столици ще могат да достигат до 1400 дестинации на компанията из целия континент.\n\nПревозвачът ще продава билети онлайн чрез сайта си и мобилно приложение, както и чрез 40 туристически агенции в цялата страна. Пътниците ще получават безплатен Wi-Fi, седалки с повече място за краката, климатик, електрически контакти до всяка седалка и тоалетна на борда, коментира Ласло Арани, регионален управляващ директор на компанията. Промяна или анулиране на резервацията е възможна до 15 минути преди заминаването. Всеки пътник има право на един безплатен багаж, както и на един ръчен багаж. Според Арани през първата половина на 2018 г. FlixBus планира и последващо разширяване на мрежата си в района с още нови дестинации от различни градове в България.\n\n„Още един играч на пазара у нас ще бъде от полза, проблемът на бранша не е конкуренцията“, коментира Симеон Милушев от Националното сдружение на автобусните превозвачи пред „Монитор“. По думите му международните линии са печеливши и затова Flixbus има интерес към тях, а не към вътрешните дестинации. Бизнес моделът на компанията се базира на партньорства с регионалната индустрия. Пътниците на FlixBus в България ще бъдат обслужвани от брандираните в зелено автобуси на фирма Florentia bus, която и в момента изпълнява линии до Италия от България.\n                    ", "date": "2018.03.08", "title": "Нискотарифна автобусна компания пътува до три столици"}
{"url": "http://www.monitor.bg/a/view/83556-%D0%9D%D0%B5%D0%B7%D0%B0%D0%BA%D0%BE%D0%BD%D0%BD%D0%B0-%D1%81%D0%B5%D1%87-%D0%BE%D0%B3%D0%BE%D0%BB%D0%B2%D0%B0-%D0%97%D0%B0%D0%BF%D0%B0%D0%B4%D0%B5%D0%BD-%D0%BF%D0%B0%D1%80%D0%BA/", "text": "По данни на МВР от началото на годината са задържани 9 души и са написани 10 акта\n                    Масова незаконна сеч обезлесява Западен парк в София, защото дърветата се изсичат от роми от квартал \"Факултета\", а след това се продават за огрев. Това съобщи Нова тв, позовавайки се на сигнали на зрители. Според тях, ако порочната практика не се спре, съвсем скоро паркът ще заприлича на сечище.\n\nВсеки ден идват хора, които режат дървета, за да се отопляват или да ги продават. Бракониерите обяснили, че това не били отрязани дървета, а вече паднали и те просто ги събират. Местните разказват, че са подавали многократно сигнали на телефон 112. Проблем е обаче да се обясни къде точно се случва сечта в парка. Затова, според хората, е много важно той да бъде райониран и когато човек се обади на подаде сигнал, да може да обясни точно в кой район се намира и да може да се реагира. Според хората Западният парк също така трябва да бъде охраняван.\nПо данни на МВР от началото на годината са задържани 9 души и са написани 10 акта.\n\nОт Столична община обясниха, че са склонни на всякакви предложения и предприемат различни мерки за решаване на проблема. По думите им достъпът до парка с годините е ограничен и няма как патрули на полицията да влязат, защото има бетонни заграждения. От общината обясниха още, че от началото на годината са задържани четири каруци. Отрязаните дървета са иззети, а наказанието е административна санкция от 1000 до 5000 лв. Глобите обаче не се плащат, защото в повечето случаи хората, които режат дърветата, са под 18 години. Срещу двама души има образувано досъдебно производство. От общината обясниха също така, че се правят проучвания за видеонаблюдение, но поставянето на камери било трудно за осъществяване. Има и няколко охранителни поста.\n                    ", "date": "2018.03.08", "title": "Незаконна сеч оголва Западен парк"}
{"url": "http://www.monitor.bg/a/view/60852-%D0%97%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D0%B5-%D1%81%D1%8A%D1%81-%D1%81%D0%B8%D0%BB%D0%B0-35-%D0%BF%D0%BE-%D0%A0%D0%B8%D1%85%D1%82%D0%B5%D1%80-%D1%80%D0%B0%D0%B7%D1%82%D1%8A%D1%80%D1%81%D0%B8-%D0%9F%D1%80%D0%BE%D0%B2%D0%B0%D0%B4%D0%B8%D1%8F/", "text": "\n                    Земетресение със сила 3,5 по скалата Рихтер беше усетено малко след полунощ в Провадия.\nНяма информация за пострадали и материални щети. Местните хора сигнализираха, че трусът се е усетил за кратко, но силно. \nОт Сеизмологичния център към БАН съобщиха, че са последвали няколко съвсем слаби вторични земетресения, но обстановката е нормална и спокойна.\n                    ", "date": "2018.03.08", "title": "Земетресение със сила 3,5 по Рихтер разтърси Провадия"}
{"url": "http://www.monitor.bg/a/view/5025-%D0%95%D0%B2%D0%B0%D0%BA%D1%83%D0%B8%D1%80%D0%B0%D1%82-2-%D1%81%D0%B5%D0%BB%D0%B0-%D0%B2%D1%8A%D0%B2-%D0%92%D1%80%D0%B0%D1%87%D0%B0%D0%BD%D1%81%D0%BA%D0%BE-%D0%B7%D0%B0%D1%80%D0%B0%D0%B4%D0%B8-%D0%BE%D0%BF%D0%B0%D1%81%D0%B5%D0%BD-%D1%8F%D0%B7%D0%BE%D0%B2%D0%B8%D1%80/", "text": "\n                    Осем души от врачанското село Бързина са евакуирани заради опасността от преливането на близкия язовир. 11 души от съседното село Ботево са предупредени, че също ще трябва да напуснат къщите си.\nИ в момента две помпи продължават да изпомпват водата от язовир \"Рогозен\", нивото на водоема се покачва с около 10 сантиметра в час.\nОпасната стена на язовир се засипва със скална маса, за да не поддаде.Цяла нощ аварийна група е работила на язовира в опит да намали опасността от заливането на къщите от двете села. На водоема са монтирани сифони, за да се облекчи притока през преливника, но положението остава напрегнато и затова се вземат превантивни мерки за евакуиране на хората. Част от тях ще отидат при роднини и близки, а друга част ще бъдат настанени в дома за стари хора в Хайредин.\n\n\n                    ", "date": "2018.03.08", "title": "Евакуират 2 села във Врачанско заради опасен язовир"}
{"url": "http://www.monitor.bg/a/view/66251-%D0%94%D0%B5%D0%BB%D0%BE%D1%82%D0%BE-%D1%81%D1%80%D0%B5%D1%89%D1%83-%D0%BE%D0%BB%D0%B8%D0%B3%D0%B0%D1%80%D1%85%D0%B0-%D0%9F%D1%80%D0%BE%D0%BA%D0%BE%D0%BF%D0%B8%D0%B5%D0%B2-%D1%82%D1%80%D1%8A%D0%B3%D0%BD%D0%B0-%D0%BE%D1%82-%D0%B2%D1%82%D0%BE%D1%80%D0%B8%D1%8F-%D0%BF%D1%8A%D1%82/", "text": "\n                    ​Специализираният наказателен съд прие два иска на Министерството на финансите срещу олигарха Иво Прокопиев и още четирима от подсъдимите за аферата \"ЕВН\". Общата стойност на исковете е над 27 млн. лв. По първия, при който държавата си търси 20 829 200 лв., солидарно ще отговарят и петима от подсъдимите. Вторият иск на стойност 6 842 422 лв. е само срещу изпълнителния директор на посредническата фирма на Прокопиев \"Булброкърс\" Радослав Рачев. Единственият подсъдим за аферата \"ЕВН\", срещу който МФ няма финансови претенции, е бившият министър на икономиката Трайчо Трайков. Спецсъдът даде ход на разпоредителното заседание по делото срещу олигарха Иво Прокопиев и другите подсъдими по аферата \"ЕВН\", но след няколкочасово заседание реши да върне делото на прокуратурата. След едночасов размисъл съдът прие, че към 5 ноември м.г., когато влязоха в сила промените в НПК и делата за корупция по високите етажи на властта, в това число и срещу министри, бяха прехвърлени от Софийски градски съд в спецсъда, делото вече е било в съдебна фаза в СГС, а за да бъде подсъдно на спецсъда, то трябва да бъде внесено там от спецпрокуратурата. Това обаче не се е случило и папките са предадени на съда от Софийска градска прокуратура. Спецсъдът реши още, че няма основание за спиране и прекратяване наказателното производство, но го върна на прокуратурата за отстраняването на допуснатите нарушения. Ако Апелативният спецсъд реши, че делото не следва да се връща в прокуратурата, то ще продължи на 10 април. След заседанието от прокуратурата посочиха, че ще спазят закона и ще продължат да вадят наяве задкулисните игри на подобен род сделки. По това дело обвиняеми са бившият министър на икономиката и енергетиката Трайчо Трайков, бившият вицепремиер и финансов министър Симеон Дянков, съиздателят на \"Капитал\" и \"Дневник\" Иво Прокопиев, както и изпълнителният директор на \"Булброкърс\" Радослав Рачев и Петър Василев и Любомир Евстатиев, които са също от компанията.\n                    ", "date": "2018.03.08", "title": "Държавата си търси над 27 млн. лв от Прокопиев и аверите му (ОБНОВЕНА)"}
{"url": "http://www.monitor.bg/a/view/53450-%D0%93%D0%95%D0%A0%D0%91-%D0%B8%D1%81%D0%BA%D0%B0%D1%82-%D0%A0%D0%B0%D0%B4%D0%B5%D0%B2-%D0%B4%D0%B0-%D1%80%D0%B0%D0%B7%D1%81%D0%B5%D0%BA%D1%80%D0%B5%D1%82%D0%B8-%D1%81%D1%82%D0%B5%D0%BD%D0%BE%D0%B3%D1%80%D0%B0%D0%BC%D0%B0%D1%82%D0%B0-%D0%BE%D1%82-%D1%81%D1%80%D0%B5%D1%89%D0%B0%D1%82%D0%B0-%D1%81-%D0%BF%D0%B0%D1%82%D1%80%D0%B8%D0%B0%D1%80%D1%85-%D0%9A%D0%B8%D1%80%D0%B8%D0%BB/", "text": "\n                    ГЕРБ искат президентът Румен Радев да разсекрети стенограмата от срещата си с руския патриарх Кирил. Това заяви в парламента депутатът от ГЕРБ Тома Биков, а по думите му целта е да се види  дали двете институции - президент и премиер са защитили една и съща позиция по време на разговорите. \nПреди дни изтече запис от срещата, в която става ясно, че патриарх Кирил остава недоволен от това, че не се почита достатъчно ролята на руската армия в Освобождението на България. \nКрасимир Вълчев обясни,че след срещата на патриарх Кирил с премиера Борисов веднага е било съобщено какво са си казали двамата, това обаче не се случило след тази  с Радев. Именно затова от ГЕРБ искат да знаят каква позиция е защитил Радев пред руския патриарх и да се разсеят съмненията, че при премиера е защитена една позиция, а при държавният глава - друга, уточни на свой ред Биков. \"Надяваме се президентът като ястреб да е защитил българската национална позиция\", каза Биков. По думите му страната ни винаги признавала ролята на руската армия, но в нея участие са имали български опълченци и хора от други националности. По повод искането си за разсекретяване на стенограмата, той даде пример с тази от едно то заседанията на КСНС, така че тяхното предложение не било прецедент. \nОтносно нападките от страна на вицепремиера Валери Симеонов по адрес на патриарх Кирил, Биков обясни, че той е говорил в качеството на лидер на НФСБ. На свой ред Красимир Вълчев обясни,че все пак става дума за възрасти хора, които носят отговорност за думите си. \"Ако предлагате премиерът Бойко Борисов да направи родителска среща\", пошегува се той.Междувременно стана ясно, че разговорите Радев и патриарх Кирил и водената от него делегация не са били засекретявани, нито е водена стенограма. Българските национални интереси се отстояват твърдо и отговорно на всяка международна среща на президента, съобщиха още от президенството за БНР. \n\n\n                    ", "date": "2018.03.08", "title": "ГЕРБ искат Радев да разсекрети стенограмата от срещата с патриарх Кирил "}
{"url": "http://www.monitor.bg/a/view/65535-%D0%9F%D0%BB%D0%B0%D0%BC%D0%B5%D0%BD-%D0%93%D0%B5%D0%BE%D1%80%D0%B3%D0%B8%D0%B5%D0%B2-%D0%BE%D0%B3%D0%BB%D0%B0%D0%B2%D0%B8-%D0%BD%D0%BE%D0%B2%D0%B0%D1%82%D0%B0-%D0%BA%D0%BE%D0%BC%D0%B8%D1%81%D0%B8%D1%8F-%D0%90%D0%BD%D1%82%D0%B8%D0%BA%D0%BE%D1%80%D1%83%D0%BF%D1%86%D0%B8%D1%8F/", "text": "\n                     Пламен Георгиев, който досега оглавяваше КОНПИ, застава начело на новата комисия „Антикорупция”. Това реши парламентът след близо два часа дебати около двете кандидатури – тази на Георгиев, издигнат от ГЕРБ и патриотите, и тази на Николай Николов, номиниран от БСП. Юристът Пламен Георгиев бе избран с внушително мнозинство от 148 гласа, само 66 бяха против, а едва 4-ма се въздържаха. Зад него застанаха депутатите на ГЕРБ, „Обединени патриоти”, ДПС и „Воля”. БСП очаквано подкрепиха своя кандидат, като Николов успя да събере одобрението само на 79 народни представители, 62 бяха против, а 73-ма се въздържаха. По време на дебатите се развихри спор кой от двамата кандидати е зависим и кой не от партията, която го издига. Веднага след избирането си Пламен Георгиев заяви пред медиите, че е разочарован от принизяването на дебата и политиканстването на негов гръб. Той обеща сериозна борба с корупцията и бързи резултати още следващите няколко седмици. Той даде да се разбере, че няма да се допитва предварително и да прави консултации с парламентарните партии за това кой да назначи за свои заместници и членове на новата комисия.  „Никога не съм членувал в никоя партия. Това бяха такива глупости, които се изговориха. Трябва да си вярваме в институциите и да не сриваме  доверието за едно политиканство. Просто съм разочарован от ниското ниво на дебата в НС, не съм очаквал подобно нещо”, каза Георгиев. Той припомни, че през последните седмици са започнали няколко  акции.„Чудя се как не се вижда, че първите случаи, които осъществихме. Ако погледнете и политическата принадлежност на лицата, кметовете срещу които бяха първите акции, то ще си обясните колко независимо действаме”, каза той по повод съмненията в политическата му безпристрастност, изразени от БСП.  Аз съм доказал своята независимост през своята кариера, допълни той и припомни, че за две години КОНПИ е отнела 48 млн. лева.„Аз толкова години съм градил авторитета си и сега да се политканства на мой груб не мисля, че беше достойно”, заяви Георгиев.  Той заяви, че това няма да го разколебае в работата му, а тези високо резултати досега ще бъдат пренесени и в новата комисия. „Очаквайте съвсем скоро, тези дни… Корупцията е наистина негативно явление, но има начин да се бори.  Съвсем скоро, буквално до седмици, очаквайте нови и нови резултати и то много сериозни”, каза  новият шеф на комисията. Той обеща разкрития, но не пожела да уточни подробности и дали става въпрос за висши длъжности лица или пък политици. „ Ще бъдат хванати хора с пари. Това ще се случи съвсем скоро”, каза Георгиев и допълни: „Започваме много сериозна борба с корупцията”.  По думите му всеки един казус може да попадне в полезрението на комисията, стига да бъде подаден сигнал и се посочват нарушения от лица на високи длъжности.Относно притесненията на БСП , който намекнаха за зависимости на Георгиев и изброиха няколко дела,в които е участвал , включително и скандала „Мишо Бирата” и митниците. Георгиев обясни, че е бил наблюдаващ прокурор, но само за определен период от време. В досъдебното производство били реализирани много СРС-та,  а в описанието за този конкретен разговор е било изписано – „служебен разговор между телефона на г-н Ваньо Танов с неустановен телефон на служебна тема”. Други разговори не е слушал. От там нататък са текли други проверки, с които обаче той нямал нищо общо.\"По дело, по което аз работих, беше вкаран в затвора единствени политик – г-н Митхат Табаков. Беше му свален имунитета и лежа ефективно за корупция. Едно е да осъдиш един политик, че е карал с алкохол, а друго е да го осъдиш за корупция във връзка с обществени поръчки. Единственият политик, аз друг не знам”, каза той и отново повтори, че е огорчен от дебата в НС. Той се зарече, че няма да допусне твърдения, че е обвързан с кого и да било. „Аз работя срещу корупцията. Дали е ГЕРБ, дали е БСП, ДПС, това няма значение”, каза той и добави: ”Предстои наистина сериозна борба с корупцията на всички нова”. Той дори призова хората да подават сигнали, които комисията да провери. Давайте сигнали - всичко ще проверя\", увери Георгиев. Останалите 4-ма членове на \"Антимафия\" той ще избере сам - въз основата на лични впечатления от тяхната работа. По време на дебатите пък двете партии – БСП и ГЕРБ взаимно се обвиняваха, че кандидатите им са политически обвързани. Георгиев е бил зам.-министър на правосъдието в кабинет на ГЕРБ, а Николов е бил общински съветник от БСП, а след това издигнат в комисията за конфликта на интереси от квотата на президента Георги Първанов. Първи подеха атаката от БСП, като обясниха, че се крият факти от биографията на Пламен Георгиев. В отговор пък ГЕРБ обвиниха социалистите, че принизяват дебата и всъщност с внушенията си рушат доверието в институциите.    Шефът на ПГ на ГЕРБ Цветан Цветанов пък се обърка и обяви, че соцлидерката Корнелия Нинова е била юаместник-министър в кабинета на Иван Костов. Вкарахте Корнелия Нинова в правителството на Костов, възмути се Георги Свиленски, а колегата му Славчо Велков констатира, че Цветанов е демонстрирал \"вопиюща политическа неграмотност\". Накрая спорът се изроди в това кой колко процента от българския народ представлява. Това предизвика намесата на Йордан Цонев от ДПС, който реагира, че  явно народните представители не познават конституцията на страната и дори я цитира. В нея се казва, че депутатите представляват не само своите избиратели, а целия народ\n\n\n                    ", "date": "2018.03.08", "title": "Пламен Георгиев оглави новата комисия „Антикорупция”  "}
{"url": "http://www.monitor.bg/a/view/17176-%D0%91%D0%A1%D0%9F-%D0%B8-%D0%93%D0%95%D0%A0%D0%91-%D1%81-%D0%B2%D0%B7%D0%B0%D0%B8%D0%BC%D0%BD%D0%B8-%D0%BE%D0%B1%D0%B2%D0%B8%D0%BD%D0%B5%D0%BD%D0%B8%D1%8F-%D0%BA%D0%BE%D0%B9-%D1%81%D1%82%D0%BE%D0%B9-%D0%B7%D0%B0%D0%B4-%D1%81%D0%B4%D0%B5%D0%BB%D0%BA%D0%B0%D1%82%D0%B0-%D1%81-%D0%A7%D0%95%D0%97/", "text": "\n                     БСП и ГЕРБ влезнаха в пореден спор заради сделката с ЧЕЗ и си отправиха взиамно обвинения кой стой зад нея. С декларация от името на ГЕРБ Спас Гърневски заяви, че това са именно БСП и ПЕС. Той се позова на прессъобшщение, изпратено от името на \"Интерком България\" преди дни. По думите му по-интересен бил фактът кой е авторът на самото съобщение, а именно Моника Йосифова – съпруга на бившия премиер и настоящ лидер на ПЕС Сергей Станишев. „Една малка техническа грешка, другари, ви издаде! Не просто БСП, а БСП и ПЕС стоите зад сделката за активите на ЧЕЗ в България! Сделка, за която се опитахте да ни наклеветите, за да повторите метежа от зимата на 2013 г. Сега стана ли ви ясно, уважаеми колеги, кои са гадовете?!? Вчера Корнелия и шайката ѝ ги търсиха на площад „Независимост”, а те се оказаха отново на „Позитано”. По-цинични и по-нагли от всякога!”, заяви Гърневски.  Той накоха БСП, че преди това са нагнетявали напрежението и са лъгали, че правителството на ГЕРБ и лично Бойко Борисов стоят зад продажбата на ЧЕЗ. Накрая Гърневски цитира Стоян Михайловски и баснята \"Бухал и светулка\", защото това произведение описвала великолепно \"низостта на страстите\", които владеели душите на социалистите при всеки успех на ГЕРБ. На свой ред от БСП отговориха на ГЕРБ, че от трибуната се сипят фалшиви новини, слухове и простащини. „Превърнахме НС в селска седянка”, възмути се социалистът Драгомир Стойнев. Той обясни, че чешкият зам.-финансов министър е отрекъл да е пращал документи до премиера. Кой не казва истината? Българският народ трябва да знае\", призова той и обясни, че държавата трябва да изкупи изцяло дяловете на ЧЕЗ. Ако държавата изкупи всички дялове, парите ще остават тук в България, а няма с тях да се хранят чешките пенсионери\", аргументира се Стойнев. По думите му е имало предложение от чешка страна още миналата година България да се включи в сделката , но държавата не се е намесила. „Вие трябва да дадете отговор на този въпрос, защото в последните 2 години управлявате държавата, а сделката е стартирала точно тогава. Вие правите нещо скандално, като се опитвате да затворите сделката. Вие изписвате Гинка Върбакова. Ние не знаем коя е Гинка Върбакова, сигурен съм, че и мнозинството от вас също не я познава. Трябват конкретни отговори. Държавата пази ли гърба на Гинка Върбакова? Тези отговори трябва да се дадат\", категоричен беше Стойнев.Междувременно Моника Станишева отрече да е замесена с \"Инерком България\" и определи това като фалшива новина. В официална своя позиция, разпратена до медиите тя категорично заявява, че няма общо с \"Инерком\" и дори плаши ГЕРБ, че ще трябва да доказват думите си в съда. „Като човек с повече от 20-годишен опит в журналистиката и във връзките с обществеността, не съм и подозирала, че технологията на черния ПР ще достигне до такова дъно\", смята Станишева.\n                    ", "date": "2018.03.08", "title": "БСП и ГЕРБ с взаимни обвинения кой стой зад сделката с ЧЕЗ   "}
{"url": "http://www.monitor.bg/a/view/17079-%D0%93%D0%95%D0%A0%D0%91-%D0%BE%D0%B1%D0%BC%D0%B8%D1%81%D0%BB%D1%8F%D1%82-%D0%9C%D0%B0%D0%BB%D0%BA%D0%B8%D1%82%D0%B5-%D0%BA%D0%BC%D0%B5%D1%82%D1%81%D1%82%D0%B2%D0%B0-%D1%81-%D1%84%D0%B8%D0%BD%D0%B0%D0%BD%D1%81%D0%BE%D0%B2-%D0%BF%D1%80%D0%B0%D0%B3-%D0%B7%D0%B0-%D1%81%D0%BF%D0%B5%D1%88%D0%BD%D0%B8-%D0%BD%D1%83%D0%B6%D0%B4%D0%B8/", "text": "\n                    ГЕРБ се наема да решава проблемите с финансовите ресурси на малките населени места и кметства. Това стана ясно от думите на шефа на ПГ на ГЕРБ Цветан Цветанов в парламента след среща с Националното сдружение на кметовете на кметства.  Има идея за евентуален гарантиран праг за тези кметства, за да решават спешни проблеми и нужди.  За целта тепърва ще се прави обстоен анализ и при нужда евентуално ще се стигне до законови промени. Първо обаче ще бъде създадена работна група, а от ГЕРБ ще се срещнат и с Националното сдружение на общините, за да се търси подходяща формула. Цветанов обясни, че за торба пирони кметът трябва да пише докладна до съответната община и увери, че ще се изследват всички общини, независимо партийната им украска. Има кметове, които за всички тези години не са получили нито един лев добавка за закупуване на строителни материали, посочи Цветанов. Когато имаш да забиеш няколко пирона на няколко пейки, трябва да напишеш докладна, трябва да говориш с кмета. Представете си за какво става на въпрос и какви са нервите, които трябва да се изхабят, заяви Цветанов\n\n„Ще се проучи успешния опит и заедно с бюджетна комисия и ресорното ведомство ще се търси вариант, обясни Цветанов.. По думите му кметовете са най-близо до хората. След месец пак ще има среща с управляващата партия, за да се види дали е намерен работещ модел. Естествено ще се упражнява контрол как се разходват средствата. \n\nКметовете на тези населени места пък са заявили желание  тези със 100 жители да си избират кмета, тъй като в момента прагът е 350.\n                    ", "date": "2018.03.08", "title": "ГЕРБ обмислят: Малките кметства с финансов праг за спешни нужди"}
{"url": "http://www.monitor.bg/a/view/50416-%D0%91%D0%BE%D1%80%D0%B8%D1%81%D0%BE%D0%B2-%D0%92%D1%8A%D0%BF%D1%80%D0%B5%D0%BA%D0%B8-%D0%91%D1%80%D0%B5%D0%BA%D0%B7%D0%B8%D1%82-%D0%95%D0%B2%D1%80%D0%BE%D0%BF%D0%B0-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D0%BE%D1%81%D1%82%D0%B0%D0%BD%D0%B5-%D0%BE%D0%B1%D0%B5%D0%B4%D0%B8%D0%BD%D0%B5%D0%BD%D0%B0/", "text": "\n                    Въпреки процеса на Брекзит, Европа трябва да остане обединена и силна. Това е заявил премиерът Бойко Борисов при срещата си с държавания секретар на Великобритания Дейвид Дейвис, съобщиха от Минитерския съвет. Борисов е декларирал, че страната ни ще запази отношения с Великобритания в бъдеще, тъй като отговаряли на интересите на двете държави и на стратегическото им партньорство в НАТО. Премиерът е посочил, че от особено значение е поддържането на вече създаденото отлично сътрудничество между двете страни по въпросите на сигурността. Двамата били единодушни, че България и Великобритания ще запазят добрите си партньорски отношения в политиката, икономиката, туризма и сигурността.\n\nДейвис поздравил Борисов за доброто водене на председателството на Съвета на ЕС.\n\nМинистър-председателят е коментирал Брекзит и с представители на Комисията по европейските въпроси на Бундестага. По време на срещата били отчетени резултатите дотук от Председателството, като била изтъкната ключовата роля на страната ни за активизиране на диалога със страните от Западните Балкани и стимулирането на реформите в тях. В разговора Борисов посочил, че приобщаването към ЕС изисква установяване и утвърждаване на добросъседски отношения, при които няма нерешени политически въпроси, както и стимулиране на регионалното сътрудничество по общи проекти в сферата на енергетиката, сигурността и инфраструктурното свързване.\n\nДискутирана била и темата за миграцията контрола на външните граници на ЕС. Борисов отново е заявил, че присъединяването на България към Шенгенското пространство остава приоритет, който ще засили общата европейска сигурност.\n                    ", "date": "2018.03.08", "title": "Борисов: Въпреки Брекзит Европа трябва да остане обединена"}
{"url": "http://www.monitor.bg/a/view/30339-16%D0%B3%D0%BE%D0%B4%D0%B8%D1%88%D0%BD%D0%B0%D1%82%D0%B0-%D0%9F%D0%B5%D1%82%D1%8F-%D0%BE%D1%81%D1%82%D0%B0%D0%B2%D0%B0-%D0%B2-%D0%B1%D0%BE%D0%BB%D0%BD%D0%B8%D1%86%D0%B0%D1%82%D0%B0-%D0%BF%D0%BE%D0%B4-%D0%BD%D0%B0%D0%B4%D0%B7%D0%BE%D1%80-%D0%BD%D0%B0-%D0%B8%D0%BD%D1%81%D0%BF%D0%B5%D0%BA%D1%82%D0%BE%D1%80/", "text": "\n                     \n\n \n\n16-годишната Петя Любомирова, която е обвиняема за убийството на току що роденото си дете засега остава в болнично заведение, тя ще бъде под надзора на инспектор от детската педагогическа стая , съобщи районният прокурор на Казанлък Таня Димитрова. Момичето, което роди  на 1 март момченце в осмия лунарен месец от бременността си и минути след раждането го задуши никога не е търсило съдействие от личния си лекар. Петя криела бременността си , обличала се е в широки дрехи, отричала да има интимен приятел, коментира от социалната служба в Града на розите, където научили за възникналата ситуация с непълнолетната от МВР. През последните няколко месеца хлапачката разредила посещенията си в училище, за последно е била видяна в час на 28 февруари, точно преди обявяването на „дървена ваканция“, споделя класната й ръководителка от  гимназията по лека промишленост и туризъм Тина Янева. По думите й десетокласничката била много възпитана и вежлива .\n\nСлед изписването от болницата Петя ще бъде настанена в дома на майка си Марияна, която живее с по-голямата си дъщеря от първия брак Дарина в собствено жилище.\n\nНа този етап няма повдигнато обвинение срещу Стефан Мавродиев, който е баща на новороденото и е помагал в хода на раждането, уточни прокурор Димитрова. 24-годишният мъж, който има постоянна адресна регистрация в пернишко село  обяснил, че е изпаднал в паника при вида на раждащата му приятелка и му се наложило да акушира. Предстояло назначаването на психолого – психиатрична експертиза за моментното му състояние , когато обвил трупчето на бебето в собствената си фланелка , поставил го заедно с плацентата в найлонов плик и след това ги отнесъл на друго място. Телцето беше намерено  на 6 март в неработещ хладилник. Нямало данни за извършено престъпление и от страна на таткото Атанас Любомиров, който живеел отделно от съпругата си и допуснал непълнолетното момиче да заживее на съпружески начала със Стефан.\n\nСрокът за приключването на образуваното досъдебно производство е двумесечен, тепърва има да се работи по него, уточниха от прокуратурата.\n\nПреглед на личния профил на Петя във Фейсбук показва, че тя има там 4 898 „приятели“, сред тях обаче отсъства таткото Мавродиев. От есента на м.г. момичето е публикувало снимки, на които държи бебе, а още на 4 юли се е отбелязала като „обвързана“.Сред малкото любими книги е и стихосбирката „Просто дишай“ на казанлъчанката Герка Петкова.\n                    ", "date": "2018.03.08", "title": "16-годишната Петя остава в болницата под надзор на инспектор  "}
{"url": "http://www.monitor.bg/a/view/26988-%D0%9E%D0%BF%D1%80%D0%BE%D1%81%D1%82%D1%8F%D0%B2%D0%B0%D1%82-%D0%BD%D0%B0%D0%B4-700-%D1%83%D1%81%D0%BB%D1%83%D0%B3%D0%B8-%D0%B7%D0%B0-%D0%B1%D0%B8%D0%B7%D0%BD%D0%B5%D1%81%D0%B0/", "text": "До края на април всички министерства трябва да имат електронен документооборот.\n                    Най-малко 700 административни услуги за бизнеса ще бъдат опростени. Това предвижда мащабен проект с еврофинансиране за административната рефрома, който ще бъде представен в петък в Министерски съвет. Проектът „Трансформация на модела на административното обслужване“ е на стойност 4 млн. лева и се финансира от оперативна програма „Добро управление“, съобщиха от пресцентъра на кабинета.По-късно вицепремиерът Томислав Дончев обяви, че до края на април всички министерства трябва да бъдат интегрирани в обща система за електронен документооборот. По данни на Държавна агенция „Електронно управление“ към днешна дата общо 188 администрации на централно и местно ниво са реални участници в електронния обмен на документи. Крайният срок за всички администрации да обменят документи по електронен път е 1 ноември.Основен бенефициент е администрацията на МС, а партньор е сдружението на общините. За целта служителите в над 3000 офиса за административни и обществени услуги у нас са били анкетирани на място, а идеята е да се формира цялостна картина на общуването между гражданите и администрациите.Анализът пък трябва да отговори на въпроса и колко услуги се предлагат от родната администрация, как се предоставят, какви документи се искат, както и какви такси се събират за тях.\"Успешното изпълнение на проекта ще осигури нов потребителски интерфейс към платформата за междурегистров обмен, тестван пилотно в 50 администрации\", пишат от кабинета и допълват - „Предвиденият по проекта модел за регистрова реформа ще обхване съществуващите към момента над 8 хиляди регистъра от гледна точка на качеството и пълнота на данните, рязко намаляване на разходите за поддръжка, гарантиране на предпоставки за служебно събиране на информация\".В крайна сметка целта е комплексно административно обслужване и въвеждане на електронното управление. \n\n\n                    ", "date": "2018.03.08", "title": "Опростяват над 700 административни услуги "}
{"url": "http://www.monitor.bg/a/view/7711-%D0%A1%D1%8A%D0%B1%D1%80%D0%B0%D1%85%D0%B0-%D0%B7%D0%B0-%D1%82%D1%80%D0%B8-%D0%B4%D0%BD%D0%B8-%D0%BD%D0%B0%D0%B4-600-%D0%BF%D0%BE%D0%B4%D0%BF%D0%B8%D1%81%D0%B0-%D0%B2-%D0%B7%D0%B0%D1%89%D0%B8%D1%82%D0%B0-%D0%BD%D0%B0-%D0%BB%D0%B5%D0%B3%D0%B8%D0%BE%D0%BD%D0%B5%D1%80%D0%B0-%D0%BE%D1%82-%D0%9E%D1%80%D0%B5%D1%88%D0%BD%D0%B8%D0%BA/", "text": "\n                    Над 600 подписа са събрани в подписка в защита на Иван Пачелиев – Дюмон в Тополовград и в село Орешник, където той беше арестуван при операция на спецполицаи в края на февруари. „Притеснени сме от мащабната полицейска акция и медийния шум по случая. Това може да повлияе неблагоприятно на решението на съда в ущърб на един обикновен човек. Според защитниците на Дюмон, фактът че е служил във френския чуждестранен легион не го прави опасен“, се казва в подписката. Хората от Орешник и Тополовград не вярвали, че той е стрелял по полицаите.\n\nВ негова защита има създадена и група във Фейсбук, а случаят стигна и до Общинския съвет в Тополовград. Двама съветници Силвия Георгиева и Красимир Иванов призоваха за подкрепа в подписката и социалните мрежи. Те поискаха и началникът на местното РПУ да каже защо е било необходимо да се викат специалните полицейски сили.\n\nДюмон направи супер екшън след като стреля по полицаи и се скри в укрепената си къща. Преди това той бил потърсен от трима цивилни. Според думите на Пачелиев пред съда, тримата твърдели че са от ГДБОП, но не му показали служебни карти а шофьорски книжки. Срещу бившия легионер има разследване в Софийска градска прокуратура. Дюмон бил разследван за опит да осъществи контакт с посланика на Израел. Той потърсил Н. пр. г-жа Ирит Лилиан като използвал фалшива самоличност. В момента Дюмон е за постоянно в ареста. Повдигнати са му две обвинения за възпрепятстване на полицията и притежаване на незаконни оръжия и боеприпаси.\n                    ", "date": "2018.03.08", "title": "Събраха за три дни над 600 подписа в защита на легионера от Орешник"}
{"url": "http://www.monitor.bg/a/view/60251-%D0%A2%D0%B5%D1%81%D1%82%D0%B2%D0%B0%D1%82-%D0%BD%D0%BE%D0%B2-%D0%B2%D0%BB%D0%B0%D0%BA-%D0%B7%D0%B0-%D1%82%D1%80%D0%B5%D1%82%D0%B0%D1%82%D0%B0-%D0%BB%D0%B8%D0%BD%D0%B8%D1%8F-%D0%BD%D0%B0-%D0%BC%D0%B5%D1%82%D1%80%D0%BE%D1%82%D0%BE/", "text": "\n                    Тестват един от новите влакове предназачени за третата линия на метрото, съобщи кметът на София Йорданка Фандъкова във фейсбук. „В производство са още 4 от 20-те влака, като първите ще започнат да пристигат в София през лятото на тази година. Новите влакове са с намалено потребление на електроенергия, намалени нива на шум, както и с опция за движение без машинист. Целият влак е проходим, за разлика от тези, които имаме, при които вагоните са отделени”, написа Фандъкова.Очаква се третият лъч на столичното метро да е окончателно готов до края на 2019 година.\n\n\n\n\n                    ", "date": "2018.03.08", "title": "Тестват нов влак за третата линия на метрото"}
{"url": "http://www.monitor.bg/a/view/18103-%D0%A4%D0%B0%D0%BD%D0%B4%D1%8A%D0%BA%D0%BE%D0%B2%D0%B0-%D0%BF%D0%BE%D0%BA%D0%B0%D0%B7%D0%B0-%D0%B2%D0%BB%D0%B0%D0%BA%D0%BE%D0%B2%D0%B5%D1%82%D0%B5-%D0%B7%D0%B0-%D1%82%D1%80%D0%B5%D1%82%D0%B8%D1%8F-%D0%BB%D1%8A%D1%87/", "text": "\n                    Първият влак за третия лъч на метрото вече е в процес на технически изпитания, написа столичният кмет Йорданка Фандъкова във фейсбук. \n\nВ производство са още 4 от 20-те влака, като първите ще започнат да пристигат в София през лятото на тази година, допълва кметът.\n\nОт думите й става ясно, че новите мотриси са с намалено потребление на електроенергия, намалени нива на шум, както и с опция за движение без машинист.\n\nЦелият влак е проходим, за разлика от тези, които имаме, при които вагоните са отделени, допълва Фандъкова. \n                    ", "date": "2018.03.08", "title": "Фандъкова показа влаковете за третия лъч"}
{"url": "http://www.monitor.bg/a/view/30079-%D0%97%D0%B0%D1%82%D0%B2%D0%BE%D1%80%D0%B8%D1%85%D0%B0-%D0%BC%D0%B5%D1%82%D1%80%D0%BE%D1%82%D0%BE-%D0%BD%D0%B0-%D0%A3%D0%BD%D0%B8%D0%B2%D0%B5%D1%80%D1%81%D0%B8%D1%82%D0%B5%D1%82%D0%B0-%D0%B7%D0%B0%D1%80%D0%B0%D0%B4%D0%B8-%D0%B8%D0%B7%D0%BE%D1%81%D1%82%D0%B0%D0%B2%D0%B5%D0%BD-%D0%B1%D0%B0%D0%B3%D0%B0%D0%B6/", "text": "\n                    Изоставен багаж на метростанция „Св.Климент Охридски“ стана причина временно да бъде затворен достъпът до нея, съобщиха от Столичната община. Службите, които отговарят, ще извършат проверка на място. Влаковете преминават през метростанцията без да спират.\n\n\n                    ", "date": "2018.03.08", "title": "Затвориха метрото на Университета заради изоставен багаж"}
{"url": "http://www.monitor.bg/a/view/33497-40%D0%B3%D0%BE%D0%B4%D0%B8%D1%88%D0%BD%D0%B0-%D1%80%D0%BE%D0%B4%D0%B8-12%D1%82%D0%BE-%D0%B4%D0%B5%D1%82%D0%B5-%D0%BD%D0%B0%D1%81%D1%80%D0%B5%D0%B4-%D0%BF%D0%BB%D0%BE%D1%89%D0%B0%D0%B4/", "text": "\n                    12-то дете в семейството на 40-годишната родилка Веска проплака насред централния площад на карловския град Баня. Жената получила контракции, докато вървяла пеша в градчето и нямала никакво време да ходи в болница.\n\nТова станало в четвъртък около 9,30 часа сутринта. Веска била на центъра с мъжа си, когато внезапно получила контракции. Бащата на детето й се паникьосал и се развикал, виждайки как жена му започва да ражда. Случайни минувачи се обадили на общопрактикуващи лекари, които работят близо до центъра. На площада веднага отишли две джипита, акушерка и една медицинска сестра, които помогнали момченцето да бъде изродено. Първоначално детето не давало признаци на живот, но опитните лекарки почистили устата му, потупали го по гръбчето и то проплакало. Новороденото и майката били закарани в местната здравна служба, където сложили родилката на системи. Там измили бебето, премерили го – то тежало 3 килограма. Повили го в чисти пелени и повикали линейка, която откарала Веска и сина й в болницата в Карлово. Неволен свидетел на раждането насред площада станал кметът на град Баня Стамен Гешев. Той минавал оттам, когато видял струпани хора и се приближил да види какво се случва. „Когато се приближих, бях шокиран - Веска раждаше направо върху плочките. Продължи около 20 минути”, казва градоначалникът. Семейството е от ромски произход. Майката била от Сопот, а в Баня с мъжа й живеели на квартира.\n                    ", "date": "2018.03.08", "title": "40-годишна роди 12-то дете насред площад"}
