{"url": "https://www.monitor.bg:443/bg/a/view/prez-avgust-spadyt-na-turisti-sleze-do-3-174537", "text": "Страната се движи в рамките около 8,3% общ спад на чуждестранните туристи по отношение на пристиганията по летищата във Варна и в Бургас, като този спад по Черноморието през май и юни достигна до 20%, докато през август намалява значително и спадът за страната е около 3 на сто, каза директорът на Института за анализи и оценки в туризма Румен Драганов, цитиран от БТА. По думите му очаква се спадът да бъде компенсиран допълнително през октомври, ноември и декември с положителни ръстове от културния туризъм в градска историческа среда с ръст на туристите в София и Пловдив и други населени места до края на годината. Според Румен Драганов Варна и Бургас имат потенциал да се позиционират и като дестинация за културен туризъм в есенния, зимния и пролетния сезони, с което да извлекат ползи от разширеното предлагане на туристическия продукт. Туристите продължават да са доволни от престоя си в хотели от 4 и 5 звезди, които са запълнени, същевременно има изоставане в заетостта в обекти, в които миналата година е било предлагано по-ниско качество на туристическия продукт. Проблемите са основно по морето, а не във вътрешността на страната, допълни Драганов.", "date": "2019.09.03", "title": "През август спадът на туристи слезе до 3%"}
{"url": "https://www.monitor.bg:443/bg/a/view/rabota-na-edin-klik-razstojanie-174533", "text": "Макар официални данни да сочат, че безработицата в България намалява, нужно е все повече хора в трудоспособна възраст да бъдат мотивирани да търсят и преценяват сами какво да работят и какъв да е шефът им. С новата онлайн платформа на Агенцията по заетостта се създава възможност за директен контакт между работник и работодател, избягват се посредниците, излишните такси и най-вече създава се ясен и прозрачен контакт между търсещия и предлагащия работа (виж стр. 6). Всеки от своя страна би могъл да прецени и да изясни необходимите му потребности. European-online-job-day-Sofia е отворена за българите само до 17 септември. Това е доста кратък срок, който определено е възможност, но би било много по ползотворно, ако такъв тип платформа бъде създадена за постоянно ползване. Целта е да се намали безработицата и да се събуди интересът на незаинтересованите да си търсят работно място. Така ще бъдат избегнати много неуредици, както и фирми фантоми, предлагащи съмнителна работа на хора. Би било добре, ако социалното министерство помисли за такъв тип нова социална услуга. Чрез нея би се повишило доверието, биха се спестили и много неуредици от недобронамерени работодатели и нелоялни служители, защото чрез регистрация в такъв вид онлайн платформа и двете страни стават прозрачни и лесни за проверка и санкция. И социалният министър Бисер Петков е категоричен, че има сериозен дефицит на квалифицирани кадри със средно образование. Затова новата стратегия на заетостта ще бъде насочена към предприемане на мерки за ограничаване на очертаващия се недостиг на квалифицирана работна ръка. Повишаване качеството на работната сили ще бъде чрез обучение, придобиване на нови квалификации, а защо не и функционирането на платформа, която да работи постоянно в полза на работници и работодатели. Услугата ще бъде голям плюс и за сезонните работници, които все по-често се оказват жертва на работодатели фантоми. Редица обстоятелства през последните години доведоха до кризисни ситуации и стотици български граждани се оказаха без препитание и средства да се завърнат в България. Има редица други рискове – липса на предварително осигурени условия за почивка, обикновено се налага живот на открито, без минималните удобства. Търсещите работа в чужбина не трябва да се подвеждат по обяви, разлепени на улицата, в които фигурира единствено мобилен телефон, малко име и примамливо високо заплащане. Малко от хората са наясно, че фирмите посредници между търсещите и предлагащите работа е необходимо да имат специално разрешение и регистрация по смисъла на закона. Така че за търсещите и предлагащи работа би отпаднал и ангажиментът да проверяват посредниците, тъй като платформата би дала сигурност и в тази област. Новите онлайн възможности в дигитализираното ни общество ще бъдат от полза и на най-младите, на тези, които вече са свикнали, че всичко необходимо е на един клик разстояние.", "date": "2019.09.03", "title": "Работа на един клик разстояние"}
{"url": "https://www.monitor.bg:443/bg/a/view/seks-milioner-ot-bylgarija-arestuvan-v-polsha-174542", "text": "29-годишен гражданин на България е бил арестуван при спецоперация на криминалисти от комендатурата на полицията в полския град Забже за търговия с хора, съобщи пресцентърът на полицията в областта Шльонск.  В хода на разследване срещу българина е установено, че в продължение на пет години е принуждавал своя сънародничка към проституция, като за това време с платен секс жената му заработила близо 1 милион евро. Ченгета от отдела за борба с търговията с хора започнали работа по случая в началото на август т. г. В службите постъпил сигнал за трафик на хора и с помощта на полицаи от гр. Руда Шльонска започнала проверка на информацията стъпка по стъпка, заедно със събиране на доказателства за престъпната дейност на българина. Реализацията на разследването станала във Варшава, докато мъжът се опитал да изведе от територията на Полша жертвата на своята престъпна дейност. И тук в зрелищна акция се включили ченгета от две области. Благодарение на бързата реакция заподозреният мъж бил арестуван, а жената спасена. По време на работата по случая полицаите установили, че в продължение на пет години от 2014 до 2019 година мъжът, чиято самоличност не се съобщава, принуждавал с употреба на сила 22-годишна сега гражданка на България да проституира в негова полза. Мъжът прибрал всички документи на жертвата и я направил напълно зависима от себе си. В продължение на пет години я пускал да спи с клиенти за пари, като през това време жертвата му заработила 4 милиона полски злоти, което грубо прави ок. 2 милиона лева или 1 милион евро. Сводникът докарал жертвата си в Полша през 2014, когато била непълнолетна, едва на 17 години. Работното й място било на шосето, една от най-ниските степени в йерархията на проститутките. В Полша наричат такива жени презрително \"тираджийки\" или \"българки\", без значение дали спят с тракторист, тираджия или собственик на лимузина и без значение дали са от България, Украйна, Молдова или Румъния. \"Собственикът\" на момичето я изкарвал на работа и я принуждавал да му дава всички заработени пари. От него получавала стая в евтин хотел, храна и дрехи. По време на разследването полицаите успели да установят контакт с момичето и имали намерение да проследят и документират престъпната дейност на сутеньора. Това се случило след като между двамата възникнал сериозен конфликт. Жертвата искала да го зареже и да започне работа \"на чисто\", пак в същия бранш, но за своя сметка. Полицаите използвали този момент за да убедят жената да преодолее страха си, да прекрати мълчанието и да им разкаже за всичко, което е преживяла. Било трудно, защото била типична жертва на Стокхолмския синдром. Била силно свързана със своя насилник, зависима от него, а обикновено такива жертви при опит на полицията да говори с тях защитавали насилника си. Необичайно в случая е обвинението за търговия с хора към това за склоняване към проституция. Полската съдебна практика позволява за трафик да бъде квалифицирано това, че жертвата е местена да проституира от град в град. А според наказателния кодекс \"Търговия с хора\" е вербуването, транспортирането, доставянето, предаването и задържането или приемането на лице с използване на сила или заплаха, чрез въвеждане в заблуда или с измама. За търговия с хора, получаване на материална облага от проституция и сводничество арестуваният гражданин на България може да получи в Полша до 15 години затвор. От полицията съобщават, че мъжът не се е признал за виновен за действията, в които го обвиняват.", "date": "2019.09.03", "title": "Секс милионер от България арестуван в Полша"}
{"url": "https://www.monitor.bg:443/bg/a/view/prashtame-kolata-za-skrap-bez-da-informirame-obshtinata-174514", "text": "Гражданите да не уведомяват общините за прекратена регистрация на колите си, се предлага в пyблиĸyвaн зa oбщecтвeнo oбcъждaнe зaĸoнoпpoeĸт зa измeнeниe и дoпълнeниe нa Зaĸoнa зa ĸopпopaтивнoтo пoдoxoднo oблaгaнe. В момента собственикът е длъжен да представи на общината документ за това от компетентен орган. Министерството предлага това да отпадне, тъй като данните се съдържат в регистъра на пътните превозни средства, поддържан от МВР, и проверката може да се автоматизира. Данните за пътното превозно средство ще се предоставят автоматизирано от регистъра на пътните превозни средства, мотивира предложението си министерството, оглавявано от Владислав Горанов. Текстът е записан в проект за промени в Закона за корпоративното подоходно облагане, като в него по традиция са включени По-улеснена процедура за доказване на ТЕЛК с цел използване на данъчно облекчение се предлага в пакета с промени в данъчните закони. Улеснението за данъкоплатците, които имат право на облекчение заради ТЕЛК, идва от това, че отпада задължението им да включат сканирано копие на документа си, когато подават данъчна декларация. Националната агенция за приходите (НАП) разполага с достъп до регистър \"Единна информационна система на медицинската експертиза\", поради което прилагането на копие от решението на ТЕЛК/НЕЛК не е необходимо. Не е необходимо да се прилагат и копия от документи за направените осигуровки, тъй като те се правят в НАП, е записано в мотивите към проекта. Предлага се още да отпадне декларирането от страна на предприятия и на самоосигуряващи се в справката за изплатени доходи - наградите във вид на допълнителна игра и предметните печалби с незначителна стойност - до 100 лв., които са необлагаеми. Предвид малкия им размер съществуващото изискване да се подава информация за тях, когато годишният им размер превиши 5000 лв., е неизпълнимо и не се прилага на практика, се посочва в мотивите към предложението. Във връзка със започване на реалното функциониране на Единната система за туристическа информация (ЕСТИ) се предлага промяна в начина на определяне на туристическия данък за календарния месец. В проекта е записано, че това ще става въз основа на съдържащи се в Единната система за туристическа информация. Обменът на данните между системата, поддържана от Министерството на туризма, и общините се предвижда да се осъществява с посредничеството на системата за обмен на информация, поддържана от Министерството на финансите. Haй-интepecнaтa чacт oт пpoмeнитe ca в пpexoднитe и зaĸлючитeлни paзпopeдби, чpeз ĸoитo ce измeня Зaĸoнът зa дaнъĸ дoбaвeнa cтoйнocт (ЗДДС) и ce въвeждaт тepмини, ĸaтo \"eднopoднa дeйнocт\" и \"пpивиднo нecвъpзaни лицa\". Πpoмeнитe имaт зa цeл дa пpeĸpaтят пpaĸтиĸaтa нa peгиcтpaция нa мнoжecтвo фиpми, ĸoитo ocъщecтвявaт cтoпaнcĸa дeйнocт дo лимитa зa peгиcтpaция пo ЗДДC (50 xил. лeвa oбopoт) и избягвaт peгиcтpaциятa и плaщaнeтo нa ДДC. Πpaĸтиĸaтa e чecтo cpeщaнa, a Миниcтepcтвoто нa финaнcитe имa зa цeл дa oгpaничи дoпълнитeлнo вpaтичĸитe зa избягвaнe нa плaщaнe нa ДДC oт фиpмитe. Koмпaниитe, ĸoитo щe бъдaт зaceгнaти oт пpoмeнитe, щe тpябвa дa ce peгиcтpиpaт пo ЗДДC в cpoĸ oт 14 дни cлeд влизaнeтo в cилa нa пpoмeнитe в зaĸoнa. Очaĸвa се дa бъде въведена oт 1 янyapи 2020 г. тaĸa нapeчeнaтa \"зaдължитeлнa peгиcтpaция\" пpи дocтигaнe нa oбopoт oт 50 xил. лeвa в paмĸитe нa 12 мeceцa. Πpoмeнитe в Зaĸoнa зa дaнъĸ дoбaвeнa cтoйнocт щe зaceгнaт и няĸoи пo-мaлĸи oнлaйн мaгaзини, ĸъдeтo пpaĸтиĸaтa зa oпepиpaнe c няĸoлĸo дpyжecтвa нe e pядĸocт.", "date": "2019.09.03", "title": "Пращаме колата за скрап, без да информираме общината"}
{"url": "https://www.monitor.bg:443/bg/a/view/9-ot-10-pojara-zapaleni-ot-choveshka-ryka-174508", "text": "Над 90% от пожарите, възникнали на територията на страната от началото на тази година, са причинени от човешка дейност. Това обясни пред „Монитор“ главен инспектор Стефан Стефанов от Главна дирекция „Пожарна безопасност и защита на населението“. От началото на тази година има над 39 600 сигнала за пожари, което е с 11 400 повече от сигналите за същия период на миналата година. Като причина за значително повишилия се брой пожари Стефанов изтъкна високите температури и засушаването на растителността, както и безотговорността на хората от сектора на селското стопанство, които не спазват нужните мерки за сигурност. Причинителите на пожари палят огън на открито и при наличие на вятър посоката и фронтът на пламъците се измества, което причинява пожари, които често са неконтролируеми. Това се дължи на изместването на пожароопасния сезон. Ако преди години опасно горещите месеци са били юли и август, то тази година предпоставки за опасно време има и за по-голямата част от месец септември. В резултат от хладното време и валежите през пролетта и ранното лято, има интензивна растителност, която се изсушава през горещите месеци и създава предпоставки за възникване и разпространение на пожари. Именно произшествията, възникнали сред природата на труднодостъпни места, са сред най-трудните за овладяване. Такъв фронт изисква и охлаждане, за да могат огнеборците да достигнат до огъня. Работата на терен е тежка, тъй като наличието на вятър и промяната на разпространение на пламъците усложняват обстановката. „Това са едни трудни моменти, предизвикателство за хората, за да докажат, че са загрижени за природата и за хората“, коментира главен инспектор Стефан Стефанов. с площ по-голяма от 1 дка, възникнали в сметища. Като причина за това се изтъкват отново тежките метеорологични условия - горещите температури и засушаването. При разграждането на отпадъци се отделя горивен газ, който става причина за възникването на големи пожари в дълбочина. Сред факторите е и човешката дейност - през летните дни е достатъчна дори една захвърлена цигара, за да причини произшествие. за възникването на пожарите, тъй като до момента на пристигането на екипите извършителите вече са напуснали мястото. Като мерки за превенция на подобни произшествия Стефанов посочва запознаване с метеорологичните условия преди паленето на огън и осигуряването на предварителен план за действие и оборудване за погасяването на евентуален пожар. От ГД „Пожарна безопасност и защита на населението“ организират обучения за доброволци и програми в училищата, които да запознаят подрастващите с правилния начин за действие при бедствие.", "date": "2019.09.03", "title": "9 от 10 пожара запалени от човешка ръка "}
{"url": "https://www.monitor.bg:443/bg/a/view/uitni-hustyn-shte-napravi-turne-vyv-velikobritanija-174523", "text": "Компанията Base Entertainment ще „възкреси“ покойната звезда Уитни Хюстън и с нейната холограма ще направи цяло турне във Великобритания през 2020 г. Пионерите в тези високотехнологични концерти до момента са тествали успеха си с холограми на Бъди Холи и Рой Орбисън, като разработват шоу и на Ейми Уайнхаус, което обаче в момента е замразено. „Ще бъде невероятно шоу“, заяви пред Music Week маркетинг директорът Сет Фабер. „Хвърлихме толкова усилия да направим спектакъла възможно най-автентичен, ще е феноменално изживяване“, допълни той. Потвърждението на турнето идва след като Пат Хюстън, едиснтвеният изпълнител на завещанието на звездата, преди време дискутираше планове за мюзикъл и спектакъл тип Вегас. „Преди да почине имаше толкова много негативи, натрупани върху името й. Вече не ставаше въпрос за музика. Хората забравиха, колко велика е тя. Всички подробности от личния й живот засенчиха основното, заради което хората се влюбиха в нея“, обясни тогава наследницата. Уитни Хюстън беше открита удавена във ваната на хотел през 2012 г, когато бе едва на 48. В кръвта й имаше коктейл от наркотици.", "date": "2019.09.03", "title": "Уитни Хюстън ще направи турне във Великобритания"}
{"url": "https://www.monitor.bg:443/bg/a/view/vkaraha-peevski-v-intriga-s-bylgarskija-evrokomisar-174506", "text": "Вестник „Сега“ от 2 септември публикува аналитичен критичен материал за българския еврокомисар Мария Габриел, която правителството отново номинира за ЕК. За България не е важно какъв ресор ще получи в ЕК, твърди авторът Светослав Терзиев, като внушението е, че Мария Габриел не става за тази работа. Всеки има право да не харесва Габриел или да благоговее пред евродостойнствата на Радан Кънев, да речем. Това, което прави впечатление обаче, е резкият завой, който Терзиев прави докато изрежда слабите страни (според него) на Мария Габриел. „Вкопчила се в обща фразеология, тя дори не забеляза, че българската медийна среда не отговаря на елементарни европейски професионални стандарти, и нито веднъж не отправи критика към медийната империя на Делян Пеевски, която заби България позорно ниско в класациите за свобода на словото“, хитро ни внушава Светослав Терзиев. Ха така, дойдохме си на думата, Мария Габриел „не става“, защото не критикува Пеевски! С тази ловка маневра г-н Терзиев е достоен за автомобилно състезание по улиците на Монако, което несъмнено е виждал още преди 1989 г., когато повечето българи си мечтаеха за почивка в Китен. Пропагандната опорна точка, че Пеевски е медиен вседържител, отдавна е разбита на пух и прах. „Телеграф“, „Монитор“, „Политика“, „Меридиан мач“ и агенция „Монитор“, това е. На другия полюс е огромната медийна империя на Иво Прокопиев, която работи в очевиден синхрон с олигарси като Сашо Дончев, Огнян Донев и вездесъщия белградски отшелник Цветан Василев. Всички тези господа плащат на армия от журналисти, и плащат добре. Вижте само в колко медии Делян Пеевски е под прицел с абсурдни обвинения – всеки информационно отворен човек вижда за какво става въпрос. Къде е „империята“ на Пеевски? В актуалната медийна среда той изглежда по-скоро като обграден от глутница вълци. Оръжията на глутницата са опорните точки от „онзи мейл“ на Прокопиев и пропагандата, от която стари журналистически агенти като Светослав Терзиев разбират добре. Удивително е как в. „Сега“ на издателя Сашо Дончев, който изгради бизнес империята си от търговия с газ, с лека ръка замита под килима газовите амбиции на Иван Костов в Добруджа. „Онези пари“ на скромния пенсионер от Драгалевци, които НАП проверява, били декларирани, нищо съмнително нямало в тях. Това, вероятно, е демократичен медиен подход. Пък и Командира не харесва Пеевски, което, по логиката на г-н Терзиев, го прави особено подходящ за поста еврокомисар. Вестник „Сега“ на газовия барон Сашо Дончев винаги се е отличавал с някак елитарен подход в ожесточената война, която групичка олигарси със съдебни проблеми водят срещу депутата и издател на „Телеграф медиа“ Делян Пеевски. И няма как, „острото перо“ на малотиражното издание Светослав Терзиев има дългогодишен стаж в структурите на Държавна сигурност в отдела за борба с идеологическата диверсия и друга подривна дейност на противника по линия на художествената, творческата и научната интелигенция и средствата за масова информация. С няколко думи: Старата ДС-школа си знае работата. Г-н Терзиев е вербуван за агент през 1980 г. в известното като идеологическа полиция Шесто управление на ДС. Чак през 1988 г. минава на служба в Първо главно управление. Използвал е агентурни псевдоними Филип, Камен, Каменчев. След промените от 1989 г. г-н Терзиев ловко се дегизира като „демократ“.", "date": "2019.09.03", "title": "Вкараха Пеевски в интрига с българския еврокомисар "}
{"url": "https://www.monitor.bg:443/bg/a/view/djonsyn-zagubi-mnozinstvoto-v-parlamenta-174539", "text": "Правителството на британския премиер Борис Джонсън загуби днес работното си мнозинство в парламента, след като депутатът консерватор Филип Лий премина в редиците на партия Либерални демократи, предадоха АФП и Ройтерс. \"Това консервативно правителство агресивно се стреми към Брекзит с вредни последици по безпринципен начин. Това неоправдано излага на риск живота и прехраната на хората и своеволно застрашава целостта на Обединеното кралство\", посочи Лий в изявление. Депутатът си смени мястото в залата точно когато премиерът беше започнал да говори за последната среща на високо равнище на Г-7 миналия месец в Биариц, Франция.", "date": "2019.09.03", "title": "Джонсън загуби мнозинството в парламента"}
{"url": "https://www.monitor.bg:443/bg/a/view/turoperatori-da-vkluchat-shumenskija-region-v-obikolkite-si-174535", "text": "Туроператори да включат региона на Шумен в програмите за постоянни туристически турове. Това ще предложи туристическото министерство на среща с представители на бизнеса от Русия. „Считаме, че сега е точният момент, защото се правят записванията за 2020 година“, поясни ресорният министър Николина Ангелкова по време на среща с родни браншовици. По нейни думи има ръст на нощувките и приходите в региона, но числата все пак са по-ниски в сравнение с други общини. По данни на Националния статистически институт (НСИ) в местата за настаняване с поне 10 легла в област Шумен са отседнали над 26 000 души за периода януари-юни 2019 г., което е с над 10% нагоре спрямо същия период година по-рано. Всички реализирани нощувки в областта са над 47 000, отчитайки повече от 21% ръст. а при чужденците е с около 36 на сто. Министърът коментира, че туристическият продукт, който се предлага в района, е много добър и водеща цел е да привлече още повече туристи. \"Плиска, Преслав и Шумен трябва да се популяризират както сред младото поколение, така и пред чуждестранните посетители- тези исторически места трябва да са сред основните маршрути на туристите\", коментира Ангелкова. Според нея и важен фактор за развитието на целия сектор като припомни, че тази година стартира с фокус върху вътрешния туризъм. По време на срещата се споменаха и промените в Закона за туризма, а които се предлага специален регистър на туристическите забележителности, фестивали и събития в регионите, както и задължения за лицата, които ги стопанисват. Освен това, Ангелкова напомни и за чийто срок за записване приключва в края на този месец. „Веднага след това ще се налагат санкции, тъй като подаването на данни за ЕСТИ е задължение на туристическите обекти по закон“, предупреди туристическия министър. Относно инфраструктурата, която е важна за достъпа до туристическите обекти, с промените в Закона за туризма има въведени изисквания към кметовете, които трябва да я стопанисват, обясни министърът. \"Ако няма планиране и строги разчети, и най-щедрият бюджет няма да стигне\", каза министър Ангелкова по повод дебати къде е най-добре да се насочат общинските средства.", "date": "2019.09.03", "title": "Туроператори да включат Шуменския регион в обиколките си"}
{"url": "https://www.monitor.bg:443/bg/a/view/vtora-titla-i-rekord-za-lalova-na-balkaniadata-174540", "text": "Ивет Лалова спечели втора балканска титла в Правец, като ден след победата на 100 м, грабна златото и на 200 м. При това го направи с феноменално бягане, в което записа личен рекорд за сезона и рекорд на Балканите от 22,45 сек. Предишният й най-силен резултат за това лято бе постигнат в дебютния й старт в Осака от 22,55 сек. С него Ивет се нарежда на 13-о място в световната и на 4-о в европейската ранглиста за сезона, като и двете позиции поделя с Даbне Скипърс (Хол). Така Лалова прибави общо 8-а балканска титла в актива си, но първа на 200 м. Тя има вече 4 златни отличия на 100 м и 3 в щафетата 4х100 м. „Днес беше доста горещо, пистата буквално пареше, но трябва да сме готови за Доха – там ще бъде още по-топло, сподели пред БНТ 3 спринтьорката. - За разлика от вчера, днес успях да се концентрирам, макар да не бях много свежа физически. Знам, че, за да направя добро класиране на световното, трябва да бягам 22,20 - 22,30 сек. Дано в оставащите 2-3 седмици да съм здрава, да имам мотивация и да върви добре подготовката ми“, допълни Лалова. Втората ни представителка в дисциплината Инна Ефтимова завърши втора в своята серия с време 23,33 сек., което й отреди четвърта позиция в общото класиране по време. Антонио Иванов прибави сребро на 200 м към бронза си на 100 м от предния ден. Възпитаникът на Валя Демирева спря хронометрите на 21,07 м. Бронз за България донесе Митко Ценов в бягането на 3000 м с препятствия. Националният ни рекордьор в дисциплината пресече финала с време от 8:54,97 мин. След него с 9:00,17 мин. финишира и другият българин в състезанието и негов треньор Йоло Николов, който предния ден изпусна титлата на 5000 м и стана втори. Младежката олимпийска шампионка в тройния скок от Буенос Айрес Александра спечели сребро, като се приземи на 13,89 м и отстъпи само на европейската шампионка Параскеви Папахристу. Гъркинята извоюва златото с постижение от 14,24 м. За жалост, втората ни представителка в тройния скок Габриела Петрова не стартира заради контузия. Михаела Петкова пък извоюва бронзов медал в хвърлянето на копие при жените с постижение от 46,40 м.э", "date": "2019.09.03", "title": "Втора титла и рекорд за Лалова на Балканиадата"}
{"url": "https://www.monitor.bg:443/bg/a/view/kralskite-poshti-slojiha-eltyn-djon-na-marki-174517", "text": "Сър Елтън Джон ще получи своя собствена серия марки от Британските кралски пощи. Той е едва вторият солов артист удостоен с честта след Дейвид Боуи през 2017-та. Осем от новите марки изобразяват обложките на най-популярните албуми на звездата. Сред тях е Honky Chateau от 1972-а, който включва култовата Rocket Man; Goodbye Yellow Brick Road с хитовете Bennie And The Jets, Saturday Night’s Alright For Fighting и Candle In The Wind; Caribou; Captain Fantastic And The Brown Dirt Cowboy; Made In England и Songs From The West Coast. Четири други марки са запечатали емблематични живи изпълнения на Елтън Джон. Едната е със снимка от Хамърсмит Одеон в Лондон от 1973-а, а останалите изобразяват легендарното му шоу на стадиона на Доджърс в Лос Анджелис от 75-а; Диамантеният юбилей на кралицата в Бъкингамския дворец през 2012-а и концертът му в Медисън скуеър гардън от миналата година, част от турнето Farewell Yellow Brick Road . \"Да кажа честно бях много изненадан, когато от кралските пощи се свързаха с мен. Никога не съм си представял, че ще се появя на .... марка. Прекрасно е и за мен е чест!\", коментира Елтън Джон.", "date": "2019.09.03", "title": "Кралските пощи сложиха Елтън Джон на марки"}
{"url": "https://www.monitor.bg:443/bg/a/view/amerikanski-rejisior-snima-novija-si-film-20-godini-174520", "text": "Американският режисьор Ричард Линклейтър, станал известен с амбициозните си проекти, заяви, че следващият му филм ще бъде сниман 20 години, предаде Франс прес. Лентата му \"Юношество\", излязъл по екраните през 2014 г., бе заснет за 12 години. Това позволи изпълнителят на главната роля Елан Колтрейн да остарее естествено от 5-годишна възраст до приемането му в университета. През 2015 г. \"Юношество\" донесе награда \"Оскар\" на актрисата Патриша Аркет. Петдесет и девет годишният Линклейтър иска да подобри собствения си рекорд посредством адаптацията на мюзикъла \"Merrily We Roll Along\" на Стивън Зондхайм. В мюзикъла се говори за композитор, който напуска Бродуей, за да продуцира филми в Холивуд. \"За пръв път гледах \"Merrily We Roll Along\" през 80-те години на миналия век и бях очарован. Не мога да си представя по-добър сюжет за заснемане през следващите 20 години от мюзикъл на Зондхайм. Не се впускам необмислено в многогодишна авантюра, а смятам, че това е най-добрият и може би единственият начин да пренеса тази история на големия екран\", поясни Линклейтър.  Действието в мюзикъла започва в Холивуд, преди да се върне назад във времето. Това означава, че Линклейтър ще трябва да изчака около 20 години, преди да заснеме първите сцени във филма. \"Най-амбициозното нещо в този необикновен проект е, че си представяме, че ще има още една планета след 20 години\", оповестиха в Туитър продуцентите от \"Блъмхаус прадъкшънс\". Главните роли ще бъдат изпълнени от Бийни Фелдстийн, Бен Плат и Блейк Дженър. През 1993 г. актьорът Матю Макконъхи се прочу с ролята си във филма \"Объркани и непокорни\" на Линклейтър.", "date": "2019.09.03", "title": "Американски режисьор снима новия си филм 20 години"}
{"url": "https://www.monitor.bg:443/bg/a/view/povdignaha-obvinenija-na-lihvarite-ot-stolichnija-kvartal-hristo-botev-174534", "text": "Специализираната прокуратура повдигна обвинения на четирима от петимата задържани за участие в организирана престъпна група, занимаваща се с лихварство, изнудване и рекет Доказателствата сочат, че групата е започнала своята престъпна дейност в началото на 2016 г. Предоставяла е ниски заеми, които поради високи лихви, отчитани на ден, се умножавали многократно. Тези, които не успявали да върнат парите, били малтретирани и заплашвани. Установени са длъжници, на които са нанесени леки и средни телесни повреди – един от тях бил бит с метална палка и удрян с бетонен бордюр. Утре Специализираната прокуратура ще поиска от Специализирания наказателен съд най-тежката мярка за неотклонение „Задържане под стража“ на двама от задържаните. Те са братя, като по-големият от тях е смятан за ръководител на групата. На друг от арестуваните е определена мярка „Подписка“, а четвъртият, който е син на предполагаемия тартор на престъпната групировка, за момента е без мярка за неотклонение.", "date": "2019.09.03", "title": "Повдигнаха обвинения на лихварите от столичния квартал „Христо Ботев“"}
{"url": "https://www.monitor.bg:443/bg/a/view/sa-sht-ocelja-sreshtu-turcija-na-svetovnoto-174536", "text": "Националният отбор на САЩ по баскетбол за мъже бе на косъм от загуба във втория си мач от груповата фаза на световното първенство в Китай. Американците победиха Турция с 93:92 точки след продължение в група Е, оглавиха временното класиране и си осигуриха класиране във втория етап на шампионата. Турците поведоха с 92:91, но в последните 9 секунди на продължението пропуснаха 4 наказателни удара, след което Крис Мидългън бе фаулиран 2 секунди преди края и се разписа за успеха. Двата състава изиграха интересен сблъсък, в който САЩ имаха преимущество, но на няколко пъти се стигна до равенство преди Турция да поведе с 81:79 точки 11 секунди преди края на редовното време. Джейсън Тейтъм бе фаулиран на линията за 3 точки 0,1 секунда преди финалната сирена и можеше да донесе победата на САЩ, но вкара само 2 от 3-те наказателни удара, пращайки двубоя в продължение. В следващите мачове от групата на 5 септември САЩ срещат Япония, а Турция играе с Чехия, за да определят втория състав, който ще се класира напред. Крис Мидълтън бе най-резултатен за САЩ с 15 точки, а за Турция с 23 точки и 14 борби завърши Ерсан Илясова. Доминиканската република поднесе голяма изненада на световното първенство, след като победи Германия със 70:68 в мач от група G. Баскетболистите на Доминикана вече имат две победи, а Германия - две загуби. Двата състава нямаха кош от игра в заключителните близо 3 минути от мача. В другия мач от групата Франция записа лесна втора победа след 103:64 точки над Йордания и си осигури място в топ 16.  Бразилия също се класира напред в шампионата, след невероятен сблъсък и успех над Гърция със 79:78 точки в дербито на група F. Австралия постигна втора поредна победа, като в среща от група H се наложи над Сенегал с 81:68. В тази група Литва също е без поражение след като надигра категорично Канада с 92:69 точки. Нова Зеландия записа успех, надвивайки Черна гора с 93:83. Европейският тим бе догонващ през по-голяма част от двубоя. Чехия запази шансове за втората фаза след успех над Япония с 89:76 и вече е с баланс 1-1. С по две победи са още отборите на Полша, Аржентина, Русия, Испания, Италия и Сърбия.", "date": "2019.09.03", "title": "САЩ оцеляха срещу Турция на световното"}
{"url": "https://www.monitor.bg:443/bg/a/view/uchitelskite-zaplati-skachat-do-20-174604", "text": "Със заложените в бюджета 360 млн. лв. за следващата година увеличението на учителските заплати ще бъде между 10% и 20%. Това заяви образователният министър Красимир Вълчев по време на среща на Съюза на работодателите в системата на народната просвета в България. Началната работна заплата на учителите през 2019 г. е 920 лв. след увеличението от 20%. Средствата за следваща учебна година са с 30 млн. лв. повече от тази, но те няма да стигат за ново 20-процентно увеличение. „Все още се пресмята процентът, но то ще бъде по-високо от 10-процентното увеличение за всички останали“, уточни просветният министър. За пътуващите ученици пък ще бъдат осигурени Те са закупени от 20-те млн. лв., които кабинетът отпусна през май. Вълчев обясни, че са планували техният брой да бъде по-голям, тъй като са дадени заявки за 800 автобуса. Повечето училища обаче искали по-големи превозни средства, които били и по-скъпи от по-малко местните. По време на срещата стана ясно, че предстои и реорганизация на целодневното обучение, в което има около 200 000 малчугани. В следобедните часове заниманията трябва да бъдат ориентирани към индивидуалната работа с децата, а не просто да бъдат оставени да си играят, обясни Вълчев. Председателят на синдиката на българските учители Янка Такева уточни, че децата ще имат часове, в които да учат български език, вместо да спортуват. „Не може за четири години децата да не ги научим поне да четат“, заяви тя и уточни, че това се отнася за учениците от уязвимите групи. Квалификацията на учителите също бе засегната по време на семинара. Вълчев сподели, че планират да предложат 50% от средствата за обучения на учителите в школските бюджети да бъдат заделяни за съвместни семинари с педагози от други училища. По време на срещата стана ясно, че до 2 години предстои и изграждането на обща платформа за всички програми за квалификации. За необходимостта от такава сподели представителят на Съюза на работодателите в системата на народната просвета в България Диян Стаматов, който обясни, че Зам.-министърът на образованието и науката Таня Михайлова успокои педагозите, че вече се работи по реализацията й, но това изисква време. По повод казуса с неуредените авторски права на произведенията на Йордан Радичков с неговите наследници, Вълчев коментира, че учебните помагала не са единственият източник на информация и в тях не е задължително да бъдат поместени целите произведения. При подобни проблеми обаче трябвало да се преосмисли дали да останат част от учебните програми.", "date": "2019.09.03", "title": "Учителските заплати  скачат до 20%"}
{"url": "https://www.monitor.bg:443/bg/a/view/lloyds-kupuva-ipotechnite-aktivi-na-banka-tesco-na-3-7-mlrd-paunda-174541", "text": "Британската група Lloyds Banking Group реши на купи ипотечните активи на банка Tesco на 3,7 млрд. паунда, фунта, съобщиха световните агенции. В рамките на сделката ипотечните кредити на над 23 000 клиенти на Tesco ще преминат в портфейла на банка Halifax, влизаща в Lloyds. Очаква се прехвърлянето да стане до 30 септември, правното завършване на сделката да продължи края на март. Lloyds Banking Group е образувана през 2009 г. след сливането на Lloyds TSB и HBOS.", "date": "2019.09.03", "title": "Lloyds купува ипотечните активи на банка Tesco на 3,7 млрд. паунда"}
{"url": "https://www.monitor.bg:443/bg/a/view/pritiskali-kristen-stuart-da-krie-seksualnata-si-orientacija-174524", "text": "Кристен Стюарт, чиято звезда изгря във вампирската тийнсага „Здрач“, призна, че е била притискана от холивудски продуценти да прикрива сексуалната си ориентация. По думите й това се е случвало преди самата тя да се утвърди като актриса, а дадената й „мотивация“ се състояла в участие в блокбъстърни продукции. разкри Стюарт пред Harper’s Bazaar. Въпреки това тя не уточни от кого е получила съвета. Вместо това вметна: „Не искам да работя с такива хора“. Към момента актрисата е във връзка със сценаристката Дилан Майер, а в списъка й с бивши влизат топмодела Стела Максуел, Алисия Каргейл, колегата й от „Здрач“ Робърт Патинсън и режисьорът Рупърт Сандърс. Тези дни 29-годишната звезда е във Венеция, където в рамките на филмовия фестивал се състоя премиерата на новия й филм „Сибърг“. В него тя влиза в образа на проблематичната актриса Джийн Сибърг, влюбена в активист на Black Power. Киноманите очакват с нетърпение и римейка на „Ангелите на Чарли“, където Стюарт ще изиграе също главна роля.", "date": "2019.09.03", "title": "Притискали Кристен Стюарт да крие сексуалната си ориентация"}
{"url": "https://www.monitor.bg:443/bg/a/view/vynshno-skastri-ruskoto-posolstvo-zaradi-izlojba-za-9-septemvri-174538", "text": "Остра реакция на МВнР предизвика анонса на руското посолство у нас за това, че на 9 септември ще бъде открита изложба, посветена на „75 години от освобождението на Източна Европа от нацизма”. От Външно разпространиха позиция, в която се припомня и хронологията на събитията от средата на миналия век. „Без да отричаме приноса на СССР за разгрома на нацизма в Европа, не трябва да си затваряме очите, че щиковете на Съветската армия донесоха на народите в централна и източна Европа половин век репресии, заглушаване на гражданската съвест, деформирано икономическо развитие и откъснатост от динамиката на процесите в развитите европейски държави. МВнР няма никакво отношение към тази проява и съветваме руското посолство да не заема позиция в подкрепа на съмнителна историческа теза (\"освобождение\"), която привилегирова само някои политически среди в България, тъй като е намеса във вътрешнополитическия дебат в страната ни. 9-ти септември и неговите последици трябва да останат достояние на историците и историческата наука, за да получат пълна и точна оценка за влиянието върху развитието на България през 20-ти век. От гледна точка на международното право фактите са ясни: деветосептемврийският преврат е пряка последица от обявяването на война на България от страна на СССР на 5 септември 1944 г. и последвалото навлизане на съветски войски на територията на неутрална спрямо СССР България. СССР обявява война на България, когато на власт току-що е дошло ново демократично правителство, обявило се за прекратяване на връзките с нацистка Германия и потвърдило позицията на неутралитет на Царство България спрямо Русия. Следва временна окупация на България от СССР и Съюзниците, която формално се администрира от представители на коалицията, но де факто се упражнява изключително чрез съветското военно присъствие. Дългосрочните последици за България са същите, каквито и за останалите страни от Източна Европа, попаднали в съветската зона на влияние - 45 години управление на тоталитарен режим, опиращ се на болшевишко-ленинския вариант на комунистическата идеология.“.", "date": "2019.09.03", "title": "Външно скастри руското посолство заради изложба за 9 септември"}
{"url": "https://www.monitor.bg:443/bg/a/view/za-novata-sesija-radev-s-obryshtenie-kym-naroda-v-ns-174526", "text": "Президентът Румен Радев ще направи утре обръщение към народа и Народното събрание, съобщиха от прессекретариата на държавния глава. Румен Радев и вицепрезидентът Илияна Йотова ще присъстват на откриването на новата сесия на Народното събрание, чието заседание  започва в 9.00 часа. По традиция  в началото на всяка нова сесия, осбено есенната, отделните парламентарни групи излизат с декларации от трибуната, в които очертават свооите приоритети. Предвид наближаващите местни избори през октовмври, се очавка партиите да наблегнат именно на тях. Самият Радев не е правил обръщение към народа от трибуната на парламента от встъпването си в длъжност през януари 2017-та година. Тогава той подчерта, че ще бъде президент на всички българи и ще се противопоставя на разединението, а като приоритет за следващото НС открои провеждането на съдебната реформа.  Иначе в програмата на НС е предвидено прекратяване на пълномощията на депутатът от БСП от Враца Иван Генов, който днес е подал оставка. На второ четене ще се гледат поправките в закона за измерванията, а на първото четене на изменения в закона за електронните съобщения, както и Годишният доклад за младежта за 2018 г. За 5 септември е заложено да се разгледа ветото на президента за военното разузнаване. След това депутатите ще обсъдят на първо четене два законопроекта за изменение на закона за лова и опазване на дивеча. За четвъртък е насрочен парламентарен контрол.", "date": "2019.09.03", "title": "За новата сесия: Радев с обръщение към народа в НС (ОБНОВЕНА)"}
{"url": "https://www.monitor.bg:443/bg/a/view/premieryt-ot-berlin-dori-da-sym-opozicija-njama-da-priema-vlizane-v-shengen-174522", "text": "Влизането на страната ни в чакалнята на еврозоната ни гарантира повече инвестиции. Това стана ясно от коментар на премиера Бойко Борисов след срещата му с председателя на Групата на ХСС Александер Добриндт. Министър-председателят е в Берлин за заседанието на ХСС в Бундестага. „За немските инвеститори ще бъде добре България да влезе в чакалнята на еврозоната, защото това гарантира още повече инвестиции“, каза Борисов. Той поясни, че води със себе си финансовия министър Владислав Горанов, за да обяснят на немските партньори какво сме свършили до тук, като изтъкна, че са приключили и стрес тестовете на родните банки. Относно присъединяването ни в Шенген, Борисов даде да се разбере, че В тази връзка той изтъкна, че в момента ползваме шенгенската система в борбата с тероризма, контрабандата, наркотрафика и имаме 100% обмен с всички немски и европейски служби. Наред с това споразумението със съседна Турция работило и нямаме мигрантски натиск от границата с Турция. За сметка на това обаче на ден връщаме на Гърция по 100 – 150 мигранти. Борисов даде да се разбере, че ако днес станем член на Шенген, всички тези мигранти утре ще напълнят и наводнят България. „Имаме една хубава поговорка: Всяко зло за добро. Към днешна дата, дори да съм опозиция, няма да приветствам влизан в Шенген“. На свой ред Добриндт изтъкна,че не може да даде график за решаването на тези въпроси, но изтъкна, че Германия има позитивно отношение относно положителното финансово развитие на страната ни и правовата държава. Регистрира се забележителен напредък и ние го отчитаме, бе категоричен Добриндт. Преди това Добриндт изтъкна добрите икономически отношения между България и Германия, особено в сферата на автомобилната промишленост и се надява все повече немски фирми да инвестират у нас. Той ни похвали за успешното финансово развитие, икономическия растеж, който допринася за влизането на жизнения стандарт. Останал е впечатлен, че Германия внася повече продукция от България, отколкото изнася за страната ни. Добриндт ни похвали и за опазването на границата. каза той и допълни, че правим това по едни „изряден“ и „ефикасен“ начин. Борисов благодари за оценката, която била важна не само за нас, но и за инвеститорите. По думите много „мозъци“ са изтекли от Централа и Източна Европа към Запада и ни сме длъжни да ги върнем обратно чрез инвестиции, така че да нарастне конкурентоспособността на страните от региона. Той благодари, че България, заедно със Северна Македония е получили председателство на Берлинския процес, защото е оценен приносът ни за Западните Балкани. По думите му Балканите са един огромен резервоар за възможности в икономиката, иновациите, туризма. „Това, което предлагам е Западните Балкани да станат най-привлекателната част на Европа“. Двамата бяха попитани и за бъдещето решението къде да се намира за новия завод на „Volkswagen“. Добриндт поясни, че темата е била повдигната по време на разговора, но изтъкна, че въпросът е икономически и политиката не може да се меси. Въпреки това коментирам, че с тези срещи показват на инвеститорите, че имат политическа подкрепа когато вземат едно или друго решение за инвестиция. Иначе по време на самата среща двамата обсъдили възможностите за и разширяване на присъствието им в България, както и по-активното коопериране с БГ фирми. По думите на Борисов възползвайки се от конкурентните предимства на страната ни, баварските компании могат да продължат да реализират успешни инвестиции в области като ИТ технологиите, автомобилна промишленост, машиностроене, електроника, аутсорсинг, логистика. Германия е наш стратегически партньор. Това е заявил пемиерът Бойко Борисов по време на изказването си в Бундестага на програмното заседание на групата на ХСС, чийто почетен гост бе Борисов. \"В изказването ми изтъкнах, че Германия е наш стратегически партньор и имаме положително сътрудничество във всички области – политика, сигурност, икономика и търговия, туризъм, образование, наука и култура\", написа Борисов във Фейсбук. По думите му България е активен и последователен поддръжник на европейската перспектива на държавите от Западните Балкани. По време БГ  председателство на ЕС пък съюза. \"Признанието за положителния принос на България по отношение на европейския път на Западните Балкани е и делегирането на отговорността страната ни да председателства Берлинския процес съвместно с Република Северна Македония\", заключил Борисов.", "date": "2019.09.03", "title": "Премиерът от Берлин: Дори да съм опозиция, няма да приема влизане в Шенген (СНИМКИ + ВИДЕО)"}
{"url": "https://www.monitor.bg:443/bg/a/view/dve-izlojbi-razkrivat-vyzrastite-na-sofija-174519", "text": "Изложба „Думи, образи, места“, посветена на 140-годишнината от обявяването на София за столица, открива на 12 септември от 18 ч. Софийската градска художествена галерия. В експозицията, която ще може да се види до 16 февруари идната година, участват произведения от Регионалния исторически музей – София, Националната галерия, галериите в Казанлък, Пазарджик, Плевен, Шумен и Сливен. Сердика, Средец, София – за времето на своето съществуване градът има различни имена и минава през различни периоди в развитието си. За 140 години от малко населено място с улици „до колене в кал“ той се превръща в значим и динамичен модерен град със свое лице, дух и култура. Изложбата проследява метаморфозите на столицата, отразени в Своеобразната разходка из знакови места и събития в София минава през платната на Антон Митов, Никола Петров, Иван Гецов, Цанко Лавренов, Никола Танев, Златю Бояджиев, Дечко Узунов, Текла Алексиева, Иван Кирков, Лъчезар Бояджиев, Надежда Олег Ляхова, Кирил Прашков, Самуил Стоянов и др. Артистичната визия на залите е подкрепена с фотографии и стари картички от колекцията на художника Христо Алексиев, „Изгубената България“ и „Булфото“. Чрез образите на емблематични сгради и места върху картини и картички, чрез описания, оценки и размишления на пътешественици и интелектуалци, експозицията разказва истории: вълнуващото време след Освобождението, културният разцвет между двете световни войни, събитията около 1944 г., противоречивото социалистическо минало, вълненията на съвременните автори... Ще бъде представен и албум, посветен на столицата, ще се прожектират документални филми за София, ще се организират премиери на книги, лекции и дискусии за историята и развитието на града през годините, музикални прояви и др. Проектът се осъществява от екипа на СГХГ, а графичният и пространствен дизайн са на известния сценограф Венелин Шурелов. Сбирката дигитална художествена фотография „София – 140 години столица на България“, която може да бъде посетена до 29 септември, пък е експонирана в галерийното пространство при Триъгълната кула на Сердика (бул. „Княгиня Мария Луиза“ 16). Тя също представя ключови градски места, но чрез най-модерни фотографски технологии и Временната изложба е авторски проект на художника Велизар Димитров, разработен специално за Регионалния исторически музей. Той съдържа изгледи от София след обявяването й за столица през 1879 г. (снимките са част от архива на РИМ) до трансформациите й днес. Съвременният вид на града е показан чрез 34 дигитални кадъра с допълнителна художествена обработка. Използваната за възпроизвеждането на паната техника е директен печат върху канаваца. Така се пресъздава ефектът на живописна картина с повишена интензивност на цветовете. Сред архивните фотографии в изложбата присъстват файтонджийската пиаца, говеждият пазар при базиликата „Св. София“, някогашната ул. „Самоковска“ („Граф Игнатиев“) с грънчарския пазар, несъществуващата вече ул. „Търговска“ и др. Изгледите от съвременна София са както емблематични сгради от различни исторически периоди, така и актуални градски пейзажи.  ", "date": "2019.09.03", "title": "Две изложби разкриват възрастите на София"}
{"url": "https://www.monitor.bg:443/bg/a/view/14-godishen-razstrelja-semejstvoto-si-v-alabama-i-sled-tova-si-izvika-policija-174513", "text": "Четиринадесетгодишно момче застреля петима членове на семейството си в американския щат Алабама, съобщи местната полиция, цитирана от Франс прес. Непълнолетният убиец сам извикал полицията и си признал, че е стрелял срещу роднините си в дома им, написа в Туитър офисът на шерифа в окръг Лаймстоун, на границата с щата Тенеси. \"В момента (момчето) помага на разследващите да намерят оръжието, пистолет с калибър 9 мм, който казал, че е захвърлил наблизо\", съобщиха властите. Полицията по-рано каза, че три от жертвите са издъхнали на място, а други двама били откарани в болница в критично състояние и впоследствие също починали. През уикенда мъж уби седем души и рани 22 с безразборна стрелба по автомобили в Тексас, припомня АФП.", "date": "2019.09.03", "title": "14-годишен разстреля семейството си в Алабама и след това сам си извика полиция"}
{"url": "https://www.monitor.bg:443/bg/a/view/discipyt-odrusa-lupko-s-4-bona-174521", "text": "Тежки наказания наложи Дисциплинарната комисия на БФС след вечното дерби между ЦСКА и „Левски“ (2:2) и пловдивското между „Локомотив“ и „Ботев“ (1:1) през уикенда. Най-сериозна е санкцията аз треньора на „червените“ Люпко Петрович, който ще трябва да плати общо 4000 лева. Половината са за червения картон, който получи от съдията Георги Кабаков за бурна реакция по време на мача, а останалите са за това, че след края на срещата е давал интервюта, след като по правилник няма право да го прави, ако е бил изгонен. Също така Петрович е наказан да не ръководи ЦСКА за един мач, който ще е предстоящото след паузата за националните отбори гостуване на „Ботев“ в Пловдив. ЦСКА също беше одрусан с 4000 лева, а санкцията е за поведението на феновете – палене на факли, хвърляне на предмети по терена и нецензурни скандирания. Интересното е, че почти същата по размер глоба – 3800 лева, ще плати и „Левски“. Наказанието отново е за провинения на агитката, а освен това „сините“ се задължават да възстановят щетите на Националния стадион. „Канарчетата“ ще трябва да платят общи 6 300 лева на БФС заради държанието на феновете, а сумата е по-висока, тъй като имаше и нахлуване на запалянковци на пистата. Наказанието за „Локомотив“ (Пд) е общо 4300 лева, от които 3000 са за хвърляне на опасни за здравето предмето по длъжностни лица. В същото време бившата звезда на ЦСКА Кирил Десподов разкри, че не е имало вариант да се завърне в тима. Нападателят на „Каляри“ бе свързван с отдаване под наем на „Армията“, но в крайна сметка предпочете офертата на „Щурм“ (Грац), където отново ще работи заедно с Нестор Ел Маестро. \"Не е имало вариант да се върна в ЦСКА, не съм го обмислял изобщо, заяви Десподов пред „Канал 3“. - Разбрахме се с “Каляри”, че искат да ме пуснат под наем. Имаше голям интерес, но от “Щурм” (Грац) бяха най-настоятелни. Четири пъти променяха офертата, за да може да покрият изискванията ми. Имаше сериозни оферти с големи параметри от Холандия, Франция и Турция. Ел Маестро също е една от причините да отида там”, сподели Десподов, който след подписването на договора се прибра в София, за да се присъедини към лагера на националния отбор.", "date": "2019.09.03", "title": "Дисципът одруса Люпко с 4 бона"}
{"url": "https://www.monitor.bg:443/bg/a/view/strasti-te-na-vejdi-rashidov-kato-tvorec-i-kolekcioner-174518", "text": "Градската художествена галерия в Пловдив ще покаже от 5 септември до 15 октомври в трите си зали голямата експозиция „Страсти“, представяща Вежди Рашидов като творец и колекционер. Изложбата се открива в навечерието на празника на Пловдив и е акцент в Есенния салон на изкуствата в града. Откриването е в четвъртък от 18 часа. На първия етаж ценителите ще видят близо 50 творби западноевропейска живопис – част от голямата лична колекция, която артистът събира от десетилетия с почти същата страст, с която създава собствените си произведения. В залите на втория етаж е мястото на 22 рисунки, 30 скулптури и 18 акварела на самия Вежди Рашидов. „Колекционерството при мен се отключи случайно преди много години, когато в Париж зърнах две хубави картини и ги купих. Интересува ме хубавата живопис, а не имената на авторите. И така години наред събирам платна, които ми харесват, вече няма къде да ги държа. Малка част от колекцията показвам сега в Пловдив – един град с уникална история, който много обичам”, сподели Вежди Рашидов. Той ще подари няколко творби от изложбата на пловдивската галерия. Всички картини, акварели, рисунки и скулптури бяха лично подредени от Вежди Рашидов в понеделник. Централно място в залите на първия етаж заема един офорт на Рембранд – специален подарък от Светлин Русев. Великолепни образци западноевропейска живопис от Белгия, Холандия и Франция вече могат да се видят в галерията. На втория етаж в една от залите е мястото на серията „Портретът в скулптурата” – тук са изваяните от Вежди Рашидов образи на Йоан Левиев, Георги Трифонов, Кръстан Дянков, Енчо Пиронков, Начо Кръстев (Начо Културата) и други известни лица, част от които са емблематични фигури за Пловдив.  ", "date": "2019.09.03", "title": "„Страсти“-те на Вежди Рашидов като творец и колекционер"}
{"url": "https://www.monitor.bg:443/bg/a/view/lihvenijat-indeks-eonia-si-otiva-ot-sledvashtija-mesec-174528", "text": "Лихвеният индекс EONIA на Европейската централна банка (ЕЦБ), чрез който се изчисляваше лихвата по овърнайт-депозитите до момента, предстои да бъде престуктуриран. Това ще стане този октомври, когато ще бъде пуснат краткосрочният лихвен индекс в евро или Euro Short term rate (€ ЅТR), заедно с надбавка от 8.5 базисни точки. Новият индекс ще отразява среднодневната цена на ЕЦБ, фopмиpaнa oт пoĸyпĸo-пpoдaжбитe нa oвъpнaйт-дeпoзити в Еврозоната. € ЅТR ще служи и като допълнение към средните лихви на частния сектор. „Работната група, която отговаря за безрисковите лихви в евро, препоръчва участниците на пазара да заменят EONIA с € ЅТR за всички свои продукти и услуги като го превърнат в свой показател за средната лихва“, пишат в сайта на Европейската централна банка. Cпopeд EЦБ пpexoдът oт ЕОNІА ĸъм € ЅТR щe oĸaжe влияниe въpxy гoлям бpoй финaнcoви пpoдyĸти и пpoцecи. Πpeминaвaнeтo щe зaceгнe мнoгo дългocpoчни дoгoвopи и cпopaзyмeния и пo тaзи пpичинa EЦБ пpeдвиждa пepиoд oт двe гoдини, в ĸoитo двaтa индeĸca да дeйcтвaт пapaлeлнo. € ЅТR ще бъде публикуван на 2 октомври, а крайният срок за участниците на финансовия пазар е 3 януари 2022 г., когато ЕОNІА щe пpeĸpaти cвoeтo cъщecтвyвaнe.", "date": "2019.09.03", "title": "Лихвеният индекс EONIA си отива от следващия месец"}
{"url": "https://www.monitor.bg:443/bg/a/view/razreshavat-grupovija-lov-na-hishtnici-174531", "text": "С 20 гласа „за“ депутатите от парламентарната комисия по земеделие и храни приеха на извънредно заседание вчера, промените в Закона в лова, които разрешават групов лов на хищници, когато популацията им е твърде голяма и заплашва сигурността на населението. За аргументация бяха дадени примери с намножилите се мечки в Родопите и вълците през зимата. С редакцията на нормативния документ се дават пълномощия на министърът на земеделието, храните и горите да променя сроковете за лов на дива свиня, но след консултация с колегата си от екоминистерството. Депутатът от ДПС Бюрхан Абазов отбеляза, че промяната е хубава, но е Той предложи обаче законът да стане универсален, за да може да се даде по-голяма гъвкавост на министъра на земеделието и да не важи само с частния случай с епидемията от африканската чума по свинете. Абазов поиска да могат да променят всички срокове за лов на различните видове дивеч в страната. Вчера сутринта авджии поискаха отпадане на забраната за лов в районите с чума. Техен инициативен комитет връчи протестна декларация на министър-председателя и земеделския министър с искане да отпадне забраната за лов на глигани в районите с огнища на африканска чума по свинете, съобщи БНР. Евгени Абаджиев от комитета уточни, че до този момент всички мерки, които се предприемат в борбата с АЧС, се предписват от БАБХ. Според него, ако се спрат всички забрани за ловуване, открие се по-рано ловният сезон и срокът му се удължи, може популацията на дивите свине, които са основен приносител на заразата с АЧС да падне със 70%. Абаджиев отбеляза, че ловците нямат никакъв интерес да съобщават на властите за намерени мъртви диви прасета, тъй като тогава в дадения район ще бъде прекратен ловът.", "date": "2019.09.03", "title": "Разрешават груповия лов на хищници"}
{"url": "https://www.monitor.bg:443/bg/a/view/bsp-utvyrdi-161-kandidati-za-kmetove-sred-tjah-petima-deputati-174530", "text": "161 кандидати за кметовете на общини и райони утвърди пленумът на БСП на днешното си заседание. Сред кандидатите има юристи, инженери, лекари, учители, културни дейци и др., посочват от пресцентъра на партията. Петима народни представители се включват в кметската надпревара. Така Николай Тишев ше се бори за одобрението на гражданите в Бургас, ген. Кольо Милев за Сливен, Пенчо Милков пък е одобрен за кандидат на БСП за Русе, Станислав Владимиров – за Перник, а Тодор Байчев за Карнобат. Досегашните успешни кметове на левицата отново получиха подкрепа за следващ мандат. Това са градоначалникът на Гоце Делчев - Владимир Москов, на Троян - Донка Михайлова, на Красна -- Николай Георгиев, на Павликени - Емануил Манолов, на Асеновград - Емил Караиванов и др. Ръководството на БСП потвърди и кандидатурата на Катя Георгиева за кмет на Ямбол, на Хасково - Коста Стоев и на Стара Загора - проф. Иван Върляков. Следващото заседание на Националния съвет, което ще продължи с утвърждаването на кандидат-кметове, ще се състои на 15 септември.", "date": "2019.09.03", "title": "БСП утвърди 161 кандидати за кметове, сред тях петима депутати"}
{"url": "https://www.monitor.bg:443/bg/a/view/priemat-proekti-za-inovacii-ot-septemvri-do-noemvri-174341", "text": "Проекти по дългоочакваната подмярка за иновации 16,1 от Програма за развитие на селските райони известна като Сътрудничество ще се приемат от септември до ноември тази година. Така отговориха на питане на в. Телеграф от Министерство на земеделието, храните и горите.  Засега е известно, че бюдежтът ще е в размер на 39 116 000 лв.България е единствената страна в ЕС, в която тази мярка все още не е стартирала, и се отлага над две кодини. За справка само в Испания според статистиката вече действат над 800 оперативни групи, създадени по нея. Най- общо парите са предвидени за създаване на оперативни групи, като основното ядро в тях е фермерът. В групите се предвижда да има участие и на представители на научната общност. Скоро приключи общественото обсъждане на мярката.Едно от възраженията на Института за иновации и агростратегии е, че не е задължително в тези групи да участват представители на науката. Те определят мярката като изключително фермерска. Едно от обясненията на браншовиците е, че в тази мярка не са включени консултантски пари и затова интересът от страна на експертите не е така голям.   Съществват и мрачни прогнози, според които, ако интересът към нея е слаб, могат да пренасочени средства от нея към бизнес мярката 4,1. Проектите ще се входират чрез електронната система ИСУН, казаха от земеделското министрество. Предвижда се договорянето на проектите да се извърши от оценителна комисия, сформирана в Министерство на земеделието, храните и горите. Средствата обаче ще се изплащат от РА ДФЗ.   Приоритет ще имат иновационните проекти, чрез които се повишава производителността в стопанството и с тях ефективно използване на ресурсите; Проекти, представящни нови продукти и услуги за разширяване на пазарните възможности за първичното селскостопанско производство; Проекти, насърчаващи екосистеми, почви и Натура 2000; Проекти за производство на качествени и безопасни храни и здравословен начин на живот; Проекти за ефикасно управление на водите в селското стопанство и опазване от вредното въздействие на водите в земеделските земи.", "date": "2019.09.03", "title": "Приемат проекти за иновации от септември до ноември  "}
{"url": "https://www.monitor.bg:443/bg/a/view/pokazvat-kak-se-izbiva-rychno-maslo-174342", "text": "За първи път тази година ще покажат традицията за ръчно избиване на масло в бутилка. Това ще е един от акцентите на съпътстващата програма на животновъдното изложение в Раковски „ФЕРМЕР ЕКСПО РАКОВСКИ 2019“. То ще се проведе за трета поредна година на 14 септември Кръстовден. Организатори са местната организация на производителите „Фермерско мляко“, Община Раковски, МЗХГ, ДФ „Земеделие“, ИАСРЖ и Националната коневъдна асоциация. АгроТелеграф е медиен партньор на събитието. Пазарът за животни по традиция е съпроводен с паралелни програми като семинари по проблемите на животновъдството, изложения за храни, кулинарни изненади и др. Паралелната програма започва от сутринта с оглед на животните от комисия, която  ще оценява най-добрите. Ще има фермерски забави като състезание по бутане на рулонни бали, боулинг с тикви и др. На обяд ще има изложба на Българско овчарско куче - БКК за БОК клуб „Тракия“ – Пловдив. По същото време е и изложбата на коне и конни демонстрации от Националната коневъдна асоциация. Ще има и аукцион за продажба на елитни говеда. В програмата за деня има фестивал на селската кухня „Вкусовете от вчера“, тъкане на ароматни килимчета от билки и цветя, изработка на сувенири от вълна и кукли от царевична шума, приготвяне на типични местни храни –  пиде, катми и др. Както и демонстрации по приготвяне на лютеница, сладък суджук от грозде. По обяд е предвидена и дегустация на Градинарско червено пиле, сготвено от български тиган „Юнашкия тиган на България” от майстор Ангел Ангелов от Национална академия „Кулинарен историк“. По това време ще се опитват и сирена, за да се разбере има ли в тях растителни продукти. Следва демонстрация по направата на ръчен кашкавал и сирене от Заралийската занаятчийска работилница. След това ще се вади мед с центрофуга.", "date": "2019.09.03", "title": "Показват как се избива ръчно масло"}
{"url": "https://www.monitor.bg:443/bg/a/view/operacija-jylti-stotinki-shte-nabira-sredstva-za-olimpijskite-otbori-po-prirodni-nauki-174509", "text": "Vivacom обяви началото на благотворителната си инициатива „Операция Жълти стотинки“. За девета поредна година с пари от граждани и фирми ще се подпомогне обществено значима кауза. Събраните пари тази година ще бъдат дарени за Сдружението на олимпийски отбори по природни науки. Средствата ще се използват за подготовката на българските олимпийци от отборите по математика, информатика, химия, физика и биология в международни и балкански състезания. Тази година в \"жълтата\" кампанията отново се включва легендата в българската спортна гимнастика Йордан Йовчев, който е главно лице на фондацията, заедно с журналистката Ива Дойчинова. Дарителската кампания \"Жълти стотинки\" е най-голямата благотворителна инициатива на VIVACOM. Тя осигурява касички за всички физически лица. Средствата се събират целогодишно в търговските обекти на VIVACOM, където всеки по всяко време може дари своето ресто. „Младите олимпийски надежди заслужават да инвестираме в техния талант и да ги насърчим по пътя към още медали, които прославят страната ни.“, каза Веселка Вуткова, директор „Корпоративни комуникации“ във Vivacom. В началото на следващата година ще бъдат обявени резултатите от благотворителната инициатива. Операция “Жълти стотинки“ 2019 се осъществява в партньорство с Българския дарителски форум и с подкрепата на над 40 медии, фирми и организации. Средствата за Сдружението на олимпийските отбори по природни науки се набират в магазините на VIVACOM и в търговските обекти на партньорите, а също и чрез изпращане на SMS с текст DMS OLYMP. VIVACOM, както и партньорските организации инвестират допълнително, като допълват набраната по време на кампанията сума.", "date": "2019.09.03", "title": "„Операция Жълти стотинки“ ще набира средства за  олимпийските отбори по природни науки "}
{"url": "https://www.monitor.bg:443/bg/a/view/don-domat-zakopchan-po-podozrenija-za-tochene-na-subsidii-174345", "text": "Задържаха, а след това пуснаха под гаранция един от най-големите производители на домати у нас. Италианецът Фабрицио Фрески, известен с прякора Дон Домат, е бил задържан по подозрение за финансови измами и по-точно за източване на евросредства, съобщи БНР. Дон Домат бил арестуван в зрелищна акция. Пет коли на ГДБОП и Спецпрокуратурата нахлули в офиса на Фрески в Шишманци, Пловдивско. Започнал обиск на имуществото му, а самият италианец бил закопчан. Още пет души са били отведени от органите на реда.  Малко след задържането му Фрески бе пуснат под парична гаранция. Служителите му също били освободени.     Фaбpициo Фpecĸи e итaлиaнcĸи фepмep, ĸoйтo идвa в Бългapия пpeз 2004 гoдинa и зaбeлязвa мнoгoтo пycтeeщи зeми y нac. Заради това peшaвa дa пpexвъpли бизнeca cи на родна почва. Бързо установява, че климатът ни е благоприятен за производство на домати и решава да развие бизнес. Наема земя, помагат му хора от Ямбол и Раковски.    Уcтaнoвявa ce в cело Шишмaнци, oбщинa Paĸoвcĸи. Кyпyвa пocтpoйĸитe нa бившeтo TKЗC в ceлoтo. Към днешна дата вeчe oбpaбoтвa нaд 30 000 дĸa в paйoнa. 15 000 дка от площите са собствени, останалите ниви са наети.  Toвa ĸoличecтвo пpeвpъщa Фaбpициo Фpecĸи в eдин oт нaй-гoлeмитe пpoизвoдитeли нa дoмaти в Бългapия.    ", "date": "2019.09.03", "title": "Дон Домат закопчан по подозрения за точене на субсидии"}
{"url": "https://www.monitor.bg:443/bg/a/view/popitahme-20-myje-kakva-e-perfektnata-jena-174516", "text": "Как изглежда перфектната жена? За съжаление, тя не съществува, както и принцът на бял кон. Но всеки мъж си има своите идеали, когато става въпрос за подходящ партньор. Попитахме 20 мъже какви качества трябва да притежава нежната им половинка, за да е достойна за етикета „перфектна“. Без изненади, сред преобладаващите отговори е красотата. Все пак знаем с какво мислят представителите на силния пол. Много важно се оказва и една жена да е добра и грижовна, за да може да е достойна майка за наследниците им. Интересен факт е, че половината от анкетираните искат умна жена до себе си, а другата половина се надяват любимата им да е с по-нисък коефициент на интелигентност. Ето всички отговори, които събрахме:", "date": "2019.09.03", "title": "Попитахме 20 мъже: Каква е перфектната жена? "}
{"url": "https://www.monitor.bg:443/bg/a/view/syvetyt-na-evropa-sydebnata-vlast-e-pod-zaplaha-174510", "text": "Комисарят на Съвета на Европа по човешките права Дуня Миятович предупреди, че във все повече страни независимостта на съдебната власт е поставена под заплаха. Европейците дълго време се радваха на правото на свободен съдебен процес от независим съд \"без сериозни пречки\", каза Миятович в изявление. \"Въпреки това сме свидетели на все повече и все по-тревожни опити на изпълнителната и законодателната власт да използват лостовете си, за да влияят на съдебната власт и да я инструктират, и да подкопават съдебната независимост\". Миятович посочи спорните съдебни реформи на десните националистически правителства в Полша и Унгария и на левоцентристкото в Румъния. ЕС предприе дисциплинарни процедури срещу Полша и Унгария за нарушаване на фундаменталните ценности на съюза и заплаши Румъния със сходни мерки. Тя открои и политическите критики срещу съдиите в Сърбия и Италия.  ", "date": "2019.09.03", "title": "Съветът на Европа: Съдебната власт е под заплаха"}
{"url": "https://www.monitor.bg:443/bg/a/view/maja-manolov-vnese-v-ns-ostavkata-si-174507", "text": "Обмудсманът Мая Манолова депозира оставката си в деловодството на Народното събрание. „Току-що подадох оставката си като омбудсман на Република България. Мотивите са на сайта на институцията и са изпратени на всеки от вас. С тях ще можете да се запознаете подробно. Направих го, защото колкото и търпение да има човек, то се изчерпва“, заяви Манолова. Тя коментира, че месеци наред била пощенска кутия за мъката на хората. „На мнозина успях да помогна, но все си мисля за тези, на които не успях. Все си мисля за тях, заради тях не мога да спя и се чувствам зле. Отначало срещнах присмех - коя е тази и какво зависи от нея. После решиха да помагат заради натиска и за да се размине по-лесно. И накрая решиха да пречат, защото им пречеше високото доверие към институцията. Пречеше властта и Народното събрание“, каза Манолова. Манолова обясни също, че ще бъде граждански кандидат за кметския стол на София. Утре пък ще стане ясно кой влиза в Инициативния комитет, който ще я издигне за градоначалник. „Ще приема подкрепата на всички граждани на София, независимо дали са леви или десни“, заяви омбудсманът в оставка. Основните мотиви на Манолова за оставката:  Системно неглижиране работата на институцията на омбудсмана от органа на законодателната власт, чрез умишлено забавяне или спиране на внесените от омбудсмана и граждани законодателни предложения – Законопроект за изменение и допълнение на Гражданския процесуален кодекс за ограничаване на свръхпривилегиите на банки, монополи и за защита от неравноправни клаузи (внесен на 27.02.2019 г.); препоръка за намаляване на законната лихва в размер на 10 (процентни) пункта над основния лихвен процент, която несправедливо натоварва гражданите; предложение за изменение и допълнение на Кодекса на труда за отмяна на разпоредбата на чл. 245, ал. 1 (внесено на 22.01.2018 г.), предоставяща законова възможност работодателят, при добросъвестно изпълнение на задълженията от страна на работника, да изплаща само 60 % от възнаграждението му; внесен Законопроект за несъстоятелността на физическите лица, за който настояваме повече от година; препоръка за промени в Закона за 2 управление на отпадъците (изпратена на 15.07.2016 г.), които да гарантират, че средствата, събирани от екотакси, ще се използват за опазване на околната среда, а не за частни икономически интереси; препоръка за промяна в Закона за енергетиката (изпратена на 19.03.2018 г.), с която да се даде възможност на гражданите да обжалват решенията на КЕВР за повишаване на цените на водата, тока и парното; становище срещу Законопроекта за бюджета на Националната здравноосигурителна каса (изпратено на 29.10.2018 г.) за отпадане на лимитите в болничната и доболничната помощ.  Липса на политическа воля в Парламента и институциите за изменения в законодателството и нормативната база, с цел удовлетворяване исканията на гражданите за отстраняване дефицитите на справедливост. По редица такива случаи съм внесла законодателни предложения (включително изброените в т. 1) и предложения за изменения в нормативната уредба – например за отпадане на таксите в детските градини; против увеличаването на размера на таксите при регистрацията на автомобил; против разпределянето на разход „общо потребление“ в сметките за вода; честна за гражданите методика за определяне на такса „сградна инсталация“; справедливи за хората цени на водата, тока и парното; методика за справедливо определяне на такса „битови отпадъци“ на принципа „замърсителят плаща“; изтичането на данните от НАП на 5 млн. българи и хиляди фирми, останал безнаказан; ощетяването на хиляди граждани заради фалитът на застрахователно дружество „Олимпик”. Така от над 5100 препоръки на омбудсмана са изпълнени едва половината.  Загърбване от общинските съветници в Столичния общински съвет на проблемите на столичани. Такъв е случаят с отказа от реформа на „Топлофикация София“ ЕАД - дружество, ощетяващо хиляди столичани ежегодно; липса на реални и активни действия за подобряване качеството на въздуха и информираност на гражданите по проблема, в резултат от което България е в наказателна процедура по искане на Европейската комисия; необосновано покачване на цената на билета на градския транспорт; липса на решения на проблема с недостига на паркоместа; недостатъчният брой общински жилища; бездействието срещу недоволството на гражданите от презастрояването на столицата и други.  Отказ от заявени и обещани на обществото реформи в ключови сектори, в това число и в съда и прокуратурата, който води до несправедливост и безнаказано потъпкване на върховенството на правото от определени институции спрямо гражданите. За 4 години са постъпили 5 858 бр. жалби за нарушени права и свободи на хората, 4 584 бр. жалби за право на собственост, 3 318 бр. жалби в изпълнителното производство.  Отстъпление от вече завоювани граждански права и демократични практики в изборния процес чрез пренебрегване волята на хората, изразена на референдуми. Такива случаи са ограничаване на възможностите за гласуване на българи зад граница, отмяната на машинното и електронното гласуване, въпреки поетите от партиите обещания. В тази връзка предложенията на омбудсмана за промени в Изборния кодекс са отхвърлени, а препоръките до ЦИК и отговорните институции за машинното и електронното гласуване – игнорирани.  Неглижиране от страна на отговорните институции на справедливите искания на професионални и други общности - протестът на медицинските специалисти за достойно заплащане и условия на труд; протестите на гражданите срещу презастрояването и унищожаването на зелени площи и пясъчни дюни; недоволството срещу лошата пътна инфраструктура (трагедията в Своге е показателна); исканията на хората за качествени услуги, питейна вода и чист въздух; неадекватните реакции на отговорните институции по проблема с чумата по животните; липса на справедливо обезщетяване на собствениците на отчуждени имоти и други.", "date": "2019.09.03", "title": "Мая Манолова внесе в НС оставката си"}
{"url": "https://www.monitor.bg:443/bg/a/view/otnovo-bez-grigor-dimitrov-za-kupa-dejvis-174512", "text": "Най-добрият ни тенисист Григор Димитров отново не е част от състава на националния тим за мачовете от Купа \"Дейвис\". Капитанът Тодор Енев обяви състава на България за Купа \"Дейвис\" за двубоя с Южна Африка и Гришо не е сред посочените състезатели. За гостуването в Кейптаун и срещата от група II на зона Европа/Африка от световното първенство по тенис за мъже на 13-14 септември България ще разчита на Димитър Кузманов, Александър Лазаров, Александър Донски, Габриел Донев и Адриан Андреев.", "date": "2019.09.03", "title": "Отново без Григор Димитров за Купа \"Дейвис\""}
{"url": "https://www.monitor.bg:443/bg/a/view/zatrupani-i-raneni-sled-eksplozija-v-antverpen-174511", "text": "Няколко души бяха ранени, а други - затрупани, след експлозия в белгийския град Антверпен, съобщи местната полицията, цитирана от ДПА. Взривът е засегнал три сгради в квартал Вилрейк, който се намира южно от центъра на града. Двама човек бе спасен изпод развалините, посочи полицията в Туитър, като под развалините имаше още хора, чийто брой не бе посочен. Спасителите започнаха да ги търсят със специално обучени кучета. Полицията не разполага с информация за причината за инцидента. През нощта срещу понеделник в Антверпен имаше друга експлозия, при която бяха повредени няколко автомобила и сгради. Според първоначална информация става дума за хвърлена граната. Извършителите вероятно са наркобандити, които са разчиствали сметки.", "date": "2019.09.03", "title": "Затрупани и ранени след експлозия в Антверпен"}
{"url": "https://www.monitor.bg:443/bg/a/view/metallica-dariha-1-5-mln-evro-po-vreme-na-evropejskoto-si-turne-174515", "text": "Метъл величията Metallica са дарили общо 1,5 милиона евро на местни инициативи по време на европейската част от турнето си WorldWired tour. Само в последните няколко месеца Джеймс Хетфийлд и компания отделиха 250 000 евро за детска онкологична клиника в Румъния и 40 000 паунда за бездомници в Манчестър. Общата цифра, която са инвестирали в благотворителност чрез собствената си фондация All Within My Hands Foundation вече официално е факт и се оказва много повече от очакваното. Пари са отделяни почти на всяка спирка от обиколката им на Стария континент, или общо на 25 дати. В Туитър бандата написа: „ОГРОМНО благодаря на всички, които дойдоха на концертите ни в Европа и ни помогнаха да дарим 1,5 милиона евро на местни инициативи в 25 града” Metallica основаха фондацията си All Within My Hands през 2017 г. и я посветиха на борбата с глада, повишаването на работната квалификация и други критични групи. Сайтът им редовно запознава с хора, преминали през обучение в тези локални структури и променили живота си към по-добро.", "date": "2019.09.03", "title": "Metallica дариха 1,5 млн. евро по време на европейското си турне"}
{"url": "https://www.monitor.bg:443/bg/a/view/dirigentyt-lubomir-denev-sin-poluchi-nagrada-ot-konkurs-v-el-ej-174501", "text": "Младият български диригент Любомир Денев-син се завърна с награда от участието си в конкурс в Лос Анджелис, организиран от музикалния департамент на Glendale Community College. В Щатите сънародникът ни заминава в началото на август след изпращане на свой видеозапис, като кандидатите за участие в самото състезание и уъркшопа достигат до над 100. Едва 20 от тях продължават напред, сред които е и Денев-син. Успешните му стъпки в Ел Ей продължават и той не само стига до финалния кръг, но и се оказва любимец на оркестъра, с който работят участниците по време на диригентския конкурс. „Щастлив съм, че бях избран на първо място от оркестъра“, казва родният диригент. Именно според мнението на музикантите се избира кои участници да бъдат допуснати до последния кръг, а обявяването на самите награди остава за журито в състав Нийл Томсън (главен диригент на филхармонията на Гояс в Бразилия), Скот Уис (шеф на катедрата по дирижиране в Glendale Community College) и Нове Дейпалан (организатор на конкурса). „Журито избираше какво ще работим следващия ден. Обикновено получавахме информацията по мейл късно през нощта, вероятно за да нямаме толкова много време да се подготвим“, разказва Денев-син. За финалния кръг той се заема със Симфония №2 от Брамс, първа част, като признава, че предизвикателството е било голямо. „В тази част може да се покаже комбинация от мануална техника, прецизен избор на темпа и преходи между отделните секции в произведението, защото там си личи какъв избор е направил диригентът, какво музикантско мислене има“, добавя още той.", "date": "2019.09.03", "title": "Диригентът Любомир Денев-син получи награда от конкурс в Ел Ей"}
{"url": "https://www.monitor.bg:443/bg/a/view/prizovaha-fia-da-zachita-mnenieto-na-pilotite-ot-formula-1-174502", "text": "Легендата от Формула 1 сър Джеки Стюарт призова ФИА да изслуша притесненията на пилотите след фаталната катастрофа, която почерни Гран при на Белгия. 22-годишният французин Антоан Юбер загина в старт от Формула 2 на пистата \"Спа\", а ден по-късно се проведе състезанието от Формула 1. \"От ФИА казват, че слушат пилотите, но не го правят. Не ги питат как се чувстват. Пилотите ще започнат да осъзнават, че нямат толкова свобода, колкото си мислят. Не можеш да очакваш, че винаги ще ти се разминава. Това трябва да бъде събуждане\", коментира сър Джеки Стюарт. Показателно за настроението сред пилотите бе признанието на Даниел Рикардо, че е обмислял сериозно възможността да не участва в състезанието. Австралиецът е намерил сили, виждайки по-късно част от семейството на Юбер. \"Най-добрият начин да покажем уважение към Антоан, беше да се състезаваме, но не мисля, че всъщност някой искаше това. Сигурен съм, че не съм единственият\", коментира Рикардо, а победителят Шарт Льоклер посвети успеха на загиналия си приятел. Организаторите на Гран при на Белгия обявиха, че ще направят модификации на пистата \"Спа\" за 2020 година, а освен от ФИА катастрофата се разследва и от белгийската полиция, която проверява за следи от небрежност и неизправност на пистата.", "date": "2019.09.03", "title": "Призоваха ФИА да зачита мнението на пилотите от Формула 1"}
{"url": "https://www.monitor.bg:443/bg/a/view/nejmar-besen-ikardi-likuva-174500", "text": "Неймар е бесен заради провалилия се трансфер обратно в “Барселона”, съобщават испанските медии. Както е известно, трансферният прозорец затвори и това означава, че бразилецът ще остане в ПСЖ поне до края на годината. Сагата със завръщането му при \"каталунците\" се разиграваше до последните дни, но в крайна сметка парижани отказаха всички оферти. От два дни Неймар е в Маями с националния отбор на Бразилия и се готви за контролата с Колумбия. От началото на сезона той нито веднъж не попадна в групата за мачовете на ПСЖ и е интересно как ще бъде приет обратно от съотборниците си. Коренно противоположно пък е настроението на Мауро Икарди, за когото преминаването във френския гранд е край на кошмара му в „Интер“. “За мен това е крачка напред и е отлична възможност да мога да остана на същото най-високо ниво във футбола. Познавам всичките аржентинци в тима и Единсон Кавани. Познавам и Неймар. Специално е усещането да зная, че ще играя заедно с тях”, сподели голаджията след официалното си представяне в Париж.", "date": "2019.09.03", "title": "Неймар бесен, Икарди ликува в ПСЖ"}
{"url": "https://www.monitor.bg:443/bg/a/view/otstraniha-ot-dlyjnost-kmeta-na-kostenec-174496", "text": "Специализираният наказателен съд отстрани от длъжност кмета на Костенец Радостин Радев, съобщиха от съда. Според магистратите, заемайки този пост, Радев може да повлияе на разследването на деяния, извършени в качеството му на длъжностно лице. Всъщност спепрокуратурата поиска Радев да бъде отстранен, след като на 30 август го привлече като обвиняем по второ дело за длъжностно присвояване на над 22 000 лева. Той е обвинен, че през декември 2018 г. на два пъти поискал и получил въпросната сума от касата на общинско предприятие за дърводобив и я присвоил за себе си. По това производство той се разследва и за безстопанственост, наложена му е мярка за неотклонение “Парична гаранция“ в размер на 50 000 лева. През юни тази година пък спецпрокуратура придлече Радев към наказателна отговорност за активен подкуп. Той обещал 30 000 лева на общински съветник, за да гласува по определен начин на предстояща сесия на Общинския съвет. Първоначално съдът го задържа под стража, по-късно измени мярката му за неотклонение в „домашен арест“. На 29 август 2019 г. Апелативният специализиран наказателен съд определи на Радев парична гаранция от 70 000 лева, която не подлежи на обжалване.", "date": "2019.09.03", "title": "Отстраниха от длъжност кмета на Костенец"}
{"url": "https://www.monitor.bg:443/bg/a/view/94-nerednosti-za-5-godini-zasekli-ot-olaf-po-evroproekti-u-nas-174497", "text": "За периода от 2014 до 2018 г. у нас ОЛАФ е засякла 94 случая на нередности по финансирането на европроекти в България, без непременно да е ставало дума за измами, като са били издадени 15 препоръки. Тези случаи са били свързани със средства от \"традиционните\" източници за бюджета. При структурните, инвестиционните и земеделските фондове са били проверени 1072 случая, по които са били издадени 27 препоръки. Това пише в представения във вторник доклад за дейността на Европейската служба за борба с измамите със средства от ЕС (ОЛАФ). За нашата страна се посочва още, че са били извършени четири проверки и са били издадени две препоръки. Установено е, че в България земеделски дружества, получавали в миналото средства от ЕС и достигнали границата на възможното финансиране, Това се е случвало с основаването на привидно независими нови фирми. Посочените дружества, достигнали границата на възможностите за получаването на земеделски помощи от ЕС, са се разширявали с \"независими\" фирми (неползвали дотогава европейско финансиране), за да поискат още средства. \"Независимите\" фирми са били основавани или нарочно за целта, или са съществували от по-рано, но са били преструктурирани така, че да не бъде ясна връзката им с дотогавашните получатели на средства от ЕС. Често адресът по регистрация на старите получатели на средства и \"независимите\" фирми е бил един и същ, установила проверката. Подобни измами не само увреждат финансовите интереси на ЕС, но са в ущърб на честната надпревара, положителното развитие на земеделските дружества и частното предприемачество, коментира ОЛАФ. Уточнява се, че общото финансово отражение от тези случаи се равнява на 10 милиона евро. От 2012 до 2018 г. българските власти са предприели действия по 13 случая, от които един е завършил с повдигането на обвинение, а по девет случая не са били взети мерки досега. През миналата година ОЛАФ е получила се отбелязва в документа. Докладът сочи, че ОЛАФ е препоръчала на страните от Общността възстановяването на 371 милиона евро към бюджета на ЕС. През миналата година в ЕС са били открити 219 нови разследвания след извършени 1259 предварителни оценки. Общо 167 разследвания са били приключени с издаването на 256 препоръки, показват данните. Проверките са обхванали изразходването на средства от структурните фондове, дейността на митниците и преките разходи от европейския бюджет. Сред най-честите нарушения са установени опити за измама с основаването на \"фалшиви дружества\" за извършването на фиктивна дейност, като на тази основа са отправяни искания за европейско финансиране. В ЕС с абили установени измами в областта на земеделието и пране на пари от тези дейности предз държави извън Общността. По международни схеми е постигано избягване на данъчни задължения, отбелязва ОЛАФ.", "date": "2019.09.03", "title": "94 нередности за 5 години засекли от ОЛАФ по европроекти у нас"}
{"url": "https://www.monitor.bg:443/bg/a/view/peevski-li-e-kriv-che-kedyra-go-e-domyrzjalo-da-uchi-174499", "text": "Стройте се, пребройте се! Има ли протестър, който да не се е изказал по темата за вероятното уволнение на спортния коментатор Алипиев? Ако е останал такъв, да има предвид, че опорните точки са следните: 1. Кедъра е най-яркият, неповторим и изключителен спортен журналист в национален и световен мащаб, всички други бледнеят пред него 2. Има \"добра гражданска позиция\" и затова „лошите граждани“ го мразят 3. Пеевски е виновен за всичко (това по дефолт) Пропуснете ли някоя от изброените опорни точки, позицията ви няма да се брои. А на третата, драги протестъри, трябва особено да се подпрете и да подгреете аудиторията си, защото правилото е, че Пеевски е виновен за всичко. Дори за мързела на Камен Алипиев да си доучи, защото никой не го е изисквал от него, когато са го назначавали. Така ще изглеждате почти принципни, докато защитавате тезата за калинките в БНТ. В това време Кедъра ще мълчи, защото действително няма образователен ценз и го знае. Но докато мълчи, ще ви дава насоки. „Аз мълча, ама да ви кажа“, е неговата... Дори и крайните протестъри у нас трябва да разберат, че правилата са за всички. Без изключение! Те би трябвало да го знаят, защото в последните години показаха, че са крайно стриктни и принципни, когато определят кой има и кой няма право да заема даден пост. Моралът изисква да се отнасят по същия начин и към „своите“. E да, ама не! Ако питате Иван Бедров, темата за вероятното уволнение на Алипиев е топ в държавата. Но тъй като и за опитен журналист като него е ясно, че лобизмът няма общо с професионализма, само я маркира. И пуска напред в „Свободна Европа“ стенобойната машина Полина. Тя пък се разпростира в размишления, че дългогодишният журналист в БНТ и зам.-шеф на спортната дирекция в медията не се вписвал в новите стандарти на обществената телевизия, поради което договорът му най-вероятно ще бъде прекъснат. Причината – той е завършил семестриално спортната академия, но няма диплома за бакалавър. Това ниво на образование вече е задължително за длъжността, след преструктурирането на дирекция \"Информация\" и обособяването на дирекция \"Спорт\". А докато Полина Паунова удря по сградата на БНТ като таран, Алипиев удобно се е скрил под най-лесния и най-удобния начин – излизайки в болнични. Въпреки че е бил известен за „проблема“, а и отлично знае, че е учил-недоучил, Кедъра отказва да постъпи като мъж. И пуска кого – Полина Паунова, да му свърши работа. Някои ще кажат, че тактиката му е добра, още повече, че от бившето работно място на Паунова - „Медиапул“, първи удариха рамо на Алипиев с публикация, според която той щял да мълчи и щял да продължи да си мълчи. Ама докато го твърди пред тази трибуна, Алипиев все пак казва, каквото има да каже. Не за конкретния случай, а по принцип. Вероятното уволнение на Алипиев от обществената телевизия (и вероятното му преминаване без проблем в частна такава) още не е станало факт, така че е безпредметно да се разсъждава над него по теорията на вероятностите. Но ако се плъзгаме по тази плоскост, то вероятно това трябваше да стане факт много отдавна. Още когато заяви колко ще се зарадва, ако някой пусне „една малка неутронка на Бузлуджа“. Не го каза в качеството на спортен коментатор, но личното му мнение бе тиражирано точно защото е публична личност. И като такъв би трябвало да мери думите си, защото сред зрителите на БНТ има както фенове на „Протестна мрежа“, така и социалисти и техни привърженици. Само че той искаше да се изживява като протестър на държавна служба, което не е допустимо. И вълната от възмущение, която заля социалните мрежи тогава, нямаше нищо общо със сегашното стягане на протестърските среди в негова защита. За сравнение не може и да става дума. „Протестна мрежа“ отдавна не е каквото беше, мнозина се уредиха с постове и омекнаха, други продължиха да висят във Фейсбук – единственото място, където намират съмишленици и сродни души, с които да хейтят всичко и всички, които им се пречкат и си позволяват да имат лично мнение, различно от тяхното. Само си представете какво би се случило, ако някой инакомислещ журналист си позволи да се изцепи, че една неутронка в кръга „Капитал“ ще свърши чудесна работа. „Репортери без граници“, асоциации на европейски журналисти – всички вкупом ще изреват, че това е престъпление срещу човечеството и ще започнат да пелтечат нещо за 111-ото място за свободата на словото. Но на спортния коментатор в БНТ му е позволено да си мисли на глас, даже е поощрително. А ако на някой не му харесва този призив към тероризъм и дискриминация, има дистанционно, бе! Личното мнение е неприкосновено! Така, така – прави са, и един Волгин си имаше мнение, но му свалиха предаването от БНР. Правилно, между другото. Алипиев обаче е свещена крава. Освен това бил създал „визията на спорта в журналистиката“, казва Мария Касимова – Моасе, която в протестърските среди усилено цитират от неделя насам. Според въпросната дама Камен Алипиев – Кедъра, бил личност от мащаба на Невена Коканова, Борис Христов, Никола Гюзелев, Йордан Радичков, Джей Лено, Натали Портман и Майкъл Джордан. „Ма засрамете се, бе!“, реват вкупом всички другари на Кедъра заедно с Моасе и Паунова. Вместо да се крие зад фустите на хлевоусти журналистки, Алипиев може да проговори. Да каже например щеше ли изобщо да се уреди на работа в БНТ, ако не беше син на баща си – Цветан Алипиев. Да каже какво смята за шуробаджанащината и роднинските назначения в БНТ от едно време. А за това, че го е домързяло да довърши образованието си, може да вини единствено себе си. И да прояви необходимата доза морал. Иначе всеки физкултурник може да има претенции да се вреди на работа в обществената телевизия с връзки. „Аз съм тук, защото това е моята къща“, заяви на един митинг Алипиев. Някой да му припомни, че в къща, споделяна и с други хора, има както изисквания и за лична хигиена, така и цялостна концепция. Иначе къщата ще затъне в боклуци. А дали ще бъде уволнен един коментатор в БНТ без образователен ценз, е съвсем друга тема.", "date": "2019.09.03", "title": "Пеевски ли е крив, че Кедъра го е домързяло да учи?"}
{"url": "https://www.monitor.bg:443/bg/a/view/v-germanija-prysnaha-705-mln-evro-za-novi-igrachi-174498", "text": "Клубовете от германския футболен елит похарчиха рекордните 705 милиона евро за покупки на нови попълнения през летния трансферен прозорец, изчисли ДПА. Сумата не включва плащанията за футболисти под наем, както и евентуални допълнителни плащания от заложени в договорите на играчите бонуси. 18-те отбора от Бундеслигата закупиха общо 159 играчи, а други 27 бяха привлечени като преотстъпени, сред които Филипе Коутиньо от „Барселона“ в „Байерн“ (Мюнхен) срещу наем от 8.5 милиона евро, като баварците имат опция за закупуване за 120 милиона евро в края на сезона. В същото време клубовете от германския елит продадоха футболисти на обща стойност 657 милиона евро през това лято. Най-много за трансфери похарчиха “Борусия” (Д) със 137 милиона евро и шампионът “Байерн” (М) със 130 милиона евро. В другата крайност е новакът “Падерборн”, който даде само 150 хиляди евро за нови попълнения. Най-скъп входящ трансфер е Люка Ернандес, който премина от “Атлетико” (Мадрид) в “Байерн” за рекордните в историята на Бундеслигата 80 милиона евро.", "date": "2019.09.03", "title": "В Германия пръснаха 705 млн. евро за нови играчи"}
{"url": "https://www.monitor.bg:443/bg/a/view/mandradjija-plashi-kradcite-na-sirenata-mu-s-video-174504", "text": "Собственик на мандра от планинския район югозападно от Торино се довери на социалните мрежи, за да си върне откраднатите му десетки пити отлежали сирена. Масимилиано Балдо, както се казва човекът, просто помоли апашите, да оставят плячката си там, от където са я взели, като публикува и снимка на старата пещера – кошара, където деликатесът узрявал и събирал вкус. Молбата на мандраджията обаче си е чиста проба ултиматум, тъй като той заявява на крадците, че ако в едноседмичен срок не му върнат изработените с много труд сирена, ще предаде в полицията записания от скрити видеокамери материал. В който образите на двамата апаши – мъж на средна възраст и момиче на 15-16 години - лъсвали от ясни, по-ясни и можели да бъдат разпознати без проблеми.", "date": "2019.09.03", "title": "Мандраджия плаши крадците на сирената му с видео"}
{"url": "https://www.monitor.bg:443/bg/a/view/zabranjavat-pusheneto-po-ulicite-na-venecija-174505", "text": "Кметът на Венеция Луиджи Бруняро обяви, че съвсем скоро центърът на старинния град ще стане бездимна зона или иначе казано там ще бъде забранено пушенето на цигари. Самият той припалвал от време на време от любимите на италианците тоскански пури, но обеща пред журналисти, че няма да го прави на местата, където това няма да бъде позволено. Кметът изтъкна, че освен грижата за здравето на жителите и гостите на един от най-посещаваните градове на планетата, мярката цели и намаляването на замърсяването на неговите улици и площади. От които работниците в местната чистота събирали всеки ден хиляди фасове, но за съжаление поне още толкова били хвърляни в каналите и морето, от където трудно някой може да ги извади. Луиджи Бруняро обяви, че идеята да бъде забранено пушенето в центъра на Венеция не е негова, а я бил взел назаем от кметството на Токио, където гостувал неотдавна и където бил останал очарован от заформените там бездимни зони. Като начало той смята да забрани пушенето на цигари по най-посещаваните места в поверения му да управлява град – централния площад „Сан Марко“ и района около прочутия мост „Риалто“ на „Канале Гранде“. Постепенно мярката щяла да обхване и други радващи се на туристически интерес зони като крайбрежната алея от площад „Сан Марко“ до парка на Стария Арсенал, тази около моста „Академия“ и т.н. Кметът се похвали, че бил направил предварително проучване, което доказвало, че бил на прав път, тъй като намерението му било посрещнато с ентусиазъм не само от спортисти, актьори и естрадни звезди, но дори от членовете на Асоциацията на търговците на тютюневи изделия. В същото време кметът изрично подчерта, че мярката не би трябвало да се приема като обявявяне на война на пушачите, за които щели да бъдат положени нарочни грижи. Така например всички заведения за хранене щели да бъдат задължени да отделят нарочни помещения за тях, а из града щели да бъдат оформени кътчета, където човек може спокойно да изпуши цигара. Освен това на всички туристи - пушачи щели да бъдат раздавани при влизането им във Венеция малки преносими пепелници, както и специални торбички за събиране на фасове.", "date": "2019.09.03", "title": "Забраняват пушенето по улиците на Венеция"}
{"url": "https://www.monitor.bg:443/bg/a/view/dvama-zaginaha-pri-pyten-incident-v-sofija-174503", "text": "Мъж и жена загинаха при катастрофа с мотоциклет в столицата тази нощ. По първоначални данни моторист се блъснал в бордюр, отводнителна канавка и тръбно решетъчен парапет в района на бул. „Цар Борис III“ и ул. „Академик Иван Гешов“. Жената, която е пътувала с мотоцеклетиста, е загинала на място, а мъжът е транспортиран в болнично заведение, където е починал. По случая е образувано досъдебно производство. Изясняват се причините за инцидента.", "date": "2019.09.03", "title": "Двама загинаха при пътен инцидент в София"}
{"url": "https://www.monitor.bg:443/bg/a/view/izgorja-kolata-na-porychitel-na-ognen-atentat-174491", "text": "Лек автомобил „Ауди“ изгоря напълно в клетка на подземен гараж в Хасково. Пламъците лумнали в подземен гараж на кооперация на ул. „Цар Самуил“, недалеч от центъра на Хасково.  От полицията потвърждават, че основната версия, по която работят разследващите е умишлен палеж.  Още по-любопитно е, че колата е собственост на криминално проявения руски гражданин Дмитрий Стоянов – Руснака. Само преди броен дни Руснака влезе в затвора заради поръчителство на палежа на колата на бившата си съпруга Петя Дамянова. БМВ-то на бившата пламна в началото на юни т.г., а на 6-и август Руснака беше осъден на 10 месеца затвор за поръчителство. През пролетта на тази година Стоянов излезе от затвора след като излежа присъда за притежание на наркотици.", "date": "2019.09.03", "title": "Изгоря колата на поръчител на огнен атентат"}
{"url": "https://www.monitor.bg:443/bg/a/view/neumyrtvenite-jivotni-vyv-fermata-v-goljamo-vranovo-sa-9700-174488", "text": "Общо 9700 животни са неумъртвените животни във фермата в село Голямо Враново, а унищожените прасета в този обект са 20 314. Това съобщи на днешното заседание на междуведомствената епизооотична комисия директорът на Областната дирекция по безопасност на храните в Русе д-р Георги Дяков. Свинекомплексът бе един от първите засегнати у нас от африканската чума, като огнище бе обявено на 26 юли заради положителни проби при няколко умрели животни в сектора за угояване. Контактните свине бяха умъртвени незабавно, но стопаните отказаха да унищожат цялото поголовие, тъй като животните в другите производствени единици остават здрави и след преминаването на инкубационния период от 21 дни. Според д-р Дяков умъртвяването на свинете в тази ферма ще продължи и дори очаква до края на следващата седмица да е приключило. Той посочи, че съществува европейска практика за овладяване на африканската чума и тя е за ликвидиране на огнището с унищожаване на всички възприемчиви животни, затова всякакви други коментари по тази тема били излишни и вредни. Заместник-областният управител Свилен Иванов, който също присъства на заседанието, пък посочи: „За да може да се възстанови свинепроизводството в България, трябва да измрат всички прасета, разберете го, и проблемът е в дивите, защото при тях ще стане много трудно. Има ли зараза, не се разсъждава, унищожава се“. На заседанието стана ясно също, че продължава почистването на помещенията след преминалата първоначална дезинфекция в останалите засегнати свинекомплекси в областта, в които животните бяха унищожени. Предстои извършването на заключителна дезинфекция. Няма констатирани нови огнища на африканска чума в Русенско. Продължава изплащането на помощта от 300 лева за онези стопани, които доброволно умъртвиха прасетата си. В близките дни още 51 души, които нямат разкрита банкова сметка, ще получат тази сума на ръка.", "date": "2019.09.03", "title": "Неумъртвените животни във  фермата в Голямо Враново са 9700"}
{"url": "https://www.monitor.bg:443/bg/a/view/bylgarski-mechoci-jivejat-carski-v-italija-174494", "text": "Българските мечоци Буя и Медо вече си живеят царски в намиращата се северно от Милано алпийска долина Валтелина – констатира доволно най-тиражираният италиански всекидневник „Кориере дела сера“. Нещо повече – 15годишната мецана и шестнайсетгодишният мецан са атракцията на Алпийската еко-обсерватория за фауна край планинския курорт Априка, която всеки ден посещават десетки деца и възрастни от цяла Италия. Мечките играят на воля във вековна борова гора, бягат до полуда по поляни с ароматни треви и диви ягоди и се къпят постоянно в езерцата покрай близкия буен поток. За Буя и Медо след пристигането им преди няколко месеца от България, както и за останалите обитатели на обсерваторията – природен парк, се грижи постоянно семейството биолози Луиза и Бернардо Педрони. Двамата са родени, отрасли и учили в намиращото се на повече от сто километра Милано, но отдавна са се преселили заедно с двете им дъщери в дебрите на Валтелина. Бернардо разказва, че любовтаму към планината пламнала, когато като студент последна година трябвало да живее цели четири месеца като отшелник на 2000 м надморска височина, за да напише дипломната си работа за... изпълнения със страстни перипетии любовен период на глухарите! Тогава обаче му хрумнала идеята за обсерваторията, която за негова и на най-близките му хора радост успял да реализира с помощта на окръжната управа в близкия град Сондрио. Що се отнася до българските кафяви мечки Буя и Медо, то Бернардо Педрони разказва, че ги бил придобил у нас от пътуващ незаконен цирк и от ловен парк – развъдник. Според него в предишното си битие мечоците живеели мизерно, дори нямали възможност да се къпят, а сега можели да го правят колкото си искат. И за да ознаменува новия им живот, дипломираният биолог бил решил да смени техните имена, за което щял да обяви нарочен конкурс. А голямата надежда на него, на съпругата му и на двете им дъщери била българските мечоци да ги дарят с поколение – нещо, за което те би трябвало все още да имат сили и възможности.", "date": "2019.09.03", "title": "Български мечоци живеят царски в Италия"}
{"url": "https://www.monitor.bg:443/bg/a/view/georgi-bratoev-za-nacionalnija-vajni-sa-samo-rezultatite-174489", "text": "Две от големите имена в българския волейбол Георги Братоев и Тодор Алексиев вече водят подготовка с вицешампиона и носител на купата на страната \"Хебър\" (Пазарджик). \"Това е предизвикателството, от което имах нужда\", сподели Братоев, а попитан дали се чувства обиден, че остана извън националния тим за олимпийската квалификация, той заяви: \"Не, в никакъв случай. Треньорът решава кои състезатели ще бъдат в отбора. Важни са само резултатите. Ако България успее да се класира за олимпиадата в Токио, ще е мисия изпълнена. Ако не - ще бъде още един провален цикъл, защото некласирането носи негативи, както за националния отбор, така и за българския волейбол.\" Разпределителят вярва в шансовете на България за европейското първенство. \"Смятам, че ще успеем да играем четвъртфинал, дори полуфинал, ако всички са здрави и покажем добър волейбол\", каза още Георги Братоев пред bgvolleyball.com. Тодор Алексиев пък смята, че завръщането на някои национали във вътрешното първенство ще повиши нивото на волейбола у нас. \"Явно има хора, които си дават сметка, че е по-добре българските отбори да се развиват с наши кадри, отколкото да се купуват повече чужденци\", каза Алексиев.", "date": "2019.09.03", "title": "Георги Братоев за националния: Важни са само резултатите"}
{"url": "https://www.monitor.bg:443/bg/a/view/mahnaha-knigite-za-hari-potyr-ot-biblioteka-na-katolichesko-uchilishte-174487", "text": "Всички книги за любимия на децата магьосник Хари Потър ще бъдат премахнати от библиотеката на католическо училище в Нашвил. В причина за това се превръща проблематично съдържание и в седемте томчета, категоричен е отец Дан Рийхил, цитиран от изданието The Tennessean. гласи официалното изявление на католическото училище St. Edward. Рийхил обяснява, че преди да се стигне до решението за премахването на творбите на Дж. К. Роулинг от библиотеката, школото се е консултирало с екзорсисти от САЩ и Рим. Именно те препоръчали книгите да не бъдат достъпни до възпитаниците. Децата въпреки всичко ще могат да се потопят в магията на Хари Потър – вкъщи и на отговорността на техните родители, казва още отецът.", "date": "2019.09.03", "title": "Махнаха книгите за Хари Потър от библиотека на католическо училище"}
{"url": "https://www.monitor.bg:443/bg/a/view/bsp-kazva-podkrepja-li-manolova-sled-sedmica-174490", "text": "Дали БСП ще подкрепи Мая Манолова за кмет на столицата ще стане ясно след седмица. На 11-ти септември има заседание първо на градската организация на БСП, а след това на 15-ти пленумът на левицата трябва да я утвърди. „Шансове не оценявам, не сме врачки, оценяваме качествата. Мая е работоспособен, динамичен и енергичен чове\", каза лаконично лидерът на БСП Корнелия Нинова преди пленума на столетницата, на който трябва да одобрят около 100 кандидати за местната власт, издигнати на конференциите на структурите на партията. Нинова обясни, че профилите на кандидатите са различни - партийни кандидатури, с инициативни комитети, широки местни коалиции.\"Уважаваме волята на местните структури. Дадохме им свобода - това е демократично и това е децентрализация в една демократична партия, те да преценяват и решават\", категорична бе Нинова. Тя подчерта, че прави впечатление, че има разширяване на ветрилото и подкрепа на кандидати на БСП от повече партии в сравнение с миналите местни избори. Като основна цел на местните избори за левицата Нинова посочи увеличаване на кметовете от БСП със 100% и на общинските съветници с 30 - 40%. Въпреки лаконичността на Нинова, и двата лагера в партията не спестиха суперлативи за кандидатурата на Манолова, а от вътрешната опозиция дори призоваха за максимална консолидация зад нейната номинация. Калоян Паргов, който оглавява градската структура, определи кандидатурата на омбудсмана като „очаквана”. „Искам да й пожелая успех в тази сериозна мисия, с която се натоварва и да кажа, че на 11 септември ще издигнем или подкрепим кандидат за София”, допълни той. Красимир Янков пък поясни, че Манолова е номинирана от почти всички структури на социалистите в столицата. \"Това е един естествен процес. Манолова беше активен член на БСП преди да стане омбудсман. Тя изпълни със съдържание тази позиция и това й е летящ старт за кампанията\", коментира Янков, който е смятан за част от вътрепната опизиция в левицата. Неговият колега Атанас Мерджанов пък бе категоричен, че омбудсманът трябва да бъде подкрепена за кмет на столицата. \"По-ярка и убедителна кандидатура от левицата аз не виждам\", каза той и добави,че трябва максимално консолидирано поведение за извоюване на победата. Кристиян Вигенин, също изрази личната си подкрепа за Манолова и добави, че по-добър кандидат не вижда. Иначе на пленума БСП трябва да утвърди иманата на поне четирима настоящи депутати, които ще бъдат издигнати за градоначалници. Николай Тишев влиза в надпреварата за Бургас, Станислав Владимиров за Перник, а Тодор Байчев за Карнобат. Кандидатът за кмет на БСП депутатът Пенчо Милков получи пълна подкрепа на партийната конференция. Междувременно в речта си пред колегите си на пленума Нинова заявила, че БСП ще се регистрира за местния вот на 5-ти септември. „Платформата ни за местни избори и ангажиментите, с които ще излезем пред хората през октомври- да получат реален образ чрез законодателните ни инициативи. Така ще покажем пълнота и единност на държавна политика и местна кампания, ще излъчим една убедителна алтернатива на досегашното статукво“Ю, коментира Нинова. По думите й за да имат успех на вота, това изисква пълно единство, общи действия, единомислие и единодействие. „Знаем си противоречията, споровете, знаем и амбициите. Моят призив е да ги оставим за месец май догодина. Реализацията на политиката ни минава през победа. Нека се обединим около тази цел. Успех на всички.“, заключва Нинова.", "date": "2019.09.03", "title": "БСП казва подкрепя ли Манолова след седмица (ОБНОВЕНА)"}
{"url": "https://www.monitor.bg:443/bg/a/view/bsp-s-popravki-v-npk-za-sykratenoto-proizvodstvo-174486", "text": "БСП внесе поправки в НПК за отпадане на съкратеното производство при тежки престъпления – смърт или тежка телесна повреда. Промените в закона са след случаите на насилие над деца в сливенското село Сотиря. \"Време е да спрем само с говоренето и да пристъпим към конкретни мерки. Вчера подписахме и внесохме закон, с който предлагаме да няма съкратено производство, при самопризнание да няма намаляване на присъдата от доживотна без право на замяна- в случаите на престъпления, които водят до тежки телесни повреди или смърт\", заяви лидерът на БСП Корнелия Нинова преди пленума на левицата. По думите й чувството за безнаказаност и за несправедливост у хората е огромно \"Много политици и почти всички партии през лятото говорихме по този случай и се наддаваше за наказания. Всичко остана само на думи, без реални действия“, аргументира се Нинова и апелира към депутатите от другите парламентарни групи това да е един от първите закони, които да разгледат през новата пленарна сесия. Тя обясни, че левицата е бързала да го внесе, за да е готов на банките, а не да се губи време. Според нея има спешна нужда от този закон заради справедливостта и наказанието на такива хора. Нинова подчерта, че ако НС го приеме по-бързо, той може да се приложи за случаите в Сотиря и да не стане като в случая на убийството на Виктория Маринова от Русе, когато е имало самопризнание, в резултат се приложило съкратеното производство и не е наложена доживотна присъда. „Настояваме за бързо гледане на закона, бързо приемане на две четения, ако трябва със съкратени срокове между първо и второ четене, за да може да влезе в сила законът и да се приложи за тези конкретни случаи\", заключи Нинова.", "date": "2019.09.03", "title": "БСП с поправки в НПК за съкратеното производство"}
{"url": "https://www.monitor.bg:443/bg/a/view/ukrainski-deputat-schupi-rebrata-na-kolega-174492", "text": "Сбиване между двама депутати в ресторант в центъра на Киев завърши с куп фрактури и синини, съобщи местната преса.  По неизвестна причина народните представители влезли в спор и, както често се случва с някои не особено бляскави умове, вместо да се упражняват в реторика, двамата труженици от Върховната Рада на Украйна заразмахвали юмруци. Единият участник в депутатския въргал бил представител на партията „Баткившчина“ на име Руслан Богдан, а вторият – от фракцията на „Европейска солидарност“ Сергей Алексеев. На място пристигнала полиция, разтървала биещите се, но независимо от вербалните усилия не успяла да изкопчи от депутатите причината за размяната на тупаници. Ударите явно са били доста сериозни, защото след боя господин Алексеев отишъл на лекар, който установил няколко счупени ребра и многобройно натъртвания по тялото и главата му.", "date": "2019.09.03", "title": "Украински депутат счупи ребрата на колега"}
{"url": "https://www.monitor.bg:443/bg/a/view/aleksandyr-dimitrov-blagodarja-na-balykov-che-ni-ostavi-vsichki-mladeji-174493", "text": "Селекционерът на младежкия национален отбор Александър Димитров коментира предстоящата квалификационна кампания за тима. \"Искам да се представим добре във всеки един мач. Сега мислим за срещата с Естония. Имаме известни кадрови проблеми. Заминаваме без петима човека. Андреа Христов и Ертан Томбак от Славия са контузени. В последните дни Светослав Ковачев и Иван Турицов също се контузиха. Те остават в София, за да бъдат евентуално готови за Русия. Също така Ангел Лясков почива 30-40 дена. Трябва да изкажа благодарност на Красимир Балъков, който ни остави всички младежи, които са били викани при него. Започваме да работим по една единна методика. Ще се опитаме да изповядваме философията, която той изповядва в мъжкия отбор\", каза Димитров при заминаването за Естония за първия мач.", "date": "2019.09.03", "title": "Александър Димитров: Благодаря на Балъков, че ни остави всички младежи"}
{"url": "https://www.monitor.bg:443/bg/a/view/borisov-pristigna-v-berlin-174495", "text": "Министър-председателят Бойко Борисов пристигна в Берлин, където ще бъде почетен гост на заседанието на групата на Християнсоциалния съюз (ХСС) в Германския Бундестаг, съобщиха от „Дондуков“ 1. Борисов ще се срещне с председателя на Групата на ХСС Александер Добриндт. Двамата ще обсъдят интензивното сътрудничество в различни области, както и разширяването на политическите и икономическите връзки между България и Германия.", "date": "2019.09.03", "title": "Борисов пристигна в Берлин (ВИДЕО)"}
{"url": "https://www.monitor.bg:443/bg/a/view/genni-injeneri-syzdavat-obshtestvo-ot-nov-tip-174480", "text": "Апаратът на руската Държавна Дума проявява интерес към възможностите за редактиране на човешкия геном с цел създаване на „общество от нов тип“. Това става ясно от обществена поръчка, обявена от долната камара на парламента. За този научен труд Думата е готова до похарчи близо 9 млн. рубли или около 123 000 евро. Сумата е посочена в официалните бумаги, като крайният срок за изготвяне на проекта е 30 ноември т.г. До споменатата дата изпълнителят трябва да представи пред парламентаристите „концепция за използване на прогресивни репродуктивни технологии като основа за формиране на нови представи за професионалната дейност на човека“. Поръчителят дори посочва какви технологии могат да бъдат използвани за създаването на „обществото от нов тип“. Сред тях са: редактиране на генома, клониране, криогенно възкресение, суругатно майчинство от нов тип и управление на метаболизмите по време на бременност. Освен концепция за развитие на генната инженерния в Русия, парламентаристите очакват от изпълнителите на проекта и „конкретни нормативни инициативи“, тоест – предложения относно законодателното регулиране на тези технологии. Депутатите планират да използват получените резултати за създаване на нови нормативни актове в областта на генетиката. Световните медии припомнят, че законодателството на повечето страни по света или забранява, или силно ограничава прилагането на репродуктивни технологии, тъй като те противоречат на моралните, етичните и религиозните представи. Първият опит за редактиране на човешкия геном беше извършен през 2018 г. в Китай. Става дума за експеримента на молекулярния биолог Хе Цзянкуй, в резултат на който на бял свят се появиха две момичета-близначки, предположително устойчиви към вируса на СПИН.", "date": "2019.09.03", "title": "Генни инженери създават „общество от нов тип“ "}
{"url": "https://www.monitor.bg:443/bg/a/view/fenove-izbraha-koga-da-izleze-albumyt-na-preslava-174459", "text": "Поп-фолк фурията Преслава обяви кога новият й албум ще излезе на музикалния пазар. Изборът на премиерната дата бе оставен в ръцете на феновете й. Тавата ще се появи на бял свят на 9-и септември. Повечето от вас избраха датата 09.09.2019 за излизането на новият ми албум на музикалния пазар. Речено – сторено!“, написа в социалните мрежи певицата. Звездата на „Пайнер“ издаде още, че албумът ще носи името „Да гори в любов“. Той ще включва 11 заглавия. Шест от тях вече са популярни и наложени хитове, а пет са новите предложения, които за първи път ще получат премиера тази есен.", "date": "2019.09.03", "title": "Фенове избраха кога да излезе албумът на Преслава "}
{"url": "https://www.monitor.bg:443/bg/a/view/brekzit-se-spyva-zaradi-nomerata-v-parlamenta-v-london-174478", "text": "Великобритания няма да отлага Брекзит, но \"номерата\" в парламента пречат на Обединеното кралство да излезе от ЕС, защото създават в Брюксел усещане, че напускането може да бъде отложено или отменено. Това заяви в интервю британският министър на външните работи Доминик Рааб, цитиран от Ройтерс. \"Няма да има ново удължаване (на срока за Брекзит)\", каза той пред телевизия Скай нюз. По думите на Рааб в момента Лондон запознава подробно Брюксел с алтернативите на предпазния механизъм за ирландската граница. \"Това, което ни дърпа назад - ръчната спирачка, която пречи да се стигне до Брекзит, пречи на нашето движение напред - е съществуващото все още усещане в Брюксел, че може би номерата в парламента ще доведат до отлагане или до отмяната на Брекзит\", каза Рааб.", "date": "2019.09.03", "title": "Брекзит се спъва заради „номерата“ в парламента в Лондон"}
{"url": "https://www.monitor.bg:443/bg/a/view/kejt-bekinsejl-vilnja-v-karaoke-bar-v-sofija-174481", "text": "Британската звезда Кейт Бекинсейл демонстрира певчески талант в София. Това се случи в оборотен караоке бар, където актрисата завзе сцената с изпълнението си на парчето Sweet Transvestite от филма The Rocky Horror Picture Show. Пред публиката Бекинсейл излезе в сексапилен тоалет, чиято къса пола оставя малко на въображението. Макар че черно-бялото видео от изпълнението й бе публикувано преди ден, кадрите изглежда са заснети миналата седмица, когато Бекинсейл изведе на разходка из столицата ни звездата от филмите за Хари Потър и „Игра на тронове“ Дейвид Брадли. 77-годишният актьор е най-добрият приятел на бащата на чаровната брюнетка, като е и неин кръстник. Двамата са у нас за снимките на екшън комедията Jolt. Сюжетът на заглавието гравитира около героинята на Бекинсейл в опита й да отмъсти на хората, отнели живота на любимия й. За целта тя използва малки количества ток. Историята се заплита, когато става ясно, че тя всъщност е основният заподозрян за престъплението.", "date": "2019.09.03", "title": "Кейт Бекинсейл вилня в караоке бар в София"}
{"url": "https://www.monitor.bg:443/bg/a/view/otkriha-izcheznalija-predi-sedmica-mlad-myj-myrtyv-174485", "text": "Издирвaният oт 25 aвгуcт coфиянeц Ивaн Йoрдaнoв беше открит мъртъв, cъoбщихаот Oблacтнaтa дирeкция нa МВР във Вaрнa. Трупът e нaмeрeн вчeрa вeчeртa, a пo нeoфициaлнa инфoрмaция пo нeгo нямa видими cлeди oт нacилиe. В мoмeнтa нa мяcтo тeкaт прoцecуaлнo-cлeдcтвeни дeйcтвия, a пoвeчe инфoрмaция oт пoлициятa и прoкурaтурaтa ce oчaквa днec. 28-гoдишният мъж, кoйтo e рoдoм oт Кaрнoбaт, нo живee в Coфия, бил нa пaлaткa c приятeли в гoриcтa мecтнocт крaй ceлo Любeн Кaрaвeлoвo. Тe ca приcъcтвaли нa тeхнo пaрти, oргaнизирaнo тaйнo в зaтвoрeнa групa във Фeйcбук. Крaй изocтaвeнo вoeннo пoдeлeниe в близocт дo ceлoтo ca ce cъбрaли oкoлo 150 души c кeмпeри, пaлaтки и aвтoмoбили. Cигнaлът зa изчeзвaнeтo нa Йoрдaнoв бил пoдaдeн oт бaщa му в 19.40 чaca нa 25 aвгуcт. Той гoвoрил пo тeлeфoнa cъc cинa cи, който поискал помощ и казал, че се е загубил. Бащата чувал по телефона силна музика, но Иван го предупредил, ч„е батерията му пада. Мaлкo пo-къcнo уcпял дa изпрaти лoкaция. Вeднaгa бe oргaнизирaнo издирвaнe, кaтo в нeгo бяхa включeни и вoeнни пoлицaи, кoитo прeтърcихa бункeри в изocтaвeнoтo вoeннo пoдeлeниe. Oт вaрнeнcкaтa пoлиция в eдин мoмeнт рeшихa, чe мъжът мoжe вeчe дa e в другa oблacт. Зaтoвa пoмoлихa кoлeгитe cи oт ocтaнaлитe дирeкции нa МВР дa ce включaт в издирвaнeтo. Въпрeки вcички уcилия нe бяхa oткрити никaкви cлeди oт Ивaн до неделя, когато беше открито тялото му.", "date": "2019.09.03", "title": "Откриха мъртъв изчезналия преди седмица млад мъж"}
{"url": "https://www.monitor.bg:443/bg/a/view/uraganyt-dorian-ubi-petima-otslabna-i-sprja-174477", "text": "Най-малко петима души са загинали на Бахамските острови заради урагана Дориан. Жертвите на стихията на островите Абако в северната част на архипелага до момента са най-малко пет, съобщиха местните власти. По-рано в. \"Бахамас прес\" информира, че също на островите Абако заради урагана е загинало седемгодишно момченце. Към 17:00 часа американско източно стандартно време (00:00 часа българско време) епицентърът на урагана е бил на 170 км източно от Палм Бийч (Флорида) и не се мести. По оценка на метеоролози скоростта на ветровете достига 63,8 метра в секунда. Дориан леко отслабна тази нощ - скоростта на вятъра над архипелага Бахамски острови спадна до около 250 км/ч, и бе пререгистриран в трета категория по скалата на Сафир-Симпсън, съобщиха метеорологичните служби в САЩ, цитирани от АФП. Ураганът се държи все още над остров Гранд Бахама и местните жители не бива да напускат укритията, се посочва в последния бюлетин на Националния център за наблюдение на ураганите в Маями.", "date": "2019.09.03", "title": "Ураганът Дориан уби петима, отслабна и спря"}
{"url": "https://www.monitor.bg:443/bg/a/view/turski-tiradjija-zadyrjan-predlojil-podkup-na-policai-174484", "text": "Шофьор на ТИР с френска регистрация е бил задържан на автомагистрала „ Тракия“ край Пазарджик, след като опитал да подкупи местни полицаи. Това съобщи говорителят на Областната дирекция на МВР Мирослав Стоянов. Тираджията бил 56- годишен турски гражданин, а камионът бил спрян, след като водачът му нарушил правилата за движение по аутобана. Полицейският автопатрул бил на 94-ия километър на магистрала“ Тракия“, когато забелязали ТИР-а и го спрели. Униформените започнали да пишат акт на шофьора, но той, като видял какво се случва, извадил банкнота от 20 евро и я подал на органите на реда. Турският гражданин бил незабавно задържан и ще бъде съден по бързата процедура за това, че е предложил подкуп на длъжностно лице при изпълнение на служебните му задължения.", "date": "2019.09.03", "title": "Турски тираджия задържан, предложил подкуп на полицаи"}
{"url": "https://www.monitor.bg:443/bg/a/view/dobrovolci-remontirat-cyrkvata-v-momina-klisura-174483", "text": "Инициативен комитет от местни хора от беловското село Момина клисура реши да обнови старинната църква „ Свети Георги“, като събра дарения в размер на 3470 лв. До момента е подменен покрива на храма, а от вчера продължава ремонта на предверието и направата на нов навес. Освен с пари местните хора помагат и с личен труд за запазването на светинята. Това съобщи в социалните мрежи един от инициаторите Даниел Михайлов и публично оповести имената на хората, включили се в доброто дело- Георги Попов, Димо Добрев, Йордан Георгиев, Васил Якимов, Емил Марков,Атанас Стаматов, Стефан Георгиев,Спаска Минева,Йордан Славчев, Стилиян Петров, Иван Гьонев и Даниел Михайлов. Напълно ясно е, че село Момина клисура е средновековно българско селище, макар и да не се знае кога точно е възникнало. Разбира се, ясно е и това, че селото не е възникнало по турско време като дервентджийско село, а по – рано като такова, макар че и по време на османската власт е изпълнявало също дервентджийска служба. Подобно селище са били Габровските ханове в западното начало на прохода, но Момина клисура е било по – важното проходно (дервентджийско) селище, обяснява Михайлов. Доказателство за това, че селото е изцяло християнско, е един много ясен документ, който Ст. Захариев предава, а именно един надпис на мраморен отломък, който е бил вграден в старата черква „Св. Георги“. Този надпис посочвал, че черквата е завършена през 1355 г. по времето на цар Александър Михаил (има се в предвид Иван Александър). Ст. Захариев предава и друг надпис, който е бил над черковните врата, където се посочвало, че същата черква е реконструирана през 1606 г. от няколко ктитори от Момина клисура. Тази черква се е намирала на южния край на селото. Тя била разрушена през 1868 г. и по-късно бива построена нова – днешната, по-голяма, в северната част на селото.", "date": "2019.09.03", "title": "Доброволци ремонтират църквата в Момина клисура"}
{"url": "https://www.monitor.bg:443/bg/a/view/okolo-250-lv-za-tri-dni-za-esenno-more-na-gryckite-ostrovi-174443", "text": "Около 250 лв. биха ни стрували 3 дни на море на някои от гръцките острови през септември, показа проверка на „Монитор“. Хотелиерите в южната ни съседка започнаха да зарибяват чуждите туристи не само с ниски цени и добри условия, но и с безплатна отмяна на направена резервация. Според родните туроператори българите обичат да запазват стаи в последния момент., но това може да бъде от полза, тъй като от началото на месеца започнаха и големите намаления по гръцките курорти. В момента почивка с 2 нощувки двама в южната ни съседка излиза между 200-500 лв. в най-търсените дестинации и места за отдих. Повечето предлагат намаления до 20%, а другаде има и двойно по-големи отстъпки. с цени под 200 лв., предлагани от тризвездни хотели. Така целият ни престой струва 239 лв. с включена закуска, а предварително заплащане не се изисква. Друг тризвезден хотел изкушава с цени от 309 лв. за апартамент, намиращ се в близост до центъра, а за резервация не се заплаща такса. Пътуването със самолет обаче до Хания, главният град на острова би ни струвало 130 евро на човек в двете посоки. В остров Корфу, намиращ се в Йонийско море, който също е далеч от България, цените за две нощувки са 300 лв. На места се предлагат и вместо 216 лв. на вечер ще платим малко над 200 лв. за целия си престой в тризвезден хотел. Безплатната анулация е валидна само ако е направена преди 4 септември или до 5 дни преди датата на настаняване. Билетите за полет до острова и до столицата Атина обаче за края на тази седмица вече са свършили и за това трябва да изберем друг вариант да стигнем до там. Тризвезден хотел в Закинтос, който също е на Йонийско море, излиза 182 лв. на вечер или 364 лв. за 2 нощувки. Хотелите, които предлагат 23% отстъпка, разполагат със стаи от по 99 лв. или 198 лв. за две вечери. Безплатната закуска отново е включена заедно с паркинг, климатик и интернет връзка. На остров Родос, четиризвезден хотел сега струва 136 лв. на вечер или общо 273 лв. отново с включена закуска. Намалението е 41% и така спестяваме близо 100 лв. от цената. Стаите с по-малко звезди пък са по 80-90 лв. на вечер като така 2 нощувки ни струват 200 лв. благодарение на отстъпки от 28%. Не навсякъде обаче е включена закуска, но безплатният паркинг е налице заедно с интернет връзка. За Деня на независимостта до Родос пътуването със самолет излиза 264 евро на човек, а за края на тази седмица билети вече няма. като за една вечер даваме между 500-600 лв. или около 626 лв. за целия престой със закуска. На Санторини 2 нощувки в тризвезден хотел излизат до 400 лв., но при по-висока категория на хотела може само едната вечер да е 400 лв. въпреки намалението от 30%. Островът е известен с избухването в древността на неговия вулкан, станало причина за рязка промяна в климата (студени лета и слаба реколта), довело до изчезването на Минойската цивилизация на остров Крит. На остров Самотраки, който е много близо до България, през септември престоят е 60-80 лв. на вечер, а две нощувки са малко над 100 лв. Например къща там, в близост до центъра на града, предлага цени от 119 лв. за двойна стая. За две вечери в Тасос ще хвърлим пет стотарки, но ще сме близо до плажа. При голяма част от офертите обаче има предупреждение към туристите, че останалите стаи често са не повече от три и трябва бързо да резервираме, за да не изпуснем намалението.", "date": "2019.09.03", "title": "250 лв. за три дни есенно море на гръцките острови"}
{"url": "https://www.monitor.bg:443/bg/a/view/grisho-sreshtu-federer-e-gvozdejat-na-centralnija-kort-tazi-nosht-174473", "text": "Григор Димитров се изправя срещу Роджър Федерер в първия си в кариерата четвъртфинал на US Open. Очаквано този сблъсък е гвоздеят в програмата на централния корт във “Флъшинг Медоус” в Ню Йорк - “Артър Аш”. Осмата битка между двамата ще започне около 03.30 часа българско време през нощта на вторник срещу сряда, като преди него вечерната сесия в 02.00 часа открива Серена Уилямс срещу Цян Ван. Дневната сесия започва с двубоя на Елина Свитолина с Йохана Конта, а след това на сцената излизат Стан Вавринка и Данийл Медведев.", "date": "2019.09.03", "title": "Гришо срещу Федерер е гвоздеят на централния корт тази нощ"}
{"url": "https://www.monitor.bg:443/bg/a/view/liym-galahyr-se-sgodi-174482", "text": "Рокаджията Лиъм Галахър падна на едно коляно с годежен пръстен пред дългогодишната си партньорка Деби Гуайтър. 46-годишният музикант е предложил на своята възлюбена да стане негова съпруга по време на романтично пътешествие до Амалфи, Италия, което се състоя миналия месец. Галахър е задал съдбовния въпрос на 37-годишната Деби в присъствието на майка си Пеги. \"Деби е на седмото небе от щастие, но все още е леко шокирана, че Лиъм най-после й предложи\", казва неназован източник, цитиран от в. The Sun. \"Лиъм не крие, че Деби преобърна живота му, и й е благодарен за подкрепата. Двамата се надяват да се оженят догодина и Лиъм иска децата му да са до него в големия ден\", допълва източникът. Деби, която досега не се е омъжвала, вече е започнала да прави планове за сватбата си с Галахър, с когото има връзка от шест години. Зад гърба си рокаджията има две разходки до олтара. От брака си с актрисата Патси Кенсит той има 19-годишен син - Ленън, а от този с певицата Никол Епълтън - 17-годишния Джийн. Музикантът има и две дъщери - Моли от бившата си партньорка Лиса Муриш и Джема от американската журналистка Лиза Горбани.", "date": "2019.09.03", "title": "Лиъм Галахър се сгоди"}
{"url": "https://www.monitor.bg:443/bg/a/view/maja-manolova-se-kandidatira-za-kmet-na-sofija-napuska-posta-na-ombudsman-174469", "text": "Мая Манолова се кандидатира за кмет на София и ще напусне поста на омбудсман, стана ясно от изявлението късно снощи във Фейсбук. „Честно казано, предвид агресията на която сме подложени аз и моите колеги пред последните седмици и месеци, си мислех дали не е добре да си подготвя оставката, да напиша на нея дата 5 ноември, независимо дали ще бъда избрана за кмет или не, да я подам тогава, за да имам някаква защита от международните институции, ако нещата продължават да са толкова груби, колкото са в момента“, каза Манолова. Тя ще бъде издигната от инициативен комитет, членовете на който ще станат ясни до дни. „Но след това реших, че един човек, който се кандидатира за кмет на София, който да иска да поведе гражданите, трябва да бъде смел и трябва да дава личен пример. Така че нямам нужда от застраховки“, допълни тя. Междувременно сегашният градоначалник Йорданка Фандъкова подчерта, че опонентите й да отричат всичко направено до момента в столицата. Самата тя обаче ще акцентира върху постигнатото и върху идеите за бъдещо развитие. Зам.председателят на ГЕРБ и кмет на Бургас Димитър Николов пък беше категоричен пред NOVA, че Фандъкова ще надделее на изборите. Той коментира, че в големите градове проектите са мащабни и сложни, и затова се получават грешки при изпълнението. Според него, обаче Фандъкова може да се справи с контрола на строителните дейности.", "date": "2019.09.03", "title": "Мая Манолова се кандидатира за кмет на София, напуска поста на омбудсман"}
{"url": "https://www.monitor.bg:443/bg/a/view/djystin-bijbyr-progovori-za-bitkata-s-narkoticite-174479", "text": "Ранната слава, нулевото чувство за отговорност и финансова възможност да задоволи всеки свой каприз – тези три фактора извежда Джъстин Бийбър като причини за залитането си по „тежките наркотици“. Изповедта си поп звездата направи в социалните мрежи, където не се свени да върне лентата назад и до детските си години, за да анализира поведението си. „Нашите са били на по 18 години и разделени, когато съм се появил аз. Все още са били и те в бурните си години“, признава изпълнителят на Sorry. Под светлините на прожекторите той влезе с гръм и трясък още на 13-годишна възраст. Именно това според него го е лишило от възможността да се развива като човек и да придобие умения, различни от тези в звукозаписното студио. \"Когато си толкова малък и всички ти крещят колко си страхотен и колко си обичан, започваш да си вярваш. Нищо не вършех аз, затова и никога не се научих какво означава да поемеш отговорност. обясни още той, като добави, че до дрогата е стигнал именно в този период. Депресията е само една от менталните трудности, които певецът среща по пътя си. Самият той признава, че е имал нездравословни връзки с приятелките си по това време, предвид, че е отбягвал всеки, който е демонстрирал обич към него. Сред малкото хора, останали в живота му и успели да го измъкнат от дупката, е съпругата му Хейли Болдуин. „Сега съм в един нов „сезон“ от живота си – бракът. Той ме научи на търпение, отдаденост, доброта...“, не крие щастието си Бийбър. Междувременно негово проучване чрез сайта Ancestry.com показа, че певецът има роднински връзки с холивудския ас Райън Гослинг и певицата Аврил Лавин. Според изследването на родословното дърво на Бийбър, той е 11-и братовчед с Гослинг и 12-и – с Лавин. „Ще съм домакин на коледната вечеря тази година“, намигна изпълнителката на Head Above Water, след като 25-годишният й колега публикува откритието си онлайн.", "date": "2019.09.03", "title": "Джъстин Бийбър проговори за битката с наркотиците"}
{"url": "https://www.monitor.bg:443/bg/a/view/protest-v-pernik-zaradi-gorene-na-bokluk-v-tec-174470", "text": "Граждани протестират в Перник заради горене на боклуци в местния ТЕЦ „Република”. Те се оплакват от задушлива миризма на бакелит през нощта. Късно снощи зам.кметът по екология на община Перник Даниела Мицева, заедно с представители на регионалната екоинспекция са направили проверка в ТЕЦ-а. Проверката обаче не установила нарушения, нито отпадъци за горене. Местната управа в града не е съгласна с проект, който предвижда изгаряне на боклук в топлоцентралата. Мицева подчерта, че основната отговорност е на РИОСВ, тъй като това е контролният орган, който трябва да следи за чистотата на въздуха. Перничани обаче смятат, че фирмата, която се занимава с изгарянето на смет има разрешение от екоминистерството. Те са убедени, че ТЕЦ-ът е бил предупреден за проверката. \"Всичко е с разрешително, всичко е законно, пък ние да го дишаме\", обобщи една от дошлите на протеста жени.", "date": "2019.09.03", "title": "Протест в Перник заради горене на боклук в ТЕЦ"}
{"url": "https://www.monitor.bg:443/bg/a/view/fandykova-izvodite-ot-greshkite-sa-dopylnitelna-motivacija-174471", "text": "„Направих си изводите, имала съм пропуски, бъркала съм в преценката за хора и ситуации. Но допълнителна мотивация са изводите, които съм си направила“. Това заяви столичният кмет Йорданка Фандъкова, която се кандидатира за четвърти мандат пред бТВ. Така тя отговори на въпрос, как ще коментира ремонта на ул.“Граф Игнатиев“. Фандъкова подчерта, че управлението на град като София прилича на бягане на дълги разстояния, а не на спринт. „Важно е да се поддържа темпото и да се постигат резултати“, допълни кметът. „Решението ми е плод на анализ и размисъл не е спонтанно. То се основава на факта че работата за големия град е един сериозен ангажимент. Получавах доверието на хората през всичките тези години, което ни позволи да ускорим темпото на развитие на София“, обясни Фандъкова. По думите и през последните години София се развива и променя и това не е резултат от приказки, а на много, много работа. „Основната ми мотивация е работата и отговорността ми града и към хората“, допълни още тя. Фандъкова заяви, че това не е решение за една нощ. „Това е решение, което се базира на анализи на подготовката, на възможностите за развитието на града. Това, което ме мотивира силно са подготвените проекти, новите идеи, разбира се и привличането на нови хора, разчитам и на хората, които работиха много съвестно през цялото това време“, коментира още кметът на София. Междвуременно по-късно през деня в профила си във Фейсбук, столичният кмет Йорданка Фандъкова очерта трите основни линии на работа, които тя следва и предлага да продължат. „Предлагам три основни задача за работа в града. Първо – активна и целенасочена работа в кварталите – малките улици, паркирането и междублоковите пространства. Второ – развитие на София като зелен и чист град – зеленият ринг, който свързва кварталите и големите паркове, 8 нови парка, зелените коридори и засаждане на зелен пояс около София. За повишаване на качеството на въздуха - да завършим големите проекти за намаляване на замърсяването от битовото отопление и от транспорта. Трето – дигитализация и активно използване на технологиите в работата на общината – за повече публичност, за повече контрол и за улесняване на бизнеса и гражданите.“ Това обясни Фандъкова, която се кандидатира за нов мандат като кмет на София.  „Разбира се, стратегическият проект остава метрото. Строителството на метрото трябва да продължи, то не трябва да спира. Заедно със завършване на вътрешните рингове и околовръстния път, които ще облекчат трафика“, допълва кметът в социалната мрежа. В друг свой пост през деня Фандъкова благодари за голямото доверие и подкрепата, които е получавала и получава за решението си да се кандидатира отново за кмет. \"София е моят град, тук съм израснала от 13-годишна, тук съм учила, тук съм родила детето си и работя за града си. Днес София е динамичен град, който се променя и развива, който дава възможности. Наложихме скорост на промяна, която изглежда естествена, но тя не е. Тя е резултат от много работа. Вярвам, че на София й трябва работа за София!\" , написа още Фандъкова.", "date": "2019.09.03", "title": "Фандъкова: Изводите от грешките са допълнителна мотивация (ОБНОВЕНА)"}
{"url": "https://www.monitor.bg:443/bg/a/view/borisov-nadali-njakoj-e-pomagal-na-manolova-poveche-ot-men-174476", "text": "\"Надали има някой, който да е помагал на Мая Манолова повече от мен\". Това заяви премиерът Бойко Борисов на пресконференция на ГЕРБ. Той уточни, че през целия ѝ мандат като омбудсман, въпреки съпротивата в ГЕРБ и парламента, поисканите от нея стотици милиони за хората с увреждания са били дадени. \"Тя идваше често и много пъти при мен и при министри”, допълни Борисов. Премиерът посочи, че единствената му претенция към Манолова е относно интервюто, в което е казала, че държавата я саботира и репресира. „Няма как да те репресира държавата щом всичко, което иска, го получава”, коментира Борисов. Въпреки това той похвали Манолова за добрата работа като омбудсман и допълни, че не съжалява, че я е взел. Премиерът сподели, че когато ГЕРБ искал да отмъсти на нея и Станишев за аферата Костинброд, той не  разрешил. Борисов призова към коректна кампания, като заяви, че Манолова и Фандъкова са  умни и отговорни. \"Няма лошо да има такава битка за София. Хубаво е и БСП да участват в нея. Не е честно да се скриеш зад Мая, която те изгониха, а ГЕРБ я подкрепи”, каза още той. \"Аз се подстригвам сам и мога пред вас да го демонстрирам. Прическата ми е толкова елементарна, че само трябва някой да ми помогне да си обера врата. Много искам да имам фризьор, но няма какво да ми фризира”, коментира Борисов по повод обвиненията, че той е пратил да следят Манолова, докато се фризира. Нямало по-нормално от това жената да отиде на фризьор, преди да излезе по телевизията, разбрал Борисво след случай с Менда Стоянова, която му отказала участие в медия, заради косата си, която била мазна. Борисов се ядосал и й казал: Тогава си отивай в Пловдив. Стоянова си тръгнала. По думите му след това са му звъняли 5-6 жени от ГЕРБ - Фандъкова, Лили Павлова, Цвета и други.  \"Аз очаквам, че може да ме закачат за Менда и ще ги изпъдя и тях. Сядаме, ама те хитри. \"Г-н Борисов, за вас много ли е важно да играете футбол?\" - \"Много е важно, защото така си изкарвам стреса\". - \"А че докторите казват, че имате 4 операции на коляното важно ли е да се съобразите\". \"Важно е, ама пак играя\". Е, същото било и с прическата на жената, на Менда й била мазна косата. До ден днешен знам, че преди някоя жена да ходи пред телевизора трябва да си прави фъш-фъш, обем да си прави\", разказа той.  Във връзка с отношенията в малката коалиция и дали това може да повлияе да подпишат споразумение за подкрепа на ГЕРБ за местните избори, Борисов заяви, че има увереността това да стане. Той посочи, че няма да се меси във взаимоотношенията на коалиционните си партньори, тъй като с тях бил в прекрасни отношения. Борисов не отговаря за \"Атака\" и Волен Сидеров, но тойбил част от подкрепата на правителството. Лидерите на ГЕРБ и СДС Бойко Борисов и Румен Христов обявиха, че застават зад настоящия кмет на Монтана Златко Живков за рекорден 6-и мандат.  \"Обещавайте със сигурност пътя Ботевград - Мездра и двата обхода, заяви  още Борисов. Той поясни, че обходите ще започнат да се изграждат сега. По думите му най- важен е пътят Ботевград - Мездра, защото пътуването и до Видин, и до Монтана ще става за 1 час, което можело да доведе инвестиции и туризъм към Северозапада.  \"Надявам се, както е било и досега, на категорична победа на първия тур\" , заяви Живков. Той е и трети мандат представител на България в Европейския комитет на регионите. По думите му той ще се бори за развитие на Северозапада, развитие на града и на общината, както и за по-висок жизнен стандарт. \"Разчитам на подкрепата на ГЕРБ и не виждам  лични амбиции\", завърши Живков. ", "date": "2019.09.03", "title": "Борисов: Надали някой е помагал на Манолова повече от мен"}
{"url": "https://www.monitor.bg:443/bg/a/view/chilich-vze-samo-set-na-nadal-zverev-otpadna-174474", "text": "Рафаел Надал продължава успешното си представяне на тазгодишното издание на US Open. Поставеният под №2 в схемата вече е на 1/4-финал в турнира, след като победи с 3:1 сета Марин Чилич - 6:3, 3:6, 6:1, 6:2. Испанецът загуби първи сет от началото на кампанията на “Флашинг Медоус”, но това не му попречи да сломи съпротивата на хърватския си съперник. По този начин Надал си осигури място на 1/4-финала на US Open за 9-и път в своята кариера. Това е общо 40-ото му участие на тази фаза в турнирите от Големия шлем. Следващият съперник на испанеца ще бъде Диего Шварцман, който по-рано през нощта направи обрат и отстрани Александър Зверев. Рафа е огромен фаворит срещу аржентинеца, срещу когото до момента има 7 победи от 7 изиграни мача. Диего Шварцман се оказа “черната котка” за Александър Зверев и победи 6-ия поставен в схемата с 3:6, 6:2, 6:4, 6:3 за 3 часа и 10 минути на “Артър Аш Стейдиъм”. Така Зверев отново не успя да направи нищо запомнящо се в последния за годината турнир от Голеимя шлем. Всъщност германецът показа доста колебания още от началото на турнира, като изигра два 5-сетови и един 4-сетов мач по пътя си до 1/8-финала. Зверев направи 11 аса в мача, но в същото време допусна 17 двойни грешки, с което силно улесни задачата на Шварцман. По същото време на “Луис Армстронг Стейдиъм” Матео Беретини се разправи с Андрей Рубльов в три сета - 6:1, 6:4, 7:6(6). С този успех Беретини стана едва вторият италианец в историята, който достига до 1/4-финал на US Open, 42 години след Корадо Берадзути. Следващият му съперник ще бъде Гаел Монфис, който записа една от най-лесните си победи на тазгодишното издание на US Open. Поставеният под №13 в схемата французин надделя с 6:1, 6:2, 6:2 над испанеца Пабло Андухар.", "date": "2019.09.03", "title": "Чилич взе само сет на Надал, Зверев отпадна"}
{"url": "https://www.monitor.bg:443/bg/a/view/1-8-mln-leva-shte-struva-remontyt-na-izgorelija-most-na-struma-174472", "text": "Терзийски уточни, че след пожара на магистралата са направени проверки на 3 800 съоръжения и са отчетени 120 нарушения. Той добави, че сигнали за отпадъци са получени още на 4 април миналата година с писмо от община Дупница. Тогава от АПИ направили проверка, но не установили наличие на смет. Шефът на АПИ подчерта, че агенцията никога не е издавала разрешение да се складират отпадъци под моста. Собственикът на фирмата със сметта обаче е протестирал срещу това, АПИ да изнесе отпадъка и е настоявал сам да си изнесе вторичните суровини. „От агенцията сме уведомили Главна дирекция „Пожарна безопасност и защита на населението“, за да има съответно действия по писменото разпореждане да бъдат премахнати извън сервитута, но в близост до съоръжението тези материали за рециклиране“, обясни Терзийски. „Искам да заявя, че основната дейност на Агенцията е да изгражда пътища и да поддържа пътища. Тя не е компетентна да изпълнява дейности по управление на отпадъците“, посочи още Терзийски.", "date": "2019.09.03", "title": "1,8 млн.лева ще струва ремонтът на изгорелия мост на „Струма“"}
{"url": "https://www.monitor.bg:443/bg/a/view/benchich-detronira-osaka-na-us-open-174475", "text": "Шампионката от миналата година и световна номер 1 Наоми Осака отпадна на осминафиналите на US Open след поражение от швейцарската надежда Белинда Бенчич. Японката бе сразена с 5:7, 4:6 и така отново заключителният турнир от Големия шлем няма да “види” защитена титла. Това за последно се случи в периода 2012-2014, когато там властваше Серeна Уилямс, която сега се превръща в голямата фаворитка за трофея. Така за първи път от 2014-а пък Бенчич отново ще играе четвъртфинали на US Open. Съперничка там ще й бъде Донна Векич, която само няколко минути по-късно приключи трисетовата си победа над Юлия Гьоргес - 6:7(5), 7:5, 6:3. Белгийката Елизе Мертенс и канадката Бианка Андрееску за първи път достигнаха до четвъртфиналите на Откритото първенство на САЩ. Поставената под номер 25 Мертенс разгроми участващата с \"уайлд кард\" представителка на домакините Кристи Ан с 6:1, 6:1 само за 67 минути. Белгийката очаква мач срещу номер 15 Бианка Андрееску (Канада), която елиминира американската квалификантка Тейлър Таунзънд с 6:1, 4:6, 6:2 след почти два часа игра.", "date": "2019.09.03", "title": "Бенчич детронира Осака на US Open"}
{"url": "https://www.monitor.bg:443/bg/a/view/tom-hidylstyn-i-benedikt-kymbyrbach-favoriti-za-rimejka-na-herkules-174451", "text": "Въпрос на време беше преди „Дисни“ да обявят следващия си игрален римейк на анимационна класика. При представени вече „Цар лъв“, „Книга за джунглата“ и „Дъмбо“, и обявени ленти за Мулан, 101 далматинци, Малката русалка, в средите се шушука, че компанията се заема и с вдъхването на нов живот на „Херкулес“ (1997). Макар че новината все още не е съобщена официално, сайтът We Got This Covered публикува „вътрешна информация“ от неназован източник, че сред актьорите, които „Дисни“ би искал да привлече в ролята на антагониста Хадес, са британците Том Хидълстън и Бенедикт Къмбърбач. И двамата вече имат стабилна професионална връзка с продуцентския гигант, като част от филмовата вселена на „Марвел“. В нея Къмбърбач играе един от Отмъстителите – Доктор Стрейндж, а Хидълстън е любимият злодей на феновете – братът на Тор Локи. За образа на самия Херкулес пък се спрягат Александър Скарсгард и Тревър Донован.", "date": "2019.09.03", "title": "Том Хидълстън и Бенедикт Къмбърбач фаворити за римейка на „Херкулес“"}
{"url": "https://www.monitor.bg:443/bg/a/view/zatvarjat-vitinja-za-remont-na-protivopojarnite-sistemi-174468", "text": "Трафикът за столицата ще преминава по обходен маршрут по пътя Ботевград - София. Отбиването ще е при 35-ти км, а връщането на магистралата ще става при 30-ти км, при пътнa връзка \"Витинска река\". Движението в тунел \"Витиня\" в посока Варна от 20.00 ч. на 3 септември до 6.00 ч. на 4 септември ще се осъществява в една лента. Движението по автомагистрала \"Хемус\" в тунел \"Топли дол\" в посока София от 9.30 ч. до 15.30 ч. ще се осъществява в една лента, поради ремонтни дейности на осветителните тела в съоръжението.", "date": "2019.09.03", "title": "Затварят „Витиня“ за ремонт на противопожарните системи"}
{"url": "https://www.monitor.bg:443/bg/a/view/boris-djonsyn-svikva-izbori-ako-spynat-tvyrdija-brekzit-174467", "text": "Британският премиер Борис Джонсън заяви, че ще свика избори на 14 октомври, ако Камарата на общините блокира излизане на Великобритания от Европейския съюз без споразумение. Противниците на Брекзит днес ще се опитат да блокират възможността за такова излизане и да поискат Борис Джонсън да договори нова отсрочка от Брюксел. Ако този план успее, Джонсън се закани за нови избори.", "date": "2019.09.03", "title": "Борис Джонсън свиква избори, ако спънат твърдия Брекзит"}
{"url": "https://www.monitor.bg:443/bg/a/view/slynchevo-s-temperaturi-okolo-30-gradusa-174466", "text": "Днес ще е предимно слънчево с температури около 30 градуса. Валежи не се очакват само над Западна България ще има временни увеличения на облачността, съобщава НИМХ за „Фокус“. Ще духа слаб до умерен вятър. Максималните температури ще са между 30° и 35°, в София около 30°. По Черноморието ще бъде слънчево. Ще духа слаб до умерен вятър от изток-североизток. Максимални температури на въздуха: 28°-29°. Температурата на морската вода е 26-27°. Вълнението на морето ще бъде 2-3 бала. Над планините ще бъде предимно слънчево, след обяд над Западна България с временни увеличения на облачността. Максимална температура на височина 1200 метра - около 22°, на 2000 метра - около 14°. В сряда-четвъртък през страната ще премине размит атмосферен фронт. Ще има временни увеличения на облачността и на места в следобедните часове, главно в планинските и източните райони ще превали краткотраен дъжд, ще прегърми. Температурите ще се понижат с 2-3 градуса. В петък ще бъде предимно слънчево, в следобедните часове с купеста облачност, но само на изолирани места в планините е възможно да превали. Преобладаващите максимални температури ще са предимно между 27° и 32°.", "date": "2019.09.03", "title": "Слънчево с температури около 30 градуса"}
