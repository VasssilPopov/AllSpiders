{"url": "https://www.monitor.bg/bg/a/view/botev-pd-prodyljava-za-kupata-sled-drama-s-duzpi-sreshtu-beroe-148468", "text": "“Ботев“ (Пловдив) се класира на четвъртфиналите за Купата на България. “Канарчетата\" се наложиха с 4:3 над „Берое“ след изпълнение на дузпи. В редовното време двубоят завърши при резултат 0:0. „Ботев“ пропусна само една дузпа, пропиляна от Стивън Петков, а пропуски за „Берое“ направиха Георги Ангелов и Мартин Райнов.  след редовното време и продълженията (3:4 след изпълнение на дузпи)  1:0 Алфредо, 1:1 Неделев, 2:1 Гаджев, 2:1 Петков – пропуск, 2:1 Ангелов – пропуск, 2:2 Пиргов, 3:2 Фирцулеску, 3:3 Джонатан, 3:3 Райнов – пропуск, 3:4 Юсеин   Така за ¼-финалите се класираха отборите на „Струмска слава“, „Локомотив“ (Пловдив), ЦСКА, „Септември“ (София), „Черно море“, „Етър“, „Лудогорец“ и „Ботев“ (Пловдив). Локомотив (София) – Септември (София) 2:3 Черно море – Левски 2:2 след продължения (5:4 след дузпи) Етър – Верея 3:0 Лудогорец – Славия 2:2 след продължения (4:3 след дузпи)", "date": "2018.11.01", "title": "„Ботев“ (Пд) продължава за Купата след драма с дузпи срещу „Берое“"}
{"url": "https://www.monitor.bg/bg/a/view/dariteli-fantomi-razdavat-negodni-hrani-na-bedni-148464", "text": "Дарители фантоми, които не са регистрирани по Закона за храните, раздават на социално слаби негодни храни с изтекъл срок на годност. Тези продукти се пробутват без етикет, без идентификационна маркировка и документи за произход или пък са са с изтекъл срок на годност и са неправилно съхранявани. Това съобщиха за „Монитор“ от Българската агенция за безопасност на храните (БАБХ). Последният такъв случай бе засечен от хранителните инспектори след сигнал на „Монитор“. Става въпрос за дарение на храни с изтекъл срок на годност, внесени от Германия. Те са предоставени на Евангелската баптистка църква в Сандански, която е раздала голямо количество от тях на бедни хора, преди инспекторите да влязат в складовете й. „Продуктите с изтекъл срок на годност са спрени от реализация и ще бъдат унищожени. Хванати са 74 кутии с десерти по 16 броя във всяка, 24 броя двукилограмови консерви с домати, 9 кутии с пудинг, 13 десетлитрови туби с фритюрна мазнина и оцет балсамико в 20 кашона по 6 броя. В помещение към църквата са установени и 1200 кг. продукти от дарението в срок на годност брашно, сухи супи, мюсли, кисели краставички, оцет балсамико, пастет“, казаха от БАБХ. На църквата е връчен акт за административно нарушение. Предстои издаване на наказателно постановление за това нарушение като санкцията ще бъде в размер от 500 до 1000 лв., казаха още от агенцията. Санкциите по Закона за храните за физически лица са от 500-1000 лв. При повторно нарушение са предвидени от 1000 до 2000 лв. Санкцията за юридически лица е от 1000 до 2000лв, а при повторно нарушение от - 2000 до 4000 лева.", "date": "2018.11.01", "title": "Дарители фантоми раздават  негодни храни на бедни "}
{"url": "https://www.monitor.bg/bg/a/view/bylgarija-moje-da-poluchi-priroden-gaz-ot-izrael-148467", "text": "България може да получи  природен газ от Израел. Това стана ясно от думите на израелския премиер Бенямин Нетаняху след срещата му с министър-председателят Бойко Борисов в резиденция „Евксиноград” във Варна. Нетаняху обясни, че има много сфери, в които можем да си сътрудничим, сред които антисемитизма, киберсигурността, дигиталното образование, ИТ технологиите, както и енергетиката. Именно в сферата на енергетиката имало голям потенциал. В тази връзка той посочи газовия коридор от Израел през Кипър и Гърция – т.нар Източно средиземноморски проект. \"Малко от газа за Гърция може да достигне до България\", каза Нетаняху. Именно тази тема ще бъде обсъдена и утре на срещата на върха между България, Румъния, Сърбия и Гърция. В началото Нетаняху обясни, че споделя и подкрепя сътрудничеството, което България има със страните от Западните Балкани и общата визия за развитието на региона. По думите му целта  е  сътрудничеството на по-високо ниво. Нетаняху изтъкна и подвига на българите при спасяването на родните евреи. „Хората в Израел го ценят високо”, каза Нетаняху. По думите на израелският премиер една от областите на сътрудничество е противодействието на антисемитизма. Ценим свободата и мира, каза той, но поясни, че тези ценности са под атаката от екстремиски сили, които искат да подкопаят тези ценности. Нетаняху обясни, че тези атаки идват от Иран и се проявяват в Ливан, Сирия и Израел. По думите на Нетаняху те са засекли действия срещу Европа. Стоим рамо до рамо в борбата с тероризма и войнствения ислям, каза израелският премиер и добави – „Когато си сътрудничим сме по-силни”. Другата сфера на сътрудничество е отбраната. Нетаняху изтъкна, че продължават разговорите във военната област и възможността за производство на военно специализирано оборудване. Нетаняху изтъкна, че Израел е водещ и в ИТ технологиите и в партньорство с българската индустрия може да има големи достижения. Накрая израелският премиер благодари на България, че сме поели ангажимента да поддържаме сигурността на Израел. По думите му благодарение на лидерството на Борисов, България се превърнала във водеща държава не само на Балканите, но в целия ЕС. Нетаняху обясни, че Борисов и България са изключително важни партньори за Израел. На свой ред Борисов благодари за признанението на подвига на българите за спасяването на 50 000 евреи. Той изтъкна, че тези думи на Нетаняху ще оттекнат в обещството и в цял свят. По думите му целта не тези срещи е Балканите и Европа да станат по-проспериращи. Борисов не пропусна да изтъкне, че българите сме добри програмисти и имаме добри развойни институти. Премиерът се надява да не е далече времето за съвместно производство в нашите заводи на военни дронове. Пред Нетаняху той разказал и за визитата си в ОАЕ и Египет и желанието ни да правим хранителни хъбове на Балканите. Той отново напомни стратегическото място на страната – отляво Крим, от дясно Истанбул, на гърба – Косово.  С толерантност можем да решим проблемите. Балканите имат огромна перспектива, а Израел е добре дошъл”, заключи Борисов.", "date": "2018.11.01", "title": "България може да получи природен газ от Израел"}
{"url": "https://www.monitor.bg:443/bg/a/view/borisov-posreshtna-netanjahu-148457", "text": "Премиерът Бойко Борисов посрещна в резиденция \"Евксиноград\" своя израелски колега Бенямин Нетаняху. Двамата си размениха дружески поздрав. На влизане в резиденцията Нетаняху изтъкна, че не са се виждали няколко седмици и попита дали нещо не се е променило. На свой ред Борисов отвърна, че просто има много работа. Израелският премиер пък заяви, че установил, че Черно море всъщност не е толкова черно. Лазурно е, отвърна му Борисов. Нетаняху полюбопитства и за самата резиденция, като премиерът му обясни, че ще са я ремонтирали и стегнати, тъй като след 90-те е била занемарена.  Двамата започнаха разговори на четири очи, след което се очаква да направят изявления. ", "date": "2018.11.01", "title": "Борисов посрещна Нетаняху в \"Евксиноград\""}
{"url": "https://www.monitor.bg:443/bg/a/view/kamen-donev-stana-sledovnik-na-narodnite-buditeli-148465", "text": "Актьорът, режисьор, драматург и хореограф Камен Донев беше удостоен с една от наградите „Следовник на народните будители“, която бе връчена за 11-и път от Съюза на народните читалища в Националната библиотека „Св. св. Кирил и Методий“. Изреждайки наградите му, водещият на церемонията Мариус Донкин каза, че ще съкрати списъка, защото няма да му стигне времето, на което Камен се провикна от залата: „По-добре, по-добре!“ Приемайки отличието, той перефразира Неофит Бозвели от един от своите спектакли за народното творчество - „Колкото и да си чел, кел файда, ако си гьонсорат“, и апелира да обуздаем простотията, която доста се вихри в родината. Друг от лауреатите на наградите е българският рокаджия и фронтмен на група „Сигнал“ Йордан Караджов. Той припомни, че кариерата му на музикант е тръгнала навремето именно от читалищата, и награди присъстващите с едно изключително емоционално изпълнение на хита „Да те жадувам“. Както се разбра, един от наградените е и актьорът Васил Михайлов, но неговото име не беше обявено на церемонията. За „Монитор“ председателят на Съюза на читалищата Николай Дойнов обясни, че по регламент се съобщават само присъстващите сред наградените. Шефът на Фондация „13 века България“ Митко Тодоров сподели в кулоарите, че Михайлов не се е почувствал добре, и обеща да му предаде наградата на първото му представление в Театъра на Армията. Сред останалите отличени са поетът Недялко Йорданов, който също не присъстваше заради болест, шефът на СБЖ Снежана Тодорова, която също отсъстваше, диригентът Методи Григоров и др. Учениците от столичното 125-о СУ „Боян Пенев“ станаха първият носител на почетната награда „Млад будител на годината“, учредена от Националната библиотека „Св. св. Кирил и Методий“. Младежите, вече деветокласници, техните преподаватели и приятели от други випуски събраха над 1700 лева в рамките на дарителската кампания на библиотеката „Осинови книга“. Ценните издания, за чиито реставрация и спасяване те са предоставили средствата, са „Поучения и словосказания“ (Първи Видински сборник на Софроний Врачански) от 1802 г., два екземпляра от първото печатно издание на „Царственик, или история българска“ от 1844 г., студията „Значението и задачата на нашата етнография“ (1889 г.) на проф. Иван Д. Шишманов с посвещение на проф. Марин Дринов. По-късно през месеца гимназистите ще се срещнат с управата на НБКМ, за да уточнят кои са следващите томове за осиновяване. Преди тържественото награждаване в централното фоайе на сградата се откри изложба „Пространства за будители“, посветена на периодичния печат, издаван от народните читалища от 1888 г. до днес. Експозицията е подготвена съвместно от експерти на библиотеката и Съюза на народните читалища.", "date": "2018.11.01", "title": "Камен Донев стана „Следовник на народните будители“"}
{"url": "https://www.monitor.bg:443/bg/a/view/uvelichenie-na-zaplatata-za-vseki-peti-ot-dogodina-148453", "text": "Всеки пети работещ ще получи увеличение на заплатата от 1 януари 2019г. Това показва предварителната оценка на въздействието на по-високата минимална ставка. Тя е изготвена от министерството на труда и социалната политика (МТСП). При работещи 2.305 млн. души през настоящата година по данни на НСИ, 473 хил. се осигуряват на минималната работна заплата. Това означава, че увеличението й от 510 лв. на 560 лв. ще засегне всеки пети трудещ се. Социалното министерство посочва още, че 50-те лева увеличение означават ръст от 9,8% спрямо тази година. След скока наетите на минимална заплата ще взимат чисто по 434,55 лв. Това \"ще допринесе за повишаване на мотивацията на най-нискодоходната част от работната сила за търсене на работа, реализиране и задържане на трудовия пазар, за повишаване на жизненото им равнище и намаляване на риска от бедност сред работещите\", се казва в оценката. Сега България се намира на последно място в ЕС по размер на минималната заплата. Освен това увеличението ще окаже пряко въздействие върху приходите на държавния бюджет и бюджета на държавното обществено осигуряване и минимално - върху общите разходи на работодателите, прогнозират от МТСП. От ресорното министерство посочват още, че в управленската програма е заложено създаването на условия за ръст на икономическата активност, който ще позволи средната работна заплата да стане 1500лв., а минималната 650лв. Това трябва да се случи в края на мандата на правителството.", "date": "2018.11.01", "title": "Увеличение на заплатата за всеки пети от догодина"}
{"url": "https://www.monitor.bg:443/bg/a/view/90-ot-bylgarite-iskat-muzika-v-instituciite-148462", "text": "Приблизително 90% от активните българи искат да чуват музика при посещенията си в обществените институции. Това съобщи организацията за колективно управление на авторски права Музикаутор, позовавайки се на социологическо проучване. 86,4 на сто от анкетираните от сдружението хора са посочили, че обръщат внимание на произведенията, които звучат, като близо половината от тях уточняват, че се чувстват заредени при слушането на мелодиите. Музикаутор е провела проучването в „Центъра за градска мобилност“ в столицата, като от организацията подчертават, че това е единствената обществена институция, в която звучи музика с уредени авторски права. Изследването показва още, че за едва 10% от разпитаните няма значение дали на територията на институциите се възпроизвеждат песни за фон. За мнозинството от хората обаче е важно дори и каква музика се пуска, докато се редят на опашки, например. Повече от половината са категорични, че предпочитат да се наслаждават на популярни български парчета. Всеки пети пък иска да чува известни класически произведения. На въпроса дали родната музика следва да има по-голямо място в плейлистите на медиите ни, 53 на сто отговарят с „да“. Популярно е и мнението, че трябва да има задължителна квота песни родно производство за радиата и телевизиите. Проучването на сдружението е свързано с дългогодишната битка за легализиране на звучащата на обществени места музика. По последните данни едва 15% от обектите в цялата страна лицензират песните, които възпроизвеждат на територията си. „Данните потвърждават и световните тенденции, спрямо които слушането на любимата музика е един от най-популярните начини за измъкване от лошо настроение и за намаляване на безпокойството и напрежението. Не на последно място остава използването на музика в търговската сфера, където отново според изследванията - над 60% от хората реагират негативно на липсата на музика в търговски обекти и заведения“, обясняват от Музикаутор. Към момента заедно с Профон пък се организирали обучения на общински инспектори, които от началото на следващата година трябва да стартират проверки по ресторанти, дискотеки, кафенета, фризьорски салони и други обекти.", "date": "2018.11.01", "title": "90% от българите искат музика в институциите"}
{"url": "https://www.monitor.bg:443/bg/a/view/barnie-tvyrdenijata-za-probiv-v-pregovorite-sa-podvejdashti-148455", "text": "Главният преговарящ на ЕС по въпросите на оттеглянето на Великобритания Мишел Барние нарече подвеждащи твърденията, че има пробив в преговорите с Лондон. Съобщенията в печата за преговорите по финансовите услуги са объркващи. Припомням, че ЕС може да осигури и премахне равнопоставеността за някои финансови услуги едностранно, пише Барние в Туитър. Той добавя, че ЕС би договорил правната рамка в тази област с Великобритания, както с другите държави извън ЕС, при пълно взаимно уважение на самостоятелността. Барние е написал съобщението си единствено на английски език. По-рано днес бе съобщено за рязко повишение на стойността на британската лира, след като британският преговарящ Доминик Рааб заяви вчера пред Камарата на общините, че е възможно до 21 ноември да бъде сключено споразумение с ЕС. \"Таймс\" съобщи, че премиерът Тереза Мей е договорила британските дружества за финансови услуги да запазят достъпа си до европейските пазари и след оттеглянето на Великобритания. Други медии определиха тези съобщения като \"значителен пробив\" в преговорите", "date": "2018.11.01", "title": "Барние: Твърденията за пробив в преговорите са подвеждащи"}
{"url": "https://www.monitor.bg:443/bg/a/view/pogvat-mandrite-za-uchilishtno-mljako-148452", "text": "Държавен фонд „Земеделие“ съвместно с експерти на Българската агенция по храните (БАБХ) започват проверки за некачествено мляко и млечни продукти, доставяни по европейската схема „Училищно мляко“. Причината за акцията са сигналите за доставки на мухлясал кашкавал в училища в Сливен и Ямбол. След проверка на БАБХ стана ясно, че кашкавалът е бил произведен в Хасково. Открити са неплътни опаковки, които са станали причина за мухлясването. Областната дирекция по безопасност на храните (ОДБХ) в Сливен досега е извършила проверки по два сигнала за доставка на кашкавал с плесен в училища на територията на Сливен по схемата „Училищно мляко”. Откритите млечни  продукти с нарушени опаковки са поставени под забрана от инспекторите и са насочени за унищожаване. От ръководствата на училищата гарантираха, че децата не са яли от разваления продукт, а прокуратурата в Сливен се самосезира по случая. В Пето основно училище в Ямбол получили мухлясал кашкавал на 22 октомври. Според етикета  има срок на годност до лятото на 2019 г. Сигналът от СУ „Кирил и Методий“ в Сливен пък е от 29 октомври. По схемата „Училищно мляко“ следва да се разпределят единствено прясно пастьоризирано мляко с масленост 2%, кисело мляко с масленост 2% бяло саламурено сирене и кашкавал. Допустимите по схемата продукти следва да са произведени от сурово мляко, в одобрени обекти на територията на Европейския съюз (ЕС) и да се доставят в опаковки с ненарушена цялост. Неиндивидуалните опаковки могат да бъдат отваряни, нарязвани или разливани в учебни заведения, които разполагат с помещения за приготвяне или раздаване на храна. Прясното пастьоризирано, както и киселото мляко пък следва да се доставят единствено в индивидуални опаковки. Освен това доставяните в учебни заведения млечни продукти трябва да носят идентификационна маркировка припомниха от фонд „Земеделие“. От БАБХ добавиха, че всеки продукт, който не отговаря на посочените по-горе критерии, е абсолютно недопустим по европейската програма „Училищно мляко“ и не следва да бъде приеман и раздаван на децата в учебните заведения. В случай на установени нередности в качеството на продуктите нарушителите ще бъдат санкционирани, а одобрението им може да бъде временно спряно или отнето.", "date": "2018.11.01", "title": "Погват мандрите за “Училищно мляко“"}
{"url": "https://www.monitor.bg:443/bg/a/view/parite-ot-rushveti-za-pasporti-vlagani-v-bitkojni-148454", "text": "Част от парите от рушвети, които са вземали в Държавната агенция за българите в чужбина /ДАБЧ/ и посредниците, за да бъдат издавани удостоверения за български произход, са били влагани във виртуалната валута биткойн. Това стана ясно от думите на един от наблюдаващите прокурори Ангел Кънев. „В кориците по делото има редица протоколи, в които са отразени намерени значителни парични суми у различни лица, включително са събрани доказателства и са намерени биткойн портфейли като има доказателства, че част от паричните средства по подкупите се трансферират във виртуални валути“, каза Кънев. Той допълни, че това също ще се изследва и са назначени експертизи. „Монитор“ научи, че разследващите са намерили платежни документи, с които са били Данните сочели, че пари от рушветите отивали не за т.нар. „копаене“ на виртуалната валута, а за влагане на пари в нея, като закупуването й ставало на флаш памет. „Разследването е на доста ранен етап, изследването на паричните потоци е започнало едва от вчера, като са възложени и данъчни ревизии по отношение на множество лица, не само на обвиняемите. Търсим съдействието не само на КПКОНПИ и на НАП, но и на подобни фискални органи в съседни страна“, допълни Кънев. Той обясни още, че в няколко чужди държави се извършват действия по разследването. Става въпрос за страни от Западните Балкани и Украйна, където общини и църковни общности имат право да издават удостоверения за произход. Обвинението е поискало чрез съдебни поръчки властите в тези страни да съберат информация за разследването у нас. Кънев допълни, че няма данни за криминално проявени, които да са платили за удостоверение за български произход. Спецсдът разгледа искането на прокуратурата за налагане на най-тежката мярка за неотклонение „задържане под стража“ на председателя на ДАБЧ Петър Харалампиев, главния секретар Красимир Томов и сръбския гражданин Марко Стойов. Харалампиев е сочен като лидер на организирана престъпна група, която сформирал през юли 2017 г. с цел искане и получаване на подкупи в различен размер, за да бъдат издавани по-бързо удостоверения за български произход на чужденци, които имали такъв. Онези, които нямали, плащали по-високи суми и получавали ценните хартийки, за да продължат с тях следващите етапи от процедурата за българско гражданство. Според разследването веднага след заемането на поста в агенцията Харалампиев провел множество срещи с представители на общности в страни от Западните Балкани и Украйна и им разяснил как и срещу какви подкупи ще се издават по-бързо удостоверения за български произход. Харалампиев е обвинен и за вземането на 5000 евро подкуп и търговия с влияние, т.е. получавал пари, за да накара свои служители да извършат определени дейности. Томов също е обвинен за търговия с влияние. Сърбинът Стойов пък бил посредник на високо ниво и Стойов е следвал 4 г. в СУ „Св. Кл. Охридски“, но не се е дипломирал, стана ясно в съда. Той бил арестуван в Кюстендил след влизането му в страната, за да се срещне с Харалампиев и да му предаде подкупи от 5-ма сърби, за да получат удостоверения за български произход. 8 свидетели са дали показания за престъпната схема, според които Харалампиев посочвал конкретните тарифи, включително и такива само за входиране на документи в ДАБЧ. Всеки от посредниците в схемата имал конкретен ден за среща с Харалампиев и Томов. Седмично те получавали документите на между 5 и 15 души, казвали тарифата и след получаване на парите упражнявали търговия с влияние. В съда беше цитиран случаят на украински гражданин, който първоначално получил отказ за удостоверение от Харалампиев, но след плащането на подкуп му било издадено. Членовете на престъпната група действали координирано, при спорни казуси шефът на агенцията имал решаващата дума. Четвъртата обвиняема е Петя Симеонова. В Кюстендил тя има фирма за преводи и легализация. Обвинена е в съставянето на документи с невярно съдържание. Заради тежко заболяване Симеонова е с мярка за неотклонение гаранция от 3000 лв., наложена от прокуратурата. Тя е съдействала на разследването. Адвокатът на Харалампиев поиска съдът да му наложи домашен арест и забрана да напуска страната, но не и да остане зад решетките. Защитниците на Томов и Стойов пък поискаха да не им бъдат налагани никакви мерки за неотклонение, „Мисля, че не съм нарушил законите на България. Тук съм да съдействам“, каза пред съда Стойов. Харалампиев и Томов само заявиха, че подкрепят пледоариите на защитата си. След 45 минути размисъл спецсъдът остави в ареста и тримата. Мотивите затова са, че има обосновано предположение за всеки от тях да е извършил престъпленията, в които е обвинен. Доказателство за това са свидетелски показания и сведения от експлоатирането на СРС, дадени от служител на комисията „Антикорупция“. Няма опасност никой от тримата да се укрие, но има реална опасност всеки от тях да извърши престъпление, ако е на свобода, отсече съдът. Ако на втора инстанция апелативният спецсъд не остави в ареста Харалампиев и Томов, прокуратурата ще поиска отстраняването им от длъжностите в агенцията, обясни прокурор Кънев.", "date": "2018.11.01", "title": "Парите от рушвети за паспорти влагани в биткойни"}
{"url": "https://www.monitor.bg:443/bg/a/view/trymp-se-obadi-na-si-148463", "text": "Президентът на САЩ Доналд Тръмп заяви, че търговските преговори с Китай се \"движат добре\" и планира да се срещне с китайския държавен глава Си Дзинпин на предстоящата среща на Г-20, след като двамата проведоха \"много добър\" разговор, информира \"Ройтерс\".   По-рано китайският премиер Ли Къцян обяви преди американски политици, че Китай и САЩ могат да преодолеят различията и да нормализират отношенията си, ако работят заедно в духа на взаимно уважение. Китай и САЩ влязоха в търговска война, която продължава да се разраства. Тръмп отдавана заплашваше да наложи мита върху китайски стоки за 500 милиарда долара, ако Пекин не предприеме големи промени в политиките си за интелектуалната собственост, трансфера на технологии, достъпа до местния пазар и други. Американският лидер и Си ще участват на Г-20 в Аржентина. Форумът ще започне в края на този месец. \"Тъкмо проведох дълъг и много добър разговор с президента на Китай Си Дзинпин. Ние разговаряхме по много теми, но основно за търговията\", написа държавният глава на САЩ в \"Туитър\". \"Тези дискусии се движат добре, планирани са срещи в рамките на Г-20 в Аржентина. Също добър разговор за Северна Корея\", отбеляза той. Си Дзинпин е заявил, цитиран от CCTV, че е готов да се срещне с Тръмп. САЩ вече наложиха мита върху китайски стоки за 250 милиарда долара, а Пекин отговори с мита върху американски стоки за 110 милиарда долара. Междувременно Лари Кудлоу, икономически съветник на Тръмп, предупреди, че президентът на САЩ ще \"действа агресивно\" срещу Китай, ако търговските преговори завършат без споразумение.", "date": "2018.11.01", "title": "Тръмп се обади на Си"}
{"url": "https://www.monitor.bg:443/bg/a/view/zavisimosti-na-svetlo-148456", "text": "След лавината от фалшиви новини, с които заля публичното пространство в панически опит да омаловажи поредните арести и обвинения в редиците си заради приватизационните далавери, ограбили обществото, олигархията публикува и цял вестник с фейкове. Този път „горивото“ в машината за манипулации на задкулисието и издаваните от него медии беше сипано през присъдружното й НПО - АЕЖ-България. При това, използвайки лицемерно най-светлия празник на българската духовност. Под претекста, че е Денят на будителите, българският клон на Асоциацията на европейските журналисти разпространи вчера брошура с гръмкото име „Печат. Вестник за вестника“ и още по-гръмката заявка за обективен анализ на вестникарския пазар. За да придадат достоверност на тезите си, а и да оправдаят поредния грант, взет от тях, авторите на брошурата са поръчали и представително социологическо проучване за това кои са най-влиятелните обществено-политически издания в страната. Очевидно с идеята да го използват като параван, за да прокарат и НПО-то, и менторите му олигарси и техните издания поредната доза манипулации. Резултатът за инициаторите на целия този фарс обаче е От една страна изследването доказва това, което отдавна повтаряме – че за разлика от медиите на олигархията, издателската ни група „Телеграф медиа“ се издържа изцяло на пазарен принцип от тираж и реклами. Така оборва една от основните опорки на Фабриката за фалшиви новини, структурирана около кръга „Капитал“ на подсъдимия разградски бос Иво Прокопиев. Разбива на пух и прах и друга – че ежедневниците „Телеграф“ и „Монитор“, безкритично поддържали управляващите. То показва, че стоим в златната среда на обективността – разкриваме далаверите и фиктивните реформи, критикуваме, когато е нужно и отчитаме позитивите, когато има такива. Именно затова сме и най-четените, както признават и авторите на брошурата И докато изследването показва, че има защо да се радваме на доверието на читателите си, които са ни поставили в топ 10 на най-четените и влиятелни вестници в страната, то сваля маските на авторите и поръчителите си, разкривайки задкулисните зависимости между тях. Кои са авторите на въпросната брошура? В създаването на материалите в нея и в специалния сайт, направен, за да разпространи и в интернет фалшивата инициатива, продуцирана от кръга „Капитал“, са участвали петима души. на подсъдимия за ЕВН и обвиняем за пране на пари от криминалната приватизация на „Каолин“ Иво Прокопиев, както и с вестника на ортака му – газовия барон Сашо Дончев. Това са Росен Босев и Весислава Антонова – рупори на „Капитал“ и „Дневник“, Илия Вълков и Диян Божидаров, пишещи за в. „Сега“ и Николета Даскалова от присъдружната на „Икономедиа“ организация „Медийна демокрация“, редовно влизаща в ролята на говорител на Фабриката за фалшиви новини. Както можем да се досетим, никъде в брошурата не е упоменато това. Местоработите на петимата са споменати само в онлайн изданието и то не като автори на материалите, а в отделна рубрика „екип“. Това обаче е най-маловажният премълчан детайл в поредния опит на олигархията да заблуди обществото с медийни манипулации. Далеч по-важен е друг момент, който стахановците от АЕЖ-България са се пробвали да заметат – как се финансират медиите, в които те пишат и чиито издатели всъщност са поръчители на въпросната брошура. Вместо това са посветили цяла статия на срива на рекламния вестникарски пазар, който наистина е в криза, тъй като бе сринат именно от медиите на олигарсите Иво Прокопиев, Сашо Дончев и друг подсъдим издател – фармацевтичният бос Огнян Донев. Заради фалшивите новини и манипулации, бълвани от тях и заради корпоративните интереси, защитавани от изданията на въпросните задкулисни тартори. „В последните години, ако някой в България реши да издава печатни медии, то зад това може да има само две обяснения. Или той, чрез другите си по-успешни бизнеси, е решил да финансира защитаването на обществени каузи и да промотира ценности като свобода на словото и плурализъм. Или той, чрез другите си по-успешни бизнеси, е решил да използва медийното влияние, за да търгува с него и да извлича ползи“, пише журналистката от Ивопрокопиевите „Капитал“ и „Дневник“ Весислава Антонова. Антонова всъщност обрисува с втората хипотеза собствения си издател и неговите авери, които използват медиите си в две посоки – за натиск и лобистки интереси в бизнесите си с ВЕИ-та, газ и хапчета, както и като щит срещу Темида и опитите на правораздавателните органи да разнищят бандитската приватизация, подарила им „златни кокошки“ като „Каолин“, „Дамяница“ и „Софарма“ и най-сетне да въздадат правосъдие. Впрочем именно с парите от тези криминално откраднати активи и милиони от газ, лекарства, ток, както и с други непазарни методи като грантове се финансират и в момента медиите, формиращи Фабриката за фалшиви новини. Внимателен прочит на финансовото състояние на „Икономедиа“, който няма да намерите в брошурата, но за сметка на това лъсва в търговския регистър, показва, че продажбата на изданията на групата формира например през 2016 г. Ако се чудите откъде са дошли останалите пари, то далеч по-голям процент можете да откриете в графата „приходи от други дейности“. Какво се крие зад това понятие намираме в статия в самия „Капитал“ от началото на тази година, в която хората на разградския бос се хвалят, че са получили нов тригодишен грант от „Америка за България“ в размер на 500 000 на година. Отделно, за разлика от нас, които нямаме каквото и да било външно финансиран извън чисто вестникарската дейност, получават пари и по грантове от еврофондове, обществени поръчки и редица други занимания, попадащи в общо звучащата графа „други“. Именно този тип неясно и до голяма степен задкулисно финансиране дирижира и медийното поведение на тези издания, които работят не в полза на читателите си, а на издателите си. Срещу тях успешно противостои само една група, чиито издания, както сами признават с изследването си са най-четени и това е „Телеграф медиа“. Именно затова и тя, и издателят й Делян Пеевски е трън в очите на задкулисието. Още повече, че вчера бяха приети окончателно от парламента и внесените от Пеевски и колегите му депутати Йордан Цонев, Велислава Кръстева и Хамид Хамид медийни поправки, имащи за цел да изкарат на светло именно тези прикрити зависимости между непазарно финансиране и редакционна политика на изданията. Това се иска и от самото общество, показва и изследването, цитирано от АЕЖ-България. Според него 52% от българите, четящи вестници, са категорични, че Искате доказателство? Пак го намираме в брошурата, където издателите, за които работят авторите й – Иво Прокопиев и Сашо Дончев, са обрисувани досущ като „честни частници“ от началото на прехода. Да, те са емблематични герои на прехода, но като символи на най-криминалната му част. На бандитската приватизация на Иван Костов, при чието управление покойният ресорен министър беше ноторно известен като „Мистър 10%“ заради отчисленията, правени към кабинета „Костов“ за всяка сделка. Икономиката беше напълно разграбена, националното богатство отиде в ръцете на шепа олигарси като Прокопиев, буквално подарено им от Командира. А същите тези хора открадната бъдещето на децата ни и пенсиите на родителите ни и превърнаха България в пленена от олигархията държава.", "date": "2018.11.01", "title": "Зависимости на светло"}
{"url": "https://www.monitor.bg:443/bg/a/view/boboshevo-chupi-rekord-s-62-ri-motokros-148451", "text": "Бобошево ще счупи отново рекорда за най-дълго провеждано състезание по мотокрос без прекъсване в света. Това ще стане с 62-ото издание на традиционна надпревара по червените склонове над града край Струма пред местността Миладин и тракийската могила този уикенд. Първото е през далечната 1956 г. Организаторите запазват традицията да награждават победителите в отделните класове с дамаджани от прочутото местно вино, а за първите при малките състезатели този приз ще получат родителите им. Те са направили нови промени по трасето, с което то е станало по-технично и ще предложи истински атракции. Сред участниците в Гран при на Бобошево са и някои от лидерите в приключилия вече държавен шампионат. Сред тях са Мирослав Димитров от \"Марица рейсинг\", бронзов медалист в клас МХ65, Живко Иванов (\"Панчо Рейсинг Тийм\"), вицешампион в МХ65 който най-вероятно ще премине в горната категория МХ85. В МХ85 се пускат Християн Георгиев (НСА Моторспорт) и Виктор Бориславов (\"МотоСпорт\" Варна), първи и втори в класа. При 250- кубиковите от МХ2 ще премерят сили някои от най-бързите пилоти - Хакан Халми (МСК Севлиево), шампион в МХ2 Junior, Алекс Димитров (\"МотоСпорт\" Варна) – вицешампион в МХ2, Станислав Цеклеов (АИТ Рейсинг Тийм) – бронзов медалист, Виктор Нейчев (ЕърМакс Рейсинг) – европейски шампион по СуперМото и др. При най-мощните в МХ се очаква участието на Ивелин Манев (Моторейсинг Варна) и на Мартин Тодоров (Еърмакс рейсинг), шампион. В събота програмата включва 2 тренировки за време за всеки клас, а в неделя са квалификациите и състезателните маншове.", "date": "2018.11.01", "title": "Бобошево чупи рекорд с 62-ри мотокрос"}
{"url": "https://www.monitor.bg:443/bg/a/view/viktorio-planiral-ubijstvata-chetiri-dni-148442", "text": "26-годишният Викторио, който се сдоби с три обвинения за убийството на приятелката си, едногодишното си дете и отвличане на таксиметров шофьор, извършил тежките престъпления след няколко дни планиране. Това стана ясно в съдебната зала по време на заседанието за мярката му за неотклонение. Изводът за планиране идва от факта, че четири дни по-рано той е оставил предсмъртно писмо на родителите си, с които се сбогува. Викторио обаче не предприел нищо, а дори опитал да се сдобри с Дарина, с която по същото време се разделили. Причината според него била, че 23-годишното момиче не се грижело добре за малката Никол. Това призна самият той в последните си думи пред съда, който заседаваше по мярката му за неотклонение. Видимо интелигентният млад мъж, който се появи с превръзка на главата заради опита му за самоубийство, разказа последните няколко дни от живота си пред магистратите. Показанията му бяха идеално изпипани и изпълнени с полицейска терминология и подробности. Викторио обясни надълго за всичките си спорове с вече покойната Дарина. Оплака се, че не веднъж е бил гонен от семейното им жилище в \"Надежда\". След всеки спор Дарина обяснявала, че при нея ще дойде \"един приятел, за да не е сама\". По думите на Викторио това не го дразнело. По-скоро се притеснявал, че Дарина не се грижи добре за Никол. Не му казвала кога е яла, акала и дали е спала. Проблем се явявали и сметките, които младият мъж плащал сам. Последният им скандал избухнал именно заради това. Дарина искала да му върне устройствата за прием на интернет. Викторио обаче нямало как да се чува и вижда дъщеря си онлайн. \"Аз повече не искам да те виждам. Няма да виждаш и детето, освен по начина, по който съдът определи\", били последните думи на Дарина. Тя отскубнала детето от ръцете на Викторио, след което той я прострелял два пъти. \"Аз не съм такъв човек. Не може да ми дърпа детето от ръцете\", отговори Викторио. На въпрос от съда дали е използвал пистолета си той отговори хитро, че не си спомня нищо. Само предположи, че може да е нападнат, провокиран или застрашен, че може да изгуби най-ценното си нещо в живота. На въпрос дали съжалява за нещо Викторио отговори - Съжалявам за всичко, но смятам, че по-добър баща от мен за Никол няма да има никога. Младият мъж пожела да излезе от ареста, тъй като се чувствал зле, а и му се налагало да вади хлебарки от главата си. Освен това смятал, че само майка му и баща му могат да го разберат. След кратко съвещание обаче съдът реши, че Викторио трябва да остане зад решетките, докато тече делото срещу него.", "date": "2018.11.01", "title": "Викторио планирал убийствата четири дни"}
{"url": "https://www.monitor.bg:443/bg/a/view/burja-otseche-gora-kraj-venecija-148439", "text": "Двама души бяха премазани рано стурнита днес в собствения се автомобил от столетно дърво, повалено от развихрилата се призори в северозападната италианска алпийска област Вале Д’Аоста буря. Пак в Алпите, в славещия се с природните си красоти район Алта Бадия, урагнен вятър помете и умъртви възрастен мъж, който се качил да оправя потрошения от пороищата покив на дома му. Малко по на юг, до град Болцано, придошъл поток заля път и предизвика катастрофа, в която загина млад водач на лек автомобил. Така само от началото на днешния ден лошото време, което според метеорологичните прогнози няма да остави скоро Италия намира, взе общо четири човешки живота. Като към тях се прибавят покосените от природните стихии през последните пет дни хора, жертвите стават общо двайсет и една! Пак в Алпите, но северозападно от Венеция, ураганен вятър посече сякаш с брадва десетки декари вековна борова гора. Стихията не пожали и смятаните за Божи дар столетни дървета от т. нар. гора на Страдивариус. Именно от нея живелият между ХVI-ти и XVII-ти век прочут майстор на струнни инструменти Антонио Страдивариус е вземал материал за струващите днес милиони евро негови цигулки и виолончела. Благодатната дървесина ползват и негвите наследници – лютиери в Кремона, Бреша, Верона и други италиански градове, които за съжаление вече няма да могат да разчитат на боровете от помляната от вчеерашната буря долина „Фиаме“. Освен дъждове, във високите части на италианските Алпи падна и обилен сняг, който блокира стотици туристи, превзели за празника на Вси светии хижи и заслони.  Но освен в Северна Италия, сутринта лошото време се върна в южната част на страната. В административниия център на о. Сицилия – Палермо се изсипа жесток порой, който затвори подлези по основните пътища и наводни улици, магазини, кафенета и жилища. Огромни вълни пък заляха пристанищата на острова и направиха невъзможно корабоплаването край него.", "date": "2018.11.01", "title": "Буря отсече гора край Венеция "}
{"url": "https://www.monitor.bg:443/bg/a/view/formula-1-stypva-vyv-vietnam-148449", "text": "Общинската управа на Ханой обяви, че е готова да организира старт от Формула 1 за Гран при на Виетнам през 2020 година. За целта вече е сключен договор с новите собственици на Ф1 и с FOM (Formula One Group), компанията, която отговаря за състезанията и контактите с ФИА (Международната автомобилна федерация). За момента този старт е насрочен за началото на календарния сезон - през април. Представителите на ФИА обаче още не на подписали. В началото властите във виетнамската столица Ханой се искали да пуснат трасето край езерото Хьонкьом, недалеч от Стария град, но после решили да го преместят по-близо да стадиона \"Ми Дин\", къзето улиците са по-широки, отколкото в центъра на града. Директорът на състезанията във Формула 1 Чарли Уайтинг посети наскоро Ханой, за да се увери, че всичко ще бъде готово в срок. Част от пистата ще е по съществуващи пътища, но ще се прекарват и нови, които няма да нарушават облика на града. Гран при на Виетнам ще е третата на територията на Югоизточна Азия след тези на Малайзия и Сингапур.", "date": "2018.11.01", "title": "Формула 1 стъпва във Виетнам"}
{"url": "https://www.monitor.bg:443/bg/a/view/karajancheva-otkri-obrazovatelno-sporten-kompleks-148446", "text": "Председателят на Народното събрание Цвета Караянчева преряза лентата на новия Образователно-спортен комплекс Лозенец в столично училище. „Днес присъстваме на откриването на едно архитектурно бижу в този важен ден – Денят на народните будители, в който честваме тези, които ни палят за патриотизъм и просвещение.“, заяви Караянчева преди официалното откриване на учебното заведение. „Завиждам на учениците, които ще учат тук, защото в тази модерна база е чудесно да бъдеш ученик, да се развиваш, да се реализираш. Учениците в „Свети Георги\" няма само да учат, те ще се развиват, ще имат възможност на художествени и музикални изяви.“, допълни председателят на парламента. Модерното съоръжение има басейни с олимпийски размери, както и такива за детската градина, спортни зали – за танци и гимнастика, бойни изкуства, сауна, тенис на маса, фитнес, зала за балет, писта за лека отлетика както и за изложбени и събития. В училището има още множество класни стаи, две библиотеки, зона за почивка, като освен това предстои и изграждането на планетариум, кабинети по готварство. За създаването на комплекса са за вложени над 56 млн. лв. От тях 8 801235 лв. са предоставени от Фонд за устойчиво градско развитие на София – ФУГРС ЕАД, а 8 801 235 лева от Оперативна програма „Регионално развитие“ 2007-2013 г.“ ( 481 049.75 лв от Европейски фонд за регионално развитие и 1 320 185.25 лв. от националния бюджет).  ", "date": "2018.11.01", "title": "Караянчева откри образователно-спортен комплекс"}
{"url": "https://www.monitor.bg:443/bg/a/view/zlatnata-jabylka-trygva-na-nacionalno-turne-148448", "text": "Дългоочакваният анимационен сериал „Златната ябълка“ ще се разходи из по-големите родни градове, за да представи пилотния си епизод. Първата прожекция ще се състои в столицата в betahaus Sofia, а феновете на рисуваните приказки отсега трябва да си запазят датата 16 ноември. Точно седмица по-късно създателите на „Златната ябълка“ ще стиснат ръка на феновете си в Бургас, следват Стара Загора (24 ноември), Пловдив (25 ноември), Велико Търново (6 декември) и Варна (7 декември). Припомняме, че основите на анимираната поредица започнаха да се градят преди повече от три години. „Според това как публиката и инвеститорите ще реагират на този първи епизод, ще стане ясно дали ще получим финансова подкрепа за останалата част от сезона“, обясни наскоро за „Монитор“ Димитър Петров – идейният двигател на „Златната ябълка“, чийто сюжет проследява приключенията на малката буреносна Вихра в търсенето на магичния плод. Глас назаем й дава Поли Генова, а компания в преживяванията на малък екран ще й правят кукерите Бран (Живко Джуранов) и Влад (Момчил Степанов), както и самодивата Тина (Милица Гладнишка).", "date": "2018.11.01", "title": "„Златната ябълка“ тръгва на национално турне"}
{"url": "https://www.monitor.bg:443/bg/a/view/4-sluchaja-na-afrikanska-chuma-v-dobrich-148445", "text": "4 положителни проби за африканска чума са открити при отстреляни диви прасета в област Добрич в едно огнище, съобщи на брифинг зам.-областният управител Красимир Николов, след извънредно заседание на Областния координационен щаб. В събота и неделя се е провел редовен организиран лов за диво прасе в специфично заграждение в местността Зеленка край с. Българево, Каварненско. Съоръжението е с площ 101 хектара. В събота били отстреляни три прасета, чиито проби са отрицателни. В неделя са отстреляни шест животни, като четири от прасетата са дали положителен резултат за африканска чума. Съоръжението е собственост на Ловно стопанство Балчик. Заградено е с ограда и в момента се правят обходи, които да установят дали има пробив в оградата. Този уикенд ще бъдат напълно унищожени всички останали диви прасета в съоръжението, които са около 60, заедно с хищниците – чакали и лисици. Труповете им ще бъдат загробени в специални трупни ями. Отстрелът ще бъде синхронизиран със съседните дружинки. Въпреки че съоръжението е заградено, заразата може да е пренесена по няколко начина, обясни Кр. Николов: от фуража и храната за животните, от хищниците, които обикалят вече ожънатите ниви, а и от самите ловци, ако са ходили на лов в Румъния, където има вече 1 050 огнища. Определени са трите зони за сигурност. 20-километровата инфектирана зона обхваща каварненските села Българево, Топола, Свети Никола, Камен бряг, Хаджи Димитър, Поручик Чунчево и град Каварна. От община Шабла попадат селата Горун, Тюленово, Езерец, Крапец, Ваклино, Дуранкулак и град Шабла. Буферната зона обхваща населени места на още 20-километра разстояние от инфектираната зона, а в последната – надзорна зона, попадат всички останали населени места от област Добрич. От вчера стопаните в Шабленско и Каварненско масово колят домашните си прасета, съобщи Красимир Николов.  По думите му, общият брой на прасетата в частните дворове на двете общини е между 500 и 600. Ловците са споделили за необичайно поведение на болните животни. В неделя едно от прасетата е имало външни признаци на заболяването – пяна по ноздрите. Другото необичайно в поведението им е било, че след стрелба обичайно дивите животни се разбягват, а когато ловците започнали да стрелят, прасетата се скупчили на едно място.           ", "date": "2018.11.01", "title": "4 случая на африканска чума в Добрич "}
{"url": "https://www.monitor.bg:443/bg/a/view/sled-debati-v-parlamenta-ostaviha-ploskijat-danyk-148450", "text": "На второ четене на промените в парламента по промените в Закон за данъците върху доходите на физическите лица (ЗДДФЛ) бе отхвърлено предложението на БСП за преминаване към скала на прогресивно подоходно облагане и плоският данък отново оцеля. От левицата заявиха, че той не изпълнява функциите си и предложиха ставката от 10-процента да се запази за хората с доходи до 3900 лева на месец, за 2 250 000 работещи данъчната тежест да не се променя, а да се увеличи ставката за останалите 47 000 души с доходи над тази сума. Ниското данъчно облагане при преките данъци е изключително, да не кажа единственото, конкурентно предимство на българската икономика, коментира Йордан Цонев (ДПС). Той отбеляза, че именно ниските осигуровки и данъчно облагане правят България атрактивна за IT сектора. Ако плоският данък остане, парите за социална политика ще бъдат повече, смята Цонев. Менда Стоянова (ГЕРБ) отбеляза, че 50 хиляди са заети в сектора на информационните технологии. Точно толкова стана дума, че получават над 3900 лева и ще бъдат облагани с по-високата ставка до 25%, посочи тя. Според нея по този начин БСП да прави равенство, като се взима от по-образованите, по-квалифицираните, по-инициативните, по-работливите, за да даваме на другите, а не със стимулиране на високотехнологичния бизнес. Николай Александров (\"Обединени патриоти\") призова левицата за да не се допусне отново грешка, да се проведе по-широк дебат за данъчната система. Депутатите решиха още данъчните облекчения за деца с увреждания ще се ползват от двамата родители, когато доходите им не позволяват да се приложат от единия. При ползване на данъчните облекчения за млади семейства, за деца и за деца с увреждания, отпада задължението да се прилага писмена декларация от съпруга/та, че същият/ата няма да ползва данъчното облекчение. Подаването на годишната данъчна декларация за самоосигуряващите се лица ще става само по електронен път. Промените да се прилагат и за облекчения за 2018 г. Придобитите облагаеми парични и предметни награди от игри, състезания и конкурси, които не са предоставени от работодател или възложител, ще се облагат с окончателен данък, вместо с данък върху годишната данъчна основа, като се повишава стойността на необлагаемите награди от 30 на 100 лв.", "date": "2018.11.01", "title": "След дебати в парламента оставиха плоският данък"}
{"url": "https://www.monitor.bg:443/bg/a/view/osigurete-komfort-na-kojata-si-s-krem-buteri-za-tjalo-s-podhranvashti-masla-148438", "text": "През есенните месеци грижата за кожата трябва да бъде подплатена със сериозен комплекс от подхранващи масла и съставки, които да поддържат нейната еластичност и мекота и да създават усещане за пълен комфорт. За тази цел изключително подходящи са крем- бутерите на REFAN.  Те хидратират, подхранват, регенерират кожата на тялото и забавят процесите на стареене. Няколко са основните съставки, които ги правят така популярни и предпочитани: Концентрат от кисело мляко –  това е питателна храна с доказан превъзходен ефект върху кожата. Тя става гладка и еластична, хидратирана в дълбочина и възвръща сатенената си мекота. Овлажнява, омекотява и заглажда сухата и проблемна кожа. Какаово масло – наричат го \"храна на боговете\" и притежава уникални козметични свойства. Theobroma cacao е природен стимулант - ускорява клетъчната обмяна, придава блясък и гладкост, подобрява овлажняването и поддържа еластичността на кожата. Масло от карите - съдържа вещества, които стимулират синтеза на собствен колаген, което води до подобряване на структурата на кожата с около 85%. Притежава уникални и невероятно полезни за кожата качества, антиоксидантни свойства и anti age ефект, който изглажда бръчките и забавя процесите на стареене. Има близък до себума състав, който е особено полезен при суха кожа. Крем- бутерите на REFAN се предлагат в богато разнообразие от плодови аромати. Те попиват добре в кожата, без да я оставят мазна. Специална съставка се грижи маслата да проникнат в клетките, без да остават на повърхността на кожата. Кремът се нанася на влажна кожа, за да може да се абсорбира добре и да се постигне максимален резултат - гладка като коприна кожа, подмладена и приятно освежена.", "date": "2018.11.01", "title": "Осигурете комфорт на кожата си с крем-бутери за тяло с подхранващи масла"}
{"url": "https://www.monitor.bg:443/bg/a/view/suhija-dovolen-sled-izmychenoto-klasirane-na-ludogorec-148444", "text": "Сериозна радост имаше в „Лудогорец“, въпреки че тимът за пореден път демонстрира колеблива игра и бе на косъм от отпадане за Купата на България. Шампионите успяха да елиминират носителя на трофея „Славия“ след изпълнение на дузпи, а след драмата треньорът Антони Здравков не пропусна да поздрави играчите си. „Доволен съм, защото не беше никак лесно, но успяхме, коментира след мача Сухия. - Дузпите винаги са били по-специални за играчите, тъй като там се иска повече опит. “Славия” направи добри контри, възползва се от тях, ние създадохме много положения, трябваше да ги реализираме, за да бъде по-спокоен мачът, но не успяхме\", допълни треньорът на „Лудогорец“. В лагера на „белите“ пък съжалиха за изпуснатия шанс, но Златомир Загорчич даде да се разбере, че стои зад играчите си. „Момчетата се бориха здраво, стана хубав мач. Първото полувреме излязохме със страх на терена, но после нещата се подобриха“, заяви треньорът на „Славия“. Така за жребия за 1/4-финалите, който все още не е ясно кога ще се тегли, се класираха ЦСКА, „Лудогорец“, „Черно море”, “Етър”, “Септември”, “Локомотив” (Пд) и “Струмска слава”. Последния тим ще определят тази вечер „Берое“ и „Ботев“ (Пд). Мачовете от 1/4-финалите ще са през февруари.", "date": "2018.11.01", "title": "Сухия доволен след измъченото класиране на „Лудогорец“"}
{"url": "https://www.monitor.bg:443/bg/a/view/london-legalizira-marihuanata-za-medicinski-celi-148443", "text": "Движението за легализация на марихуаната във Великобритания за медицински цели спечели победа.  От първи ноември влезе в сила законът за частичната легализация на марихуаната. Макар сред западноевропейските народи, парламентът на Обединеното кралство да е може би най-стриктен в мнението, че канабисът е опасен наркотик, чиито потребители трябва да бъдат третирани като престъпници, законът влезе в сила.", "date": "2018.11.01", "title": "Лондон легализира марихуаната за медицински цели "}
{"url": "https://www.monitor.bg:443/bg/a/view/18-godishen-arestuvan-gimnazist-izbjaga-prez-prozoreca-na-speshnoto-posle-se-predade-dobavka-148428", "text": "Арестантът -беглец Симеон Симеонов се предаде сам в Първо РУП на благоевградската полиция. Бил се уплашил от арестуването си и затова духнал от спешно отделение, изтъкнал той като мотив за бягството си. Тази сутрин 18-годишният дванайсетокласник от благоевградската гимназия СOУИЧЕ избяга от лекарския кабинет в спешно отделение на благоевградската болница, след като малко преди това е бил арестуван от полицаи с пакетче канабис. Младежът бил откаран в спешен център за извършване на задължителен преглед, а по молба на дежурния лекар са били свалени белезниците. След прегледа е дадено становище, че здравословното му състояние не е в състояние да бъде задържан. Младежът казал,че му е зле, помолил да отиде до тоалетната, като по пътя се вмъкнал в лекарски кабинет с отворен прозорец. Арестантът се спуснал през прозореца, като стъпил на широкия перваз под него, след което скочил на паркинга от 2 метра височина. След това на бегом се изнесъл през паркинга на частната болница и се скрил в близките лозя, в местността Баларбаши. Двамата полицаи го подгонили неуспешно, после се обадили на колегите си за помощ.", "date": "2018.11.01", "title": "Избягалият арестант се  предаде сам в полицията "}
{"url": "https://www.monitor.bg:443/bg/a/view/real-i-barsa-bez-greshka-za-kupata-na-ispanija-148437", "text": "„Реал“ (Мадрид) спечели убедително с 4:0 при гостуването си на третодивизионния „Мелия“ в първи мач от 1/16-финалите за Купата на краля, игран при дъждовно време и тежък терен. Карим Бензема (28), Марко Асенсио (45), Алваро Одриосола (79) и Кристо (90) донесоха победата на мадридчани в дебютната среща на новия наставник Сантяго Солари. “Лос меренгес” преживяха тежки дни след поражението с 1:5 от „Барселона“ и последвалото уволнение на Хулен Лопетеги, като с победата си взеха глътка въздух. Очаква се „Реал“ да назначи нов треньор в следващите две седмици, но не е изключено Солари да продължи да води първия тим за постоянно. Другият фаворит за трофея „Барселона“ също нямаше проблеми и спечели с 1:0 при гостуването си на тима от Сегунда “Б” (трета дивизия) „Културал Леонеса“. Четирикратният пореден носител на трофея игра без основното си ядро футболисти, а техните заместници не показаха почти нищо в нападение. Все пак Клеман Лангле донесе успеха с попадение в 90-ата минута. Треньорът Ернесто Валверде заложи почти изцяло на резерви и момчета от дублиращия тим. Стомилионният Усман Дембеле и Малком получи шанс за изява заедно с позабравения Денис Суарес. Центърът на защитата пък също беше изграден от юноши - Чуми и Куенка.", "date": "2018.11.01", "title": "„Реал“ и „Барса“ без грешка за Купата на Испания"}
{"url": "https://www.monitor.bg:443/bg/a/view/arestuvaha-vinovnite-za-zverskoto-mele-kraj-tulovo-148425", "text": "Полицията в Казанлък задържа виновниците за зверската катастрофа край село Тулово на 27 октомври, където на място загинаха 22-годишният Цанко Павлов и 23-годишната му приятелка Виктория Гьонева. С белезници в ареста са жителите на селото Кольо Колев и Сашо Минчев, за които са събрани достатъчно доказателства, че са карали неосветени каруци по пътя между Казанлък и Стара Загора в тъмната част на денонощието и по този начин са причинили челния сблъсък между „Фолкваген голф“-а на Павлов и Мерцедес, каран от казанлъчанин към 19,15 часа. Колев е бил с каруца, теглена от два коня, а Минчев е бил с направена за кушии двуколка. И двамата роми са напуснали местопроизшествието веднага след катастрофата, те са били открити по събрани показания от техни приятели от Мъглиж, където са направили опит същия ден да се укрият и заличат следите. Каруците са били забелязани от свидетел, който е подал сигнал на телефон 112 да инцидента и оказал първа помощ на леко ранения водач на Мерцедеса. Момчето и момичето са починали на място, заради гибелта им в понеделник, когато беше погребението им в Казанлък обявиха еднодневен траур. Майката на Виктория, известната в Казанлък поетеса Янка Гьонева публикува в личния си фейсбук профил „Снощи,при катастрофа почина дъщеричката ми Виктория! Не зная как ще продължа живота си за напред,но зная,че няма Бог и няма справедливост! Вики...следвай светлината...Обичаме те с кака!! Много...много !!!“. Роденият на 18 юни 1996 година Цанко е бил студент в софийския Технически университет, преди това е завършил казанлъшката професионална гимназия Иван Хаджиенов. В личния си профил няколко дни преди трагичната си гибел младежът е написал като свой девиз „Съдбата помага на силните!“.На свой ред пак в профила си Виктория се е представила с думите: „Това, което мислите за себе си, е много по-важно от това, което другите хора мислят за вас. Очаква се от прокуратурата да поискат оставането на двамата каруцари за постоянно в ареста, жители на Казанлък настояват за цялостна забрана движението на каруци по улиците на града и по пътя към областния град.", "date": "2018.11.01", "title": "Арестуваха виновните за зверското меле край Тулово"}
{"url": "https://www.monitor.bg:443/bg/a/view/prokuraturata-predloji-sporazumenie-ot-po-1-5-g-zatvor-na-trafikanti-na-hora-148430", "text": "Споразумение за ефективни присъди от по 1, 5 година е предложила пазарджишката прокуратура на петимата подсъдими Никола Спасов, Апостол Кечев, Фарук Уафа, Марио Йорданов и Йордан Найденов по делото за трафика на мигранти, при който загинаха 10 души-пакистанци, афганистанци и сириец на автомагистрала „Тракия“. Трагедията се разигра на 4 юни м.г. на 98-ия километър на аутобана недалеч от пазарджишкото село Мало Конаре в посока София. Четирима от обвиняемите се съгласиха, но афганистанецът Фарук Уафа отказа с мотива, че не е  участвал в трафика. Той не се признава за виновен. Съдията по делото обясни на адвокатите, че при това положение за всеки един от четиримата подсъдими-Спасов, Кечев, Йорданов и Найденов, склонни на споразумение, ще трябва да се образува ново дело. Делото за трафик, което се води в момента, пък ще продължи по общия ред, но ще бъде прекратено спрямо 4-мата, съгласни да се споразумеят с държавното обвинение. Никола Спасов, Апостол Кечев и афганистанецът Фарук Уафа са обвинени в трафик на хора в съучастие, като Фарук е привлечен и заради намерено в дома му малко количество марихуана и синтетични наркотици. Срещу Кечев пък е повдигнато второ обвинение за причиняване на смърт по непредпазливост при пътно-транспортно произшествие, тъй като е предоставил за управление буса на непълнолетен и неправоспособен водач, което е довело до смъртта на 10-те. Сред тях бе и 16-годишният водач на микробуса, който най-вероятно е заспал на волана и е ударил возилото в крайпътна топола.", "date": "2018.11.01", "title": "Прокуратурата предложи споразумение от по 1,5 г. затвор на трафиканти на хора"}
{"url": "https://www.monitor.bg:443/bg/a/view/bohemska-rapsodija-n-ebiografichen-gydel-za-vseki-meloman-148434", "text": "Да направиш филм за Фреди Меркюри, се оказва също толкова сложно, колкото и да му потърсиш заместител на сцената – може и да намериш някаква формула за успех, но резултатът за феновете винаги ще оставя послевкус на неудовлетворение. Новината, че към големия екран се отправя „Бохемска рапсодия“ предизвика истински ентусиазъм сред заклетите меломани. Още повече, когато имаме предвид, че Брайън Мей и Роджър Тейлър са продуценти на заглавието. Поглед „зад кулисите“ в живота на Фреди – това си представяха мнозина, когато вървеше промокампанията на „Бохемска рапсодия“. Като добавим към тази рецепта и обилното количество хитове на Queen, лентата имаше потенциала да се превърне във Филма на годината Надали. „Бохемска рапсодия“ несъмнено е задължителна за всеки фен на Queen. Саундтракът, напълно очаквано, ще ви накара да се изправите насред киносалона и да ръкопляскате в еуфория след всяко изпълнение на екранната банда (всъщност са използвани реални записи на Queen), състояща се от Реми Малек (Фреди Меркюри), Джоузеф Мазело (Джон Дийкън), Бен Харди (Роджър Тейлър) и Гуилин Лий (Брайън Мей). И четиримата се справят отлично в ролите си. Особено място в сърцето обаче си дълбае Малек, който успява да изкопира и най-дребните жестове на легендарния фронтмен – дори и с огромната зъбна протеза, която допълнително засилва приликите помежду им. „Бохемска рапсодия“ гъделичка сетивата на зрителите и с приятно, ненатрапчиво чувство за хумор. Поставена във вакуум – встрани от пристрастията ни към Queen и Фреди, лентата е хаотична, но в по-голямата си цялост – добра. Факт е обаче, че когато претендира за екранизирана биография на Меркюри, тя подвежда в известна степен феновете му. Драмата е по-важна от акуратността в представените събития – това мото явно следва Брайън Сингър, който е подписан като единствен режисьор на заглавието. Това далеч не е така, тъй като той бе отстранен от проекта поради системно неприсъствие на сета. По думите на продуцентите обаче нанесените промени след неговото уволнение не са толкова съществени, така че именно той би отнесъл всеки позитив и всяка критика към „Бохемска рапсодия“. Драма има, но тя е хронологическа – част от житейските събития (и то съвсем не маловажни) са разместени с цел съспенс. Самият Фреди в един момент е представен като типичната рок звезда. Алкохол, наркотици, рокендрол и разврат – стига толкова. Оказва се, че ключови моменти от живота му не са сметнати за достатъчно важни за реализирането на лентата, като те по-скоро служат като фон на основния сюжет. Музикална биография на Queen – така трябва да звучи дефиницията на „Бохемска рапсодия“. Филмът не представя точно историята на Меркюри, но за сметка на това дава на зрителите изключително ценен поглед върху работата на групата извън сцената. Как се създават някои от най-големите им хитове? Каква е динамиката между музикантите? Какви чувства ги владеят до кулминацията – благотворителния концерт Live Aid през 1985 г.? Това са въпросите, чиито отговори търси филмът, пък макар и през погледа на Фреди. „Бохемска рапсодия“ тръгва по българските кина от утре, като очакванията са да събере общо 35 милиона долара от световния боксофис през уикенда.", "date": "2018.11.01", "title": "„Бохемска рапсодия“: НЕбиографичен гъдел за всеки меломан"}
{"url": "https://www.monitor.bg:443/bg/a/view/goljamo-predlagane-svalja-naemite-na-luks-ofisite-148431", "text": "Голямо предлагане на офиси започва да сваля наемите на офисите от най-висок клас, смятат от една от консултантските фирми у нас. Прогнозата е понижаването на арендите на лукс имотите от сегмента да започне най-късно от средата на 2019 г. Офертите за наемане в центъра на София в момента са около 15 евро/кв. м, а в останалите най-търсени зони като бул. „Цариградско шосе“ и бизнеспарка те са между 12 и 14 евро за единица площ. Към момента в проект или в строеж са над 600 000 кв. м, които се очакват на пазара до края на 2021 г. Ако всички проекти бъдат реализирани в заявените срокове, през следващите четири години ще излязат площи, които обичайно се усвояват за поне шест години. В следващите години се очаква и по-нисък дял на заетите площи в сегмента, смятат от Cushman&Wakefield Forton. По данни на компанията през 2018 г. в София са завършени или се очаква да влязат в експлоатация близо 180 000 кв. м офиси, като част от тях може да бъдат отложени за началото на 2019 г. Подобни обеми от ново строителство показват, че пазарът е близо до точката на насищане и досегашната тенденция на нарастващи наеми и по-малко свободни площи се обръща. „Последните години бяха силни за пазара на офис площи, но този период е към края си - икономическият растеж се забавя, безработицата в София и в страната е близо до исторически най-ниските си нива, лихвите ще нарастват. Това което в комбинация с увеличаващото се предлагане ще постави пазара под натиск“, смята Михаела Лашова, изп. директор на консултантската компания. Към деветмесечието на 2018 г. в София делът на свободните площи клас А и Б се задържа на 9.5% при подписани договори за наем на 130 300 кв. м. Нетно усвоените площи за периода обаче са малко под 54 000 кв. м, тъй като основната част от договорите са за офиси в строеж. Инвестиционният пазар, който през 2018 г. е движен основно от сделки с офис площи, също забавя активността си. След сделките за първокласни активи, като Polygraphia Office Center, Megapark и Millennium Center през третото тримесечие преобладаваха по-малки транзакции, основно за активи с потенциал за развитие и покачване на стойността. „Силното първо полугодие на пазара сред много собственици на бизнес сгради. Това блокира пазара въпреки наличието на почти 1 млн. кв. м първокласни площи в София“, коментира Явор Костов, мениджър „Капиталови пазари“ в консултантската компания. В периода януари-септември са приключени транзакции с офис площи за над 227 млн. евро, което е над два пъти по-голям обем в сравнение с предходната година. Офис площите остават водещ сегмент на пазара на бизнес имоти с над 55% от общия обем на сделките. или около 2% от всички площи в сегмента. В това число влизат и канторите от този тип, с допълнително обслужване. Основните ползватели на тази концепция са компании от бързо растящия IT сектор и за това сегментът се разраства бързо, като очакванията са за увеличение на тези площи с до 50% към края на 2019 г. Традиционно в такъв тип площи се трансформират по-нисък клас офисни или индустриални сгради в центъра на града или на локации с лесен достъп. Прогнозите са в близките години тази концепция ще навлезе и при по-високия клас офис сгради, като част от площите в тях ще започнат да се предлагат като споделени офиси. Тази тенденция би могла да се ускори и с навлизането на големи оператори в сегмента, които вече присъстват в Централна и Източна Европа.", "date": "2018.11.01", "title": "Голямо предлагане сваля наемите на лукс офисите"}
{"url": "https://www.monitor.bg:443/bg/a/view/nad-100-ubiti-jurnalisti-ot-nachaloto-na-godinata-148429", "text": "Над 100 журналисти и служители в медии са убити в 36 страни по света от началото на 2018 г., ъобщи в Женева неправителствената организация Press Emblem Campaign. „За 10 месеца на тази година броят на журналистите вече надхвърли данните за миналата година. От януари 106 журналисти и служители в медиите са убити в 36 държави“, отбеляза организацията, припомняйки, че през цялата 2017 г. са регистрирани общо 99 подобни убийства. Първите три страни в негативната класация по броя на жертвите през тази година са Афганистан (17), Мексико (15) и Йемен (8). Обявяването на данните е във връзка с 2 ноември, когато се чества Международният ден за прекратяването на безнаказаността за престъпления срещу журналисти.  ", "date": "2018.11.01", "title": "Над 100 убити журналисти от началото на годината"}
{"url": "https://www.monitor.bg:443/bg/a/view/sindikat-pribra-nad-8-000-leva-ot-uchiteli-za-obuchenie-bez-da-im-izdade-nikakyv-dokument-148415", "text": "Над 90 учители от Добрич и от община Генерал Тошево платиха на местната структура на синдикалната организация Съюз на българските учители /СБУ/ – Генерал Тошево по 90 лв. за обучение, без да получат никакъв документ. За това разказаха пред „Монитор” разочаровани и разтревожени педагози от Добрич. Общо платената от всички учители сума надвишава 8000 лв.  За 27 и 28 октомври били насрочени предварителни курсове за повишаване квалификацията на учители – придобиване на пета и четвърта Професионално квалификационна степен /ПКС/, организирани от СБУ. Лектор на обучението бил доц. Ивайло Прокопов от Софийски университет, а учителите щели да получат Свидетелствата си за ПКС от СУ. Тъй като повечето от кандидатите били от община Генерал Тошево, било решено обучението да се проведе там. „Бяхме над 90 човека – около 30 от Добрич, останалите от Генерал Тошево и околностите. Трябваше да се явим в 10 часа, като задължително условие беше да носим въпросните 90 лева. Събрахме се в голямата зала на общината, която едва ни побра. Преди това се наредихме на дълга опашка, за да платим таксата. Парите събираше местната лидерка на СБУ в Генерал Тошево. Тя ни ги вземаше, записваше ни трите имена на един списък – и толкова. Нито касов бон, нито пък каквато и да било квитанция. А едно от условието за придобиване на ПКС е представяне на документ за платена такса”, разказват учителки. Парите били събирани в продължение на 40 минути. Педагозите получили нов удар, като разбрали, че заветното Свидетелство щели били да получат около Коледа на 2019 г. Доц. Прокопов обяснил, че изпитите за пето и четвърто ПКС са през октомври догодина, а до края на декември 2019-а ще им бъдат изпратени и Свидетелствата от Софийски университет. Освен това, твърдят учителките, обучението на кандидатите за пета ПКС продължило около 15 минути. Доцентът им казал, че трябвало да подготвят два план-конспекта на два урока и им казал „довиждане”. На тези от четвърта ПКС отделил малко повече време – около 30-40 минути. Обяснил им, че трябва да си изберат две теми за домашно и да ги напишат. Твърдо заявил, че в неделя няма да ги вика и подчертал, че това е първото и последното му виждане с кандидатите за ПКС. „А пишеше, че обучението е два дни”, недоволстват учителите. Част от тях вече са се отказали от придобиването на ПКС. Но се чудят дали и как ще получат парите си обратно. Потърсихме за коментар Павлина Димова, лидер на СБУ в Добрич. „В отпуск съм и съм в Германия. Разбрахме се с колежката от Генерал Тошево предварителният курс да се проведе там, тъй като кандидатите бяха повече. Като се върна, ще събера всички колеги, които не са се отказали и всеки от тях ще получи квитанция за внесената сума. На останалите парите ще бъдат върнати. Гарантирам на 100 процента”, заяви Павлина Димова и призна, че самата тя също е получила обаждания от учители, които се отказват да продължат.  ", "date": "2018.11.01", "title": "Синдикат прибра над 8 000 лева от учители за обучение, не издал квитанции "}
{"url": "https://www.monitor.bg:443/bg/a/view/neftohimik-2010-aut-ot-shampionskata-liga-148435", "text": "Носителят на титлата при мъжете във волейбола \"Нефтохимик 2010\" отпадна от Шампионската лига на Европа. Това стана, след като бургаският тим, воден от треньора Найден Найденов, загуби с 0:3 (-17,-22,-22) реванша с \"Войводина\" в Нови Сад. В първия мач у дома бургазлии паднаха с 2:3. В Нови Сад само през третия гейм играта беше равностойна. В него нашият шампион водеше с 10:7, но домакините направиха обрат и взеха своето. През първите два те имаха явно предимство и диктуваха интригата в залата. За \"Нефтохимик\" най-резултатни бяха Дмитри Яковлев и Николай Къртев с по 9 точки. За \"Войводина\" със 17 пък се отличи Дмитро Виетски. В следващия кръг сръбският шампион среща френския \"Шомон\", воден от Силвано Пранди с Мартин Атанасов в състава. \"Нефтохимик\" пък продължава в турнира за купата на CEV. По същото време Розалин Пенчев стана топреализатор за бразилския СЕСК при победата с 3:0 (19, 25, 23) над \"Сиудад Волей\" (Арж) за \"Копа Либертадорес\". Националът ни записа 11 точки (2 аса), толкова направи и Джалма Морейра. СЕСК е лидер в групата с 9 т. от 3 победи.", "date": "2018.11.01", "title": "\"Нефтохимик 2010\" аут от Шампионската лига"}
{"url": "https://www.monitor.bg:443/bg/a/view/remontite-po-hemus-i-trakija-prikluchvat-do-kraja-na-noemvri-148436", "text": "Ремонтите на виадуктите по автомагистралите „Хемус“ и „Тракия“ продължават и ще приключат преди зимата, съобщи председателят на Управителния съвет на Агенция „Пътна инфраструктура“ инж. Светослав Глосов в сутрешния блок на бТВ. В момента се ремонтират 4 мостови съоръжения на АМ „Хемус“, както и тунел „Витиня“ в тръбата в посока София. До средата на ноември се предвижда да приключи работата по мостовите съоръжения, за да има нормална проходимост през зимата. На АМ „Тракия“ се ремонтират също 4 виадукта, които не са обновявани от построяването им преди повече от 30 години. За улеснение на трафика в петък и неделя на местата, където е възможно се осигуряват две ленти за движение в посока. Съответно в петък на излизане от София в посока Бургас и Варна има по две ленти на АМ „Тракия“ и АМ „Хемус“, в района на ремонтите, а в неделя, когато шофьорите се прибират се осигуряват две ленти за София, обясни инж. Глосов. Той подчерта, че през пролетта ремонтите по съоръженията на двете магистрали ще продължат и това се прави за сигурността на пътуващите. Председателят на УС на АПИ посочи, че участъкът между Чирпан и Стара Загора на АМ „Тракия“, в който скоростта на движение е ограничена до 90 км/ч заради частични пропадания, е строен през 2005-2007 г. Впоследствие се е появил проблема с неравностите по настилката, което се дължи на пропуски при проектирането на отводняването в участъка. Когато е правена магистралата и когато са се появили пропуските не е поискано от фирмата в рамките на гаранционния срок да бъде отстранен дефектът, каза инж. Глосов. За подобряване на състоянието му трябва да се направи поетапен ремонт, а необходимите средства са поне 60 млн. лв. Относно участието на „Джи Пи Груп“ в обществената поръчка за изграждането на тунел „Железница“ председателят на УС на АПИ заяви, че в агенцията не е постъпвало официално заявление от дружеството, че се отказва от проекта. Той посочи още, че във Върховния административен съд има жалба от друг участник в обществената поръчка и докато съдът не се произнесе нищо не може да се предприема. Длъжни сме да спазваме закона. Ако ВАС потвърди правността на решението на АПИ за класиране на „Джи Пи Груп“, тогава ние ще ги поканим, такъв е законът. Ако те депозират отказ от изпълнение и от подписването на договор, тогава сме длъжни да поканим втория в класирането, обясни инж. Глосов. По повод становищата на Института по пътна безопасност, свързани с пътната сигнализация, инж. Глосов подчерта, че констатациите на организацията са субективни, тъй като поставянето на знаци не е самоцел и не се решава само от пътната агенция. Знаците се поставят, съгласувано с органите на МВР, респективно пътна полиция и представител на този институт е оглавявал доскоро структура, която е съгласувала поставянето на пътните знаци.", "date": "2018.11.01", "title": "Ремонтите по „Хемус“ и „Тракия“ приключват до края на ноември"}
{"url": "https://www.monitor.bg:443/bg/a/view/kejti-holms-se-sgodi-148427", "text": "Папарашка снимка на актрисата Кейти Холмс с годежен пръстен разбуни духовете в социалните мрежи. Мнозина побързаха да поздравят 39-годишната красавица и половинката й и колега Джейми Фокс за щастливата новина. Говорителят на Холмс обаче тушира слуховете за сватба между двамата. „Кейти не е сгодена за никого, освен за екранния си годеник, изигран от Джери О` Конъл“, заяви той. Макар чаровната брюнетка наистина да си партнира с О` Конъл за предстоящата лента „Тайната“, не е изключено с Фокс да организират годеж или дори вече да са си казали заветното „да“. Звездната двойка все още пази строга потайност относно отношенията си. След снимките на плажа те се срещаха само в домовете си. Но тази година отидоха няколко пъти на ресторант и дори се видяха с приятели“, издаде близък до актрисата пред сп. People. Припомняме, че слуховете за връзката на Холмс и Фокс датират от 2013 г. Пословичната потайност на звездата от сериала „Кръгът на Доусън“ и носителя на „Оскар“ бе провокирана от споразумение за дискретност, сключено при развода на актрисата с Том Круз. Тя получи 50 милиона долара срещу обета да мълчи за връзките си в продължение на 5 години, а срокът изтече в края на миналия юли.", "date": "2018.11.01", "title": "Кейти Холмс се сгоди"}
{"url": "https://www.monitor.bg:443/bg/a/view/stachka-v-gugyl-148432", "text": "Безпрецедентна стачка в \"Гугъл\" заради отношението към жените в компанията. Служители на \"Гугъл\" в целия свят започват безпрецедентна серия от стачки в знак на протест срещу отношението спрямо жените в компанията. Исканията са за съществени промени в начина, по който се разглеждат сигналите за сексуален тормоз. Протестиращите настояват да се спре т. нар. \"принудителен арбитраж\", което ще даде възможност на потърпевшите да съдят извършителя на посегателството.\"Принудителният арбитраж\" е обичайна клауза в договорите на работещите в Силициевата долина, съгласно която споровете се решават вътре в компанията, а не по други начини като например чрез съд. Критиците твърдят, че тази клауза се използва не само за да предпази репутацията както на компанията, така на и обвинения, но и за бъдат накарани жертвите да мълчат, без да имат право да обжалват решението или да предприемат по-нататъшни действия.  Главният изпълнителен директор на \"Гугъл\" Сундар Пичай заяви, че подкрепя исканията. В компанията се надигна гняв, след като миналата седмица стана известно, че Анди Рубин, известен като създател на мобилното приложение \"Андроид\", е получил 90 милиона обезщетение, напускайки компанията заради обвинения в сексуален тормоз. Рубин отхвърля обвиненията. Във вторник Ричард Девол, друг висш служител на компанията, също напусна, след като отправи нежелани подхвърляния към жена, която наскоро интервюирал за работа в изследователската лаборатория, която той ръководи. Той не коментира оставката си, но по-рано нарече инцидента \"грешка в преценката\". Поне още 48 други служители са уволнени за сексуален тормоз, но без да получат обезщетения. Протестиращите служители са открили акаунт в Туитър, наречен @googlewalkout , който следи как вървят протестните действия в различни офиси на \"Гугъл\" по света.", "date": "2018.11.01", "title": "Стачка в „Гугъл“"}
{"url": "https://www.monitor.bg:443/bg/a/view/levski-poiska-reformi-v-bfs-i-sydijski-ostavki-148417", "text": "„Левски“ реагира остро след отпадането си от турнира за купата на България, обвини домакините от „Черно море“ в натиск върху съдиите, а рефера Ивайло Стоянов посочи сред основните виновници за загубата. В отворено писмо до президента на БФС Борислав Михайлов, изпълнителния директор на централата Борислав Попов и спортния министър Красен Кралев, „сините“ твърдят също, че са били ощетени на стадион \"Тича\", като разкриха за нередности, които по думите им едва ли са описани в доклада на делегата. Чрез декларацията УС на „Левски“ поиска незабавно отстраняване на шефа на реферите Йордан Сталев и обяви, че не желае Георги Кабаков, Станислав Тодоров и Ивайло Стоянов да ръководят повече мачове на тима. Стоянов  бе изваден от нарядите за предстоящите кръгове в Първа и Втора професионални лиги, а двубоя на „сините“ срещу „Ботев“ (Пд) в неделя бе поверен на Никола Попов. „Новият шеф на съдийската комисия се оказа поредният провал. И като първа стъпка трябва В настоящия шампионат вече няколко пъти сме сериозно ощетявани и вече не един път сме изказвали своето несъгласие“ посочиха „сините“, като се аргументираха със случилото се на стадион „Тича“. „Още преди започване на мача домакините разполагат свои охранители пред съдийската стая, а хора от ръководството изпровождат отборите към игрището. Теренът е нарочно подготвен в ужасно състояние и домакините играят брутално грубо, в резултат на което са контузени сериозно двама наши основни играчи. Жълтите картони са раздавани срещу нас като бонбони на детски празник. Футболист на отбора домакин организира провокации към нашите привърженици и футболисти в края на мача. И най-фрапиращото, неотсъдена неоспорима дузпа“, категорични бяха от „Герена“. Ръководството на „сините“ пожела, ако БФС не може да се справи с организацията на съдийството и първенството по честни и справедливи критерии, да остави или професионалната футболна лига да се занимава с това или да се наемат външни специалисти. „Битката явно се води по маси, а не на футболния терен. Ние не искаме да толерираме това. Уморени сме, но няма да се предадем. В края на миналата година вие получихте нашия кредит на доверие. Сега е време да покажете дали сте част от статуквото или милеете за футбола“, поискаха от „Левски“.", "date": "2018.11.01", "title": "„Левски“ поиска реформи в БФС и съдийски оставки"}
{"url": "https://www.monitor.bg:443/bg/a/view/protesti-zaradi-smyrtta-na-gryk-v-albanija-148416", "text": "Полицията в Северна Гърция използва сълзотворен газ и светлинни гранати по време на протест по повод застрелването на етнически грък в Албания, предаде Асошиейтед прес. През уикенда албанската полиция застреля Константинос Кацифас, който има гръцко и албанско гражданство, като съобщи, че преди това той е открил огън срещу полицаи в село в Албания, населено с етнически гърци. Гръцкото правителство призова Албания да предостави повече информация по случая, а смъртта на Кацифас предизвика няколко протеста, главно на привърженици на гръцки крайнодесни политически групи. Неколкостотин души участваха в митинг в Солун в сряда вечерта. Напрежението се покачи, след като полицията блокира достъпа до албанското консулство и попречи на протеста. Посланичката на Гърция в Тирана е била извикана за втори път във външното министерство на страната. Причината за това са били последните събития в Гърция, където бе получен сигнал за бомба в посолството на Албания в Атина. При протестите пред посолството и консулствата на Тирана се стигна се и до запалване на албанското знаме.", "date": "2018.11.01", "title": "Протести заради смъртта на грък в Албания"}
{"url": "https://www.monitor.bg:443/bg/a/view/vladika-se-pokloni-pred-pametnika-na-djado-metodij-148423", "text": "Заупокойна литургия в памет на блаженопочившия първи старозагорски владика Методи Кусев отслужи край гроба му на Аязмото на 1 ноември в Деня на народните будители старозагорският митрополит Киприан. Владиката се поклони пред паметника на създателя на парка, изваян от проф. Владимир Старчев в началото на една от алеите, и със свещенници от епархията продължи с молебен за здраве и благоденствие на паството си. „Имайки пред себе си примера на нашите родни будители, да молим Господа да ни укрепява в християнския живот.  Именно примерът на будителите може да ни вдъхнови да водим истински християнски живот. В духа на техния свещен завет да подражаваме на делата им на ползу роду български“, призова владиката. В шествието и молебена се включиха стотици старозагорци, сред тях бяха тазгодишните носители на наградите „Анастасия Тошева“ и „Будител“.", "date": "2018.11.01", "title": "Владика се поклони пред паметника на дядо Методий"}
{"url": "https://www.monitor.bg:443/bg/a/view/atakuvaha-policejski-patrul-sys-satyr-148426", "text": "Мъж на ок. 30 години е нападнал със сатър полицай от патрул на ОДМВР в Шумен в централната част на града, съобщиха за \"Агенция Монитор\" очевидци. Нападателят е задържан, но според неофициална информация полицаят е ранен, а едно от стъклата на полицейската кола е строшено. Нападението е станало в ранния следобед в четвъртък на бул. \"Велики Преслав\" в близост до търговския комплекс \"Сити център\". По първоначални данни патрулът се е движел по булеварда в посока кв. \"Дивдядово\", когато униформените забелязали по тротоара вдясно мъж, който размахвал брадва и буйствал нещо до кръстовището с ул. \"Победа\". Патрулиращите полицаи незабавно спрели, но когато се приближи към мъжа, той им посегнал с брадва. Нападателят бил обезвреден и проснат на земята, но в схватката пострадал единият от полицаите. Служителят на МВР имал наранявания по крака и ръката. На мястото на инцидента има и осколки от натрошено автомобилно стъкло. Районът е отцепен, а полицаи извършват в момента оглед на местопрестъплението. Очевидецът на инцидента Даниел Дочев е направил снимка, на която се вижда мъж, притиснат към тротоара от полицай. 37-годишен полицейски служител е пострадал при обезоръжаване на психично болен мъж, потвърди малко по-късно следобед говорителят на ОДМВР Ася Йорданова. Тя съобщи и подробности за нападението. След спиране на полицаите мъжът от тротоара, който бил във видимо неадекватно състояние метнал по предното стъкло на патрулката сатър и натрошил стъклото. При падането сатърът наранил в областта на коляното и ръката 37-годишния полицай Димитър Димитров. Буйстващият мъж се опитал неколкократно да нанесе удари с нож по полицай Димитров и по колегата му Севдалин Илиев. В суматохата успял да си вземе сатъра и да го хвърли втори път по патрулката, счупил и задното стъкло. Тогава бил задържан. Няма други пострадали освен полицая от патрулката. Минути след инцидента на бул. \"Велики Преслав\" в дежурната част на ОДМВР бил приет сигнал от мъж, който съобщил, че синът му , който е с психични проблеми е напуснал дома им с нож и сатър. По думите на бащата синът бил опасен и неадекватен. Преди това се държал агресивно и към съпругата му. Задържаният нападател се оказал и въпросният син. Откаран е с екип на ЦНСМ в болницата в Шумен, а оттам след консулт с психиатър е бил настанен за лечение в държавната психиатрична болница в Царев брод. В МБАЛ- Шумен за преглед са откарани двамата полицейски служители. Раните в областта на коляното и ръката на полицай Димитров са обработени, изчакват се резултати от рентгена. На място се извършва оглед, допълни Ася Йорданова.", "date": "2018.11.01", "title": "Атакуваха полицейски патрул със сатър"}
{"url": "https://www.monitor.bg:443/bg/a/view/ribar-zagina-ot-voltova-dyga-kraj-jp-kolovozi-148424", "text": "Рибар загина на място при разразила се волтова дъга в землището на новозагорското село Съдиево. Трагичният инцидент с 51-годишният сливналия Господин Господинов е станал рано заранта на 31 октомври докато мъжът се местел от другата страна на напоителен канал, където с приятели отишъл от вечерта на риболов. Дългият 6 метра рибарски пръст се заплел в контактната мрежа на жп-коловоза и дъгата буквално изгорила ръцете и тялото му от кръста нагоре. По жиците преминава ток с напрежение от 25 киловолта, коментират запознати. По думите им най-вероятно прътът е бил от карбонови влакна, които са силен проводник. Мъжът не е имал никакъв шанс за спасение по думите на лекарите, в изключително редки случаи засегнатите от волтовата дъга успяват да оцелеят но остават обикновено без крайници. Дългогодишни рибари припомнят, че по идентичен начин преди години загина един от секретарите на вестник „Стандарт“,който бил на риболов край топлото езеро на ТЕЦ „Марица изток-2“ и карбоновият му прът се закачил в жиците на 110-киловолтов далекопровод. Сигналът за трагичния инцидент е бил подаден към 08,00 часа на 31 октомври, а при пристигане на място спешните медици само констатирали леталния изход. Тялото  е откарано за аутопсия.  Назначена е съдебномедицинска експертиза по образуваното досъдебно производство.", "date": "2018.11.01", "title": "Рибар загина от волтова дъга край жп коловози"}
{"url": "https://www.monitor.bg:443/bg/a/view/uajnstijn-obvinen-v-seksualno-posegatelstvo-vyrhu-16-godishna-148421", "text": "Бивш фотомодел от Полша обвини холивудския продуцент Харви Уайнстийн се е опитал насила да я склони към интимна близост, когато е била непълнолетна, предадоха световните агенции. Жената, чието име не се съобщава, се е обърнала към съда в нюйоркския район Манхатън. Тя твърди, че се е запознала с Уайнстийн на парти в Ню Йорк през 2002 година, когато била 16-годишна. Продуцентът предложил на момичето, което искало да стане актриса, да се срещнат след няколко дни на работен обяд. Но вместо това я отвел в нюйоркската си квартира.  Там Уайнстийн пристъпил към агресивни и сплашващи опити да я склони към нежелана близост, за да може да получи кариера на актриса. Жената се съпротивлявала и му отказала, което вбесило продуцента, но той все пак я оставил да си замине, се казва в съдебните документи. След това Уайнстийн в продължение на 10 години се опитвал да постигне близост с нея и дори й дал да се снима в епизодична роля в един от неговите проекти. Но продуцентът на успял да постигне своето. Адвокатът на Уайнстийн Бен Брафман определи обвиненията като изфабрикувани и несъответстващи на действителността.", "date": "2018.11.01", "title": "Уайнстийн обвинен в сексуално посегателство върху 16-годишна"}
{"url": "https://www.monitor.bg:443/bg/a/view/na-86-g-si-otide-teodoro-petkof-148419", "text": "На 86-годишна възраст след дълго боледуване почина венецуелският политик, бивш партизанин и журналист Теодоро Петкоф. Това съобщи основаният от него вестник \"Тал куал\", цитиран от АП. Петкоф, син на българин и на полякиня от еврейски произход, емигрирали във Венецуела, започва да се занимава с политика още като студент. Присъединява се към комунистическата партия и се включва през '50-те години във въоръжената съпротива срещу диктатора Маркос Перес Хименес. Прекарва три години в затвора, откъдето бяга два пъти. Първия път се измъква през тунел и се слива с участници в карнавал по улиците на Каракас. Втория път повръща кръв, която е погълнал предварително, за да симулира болест, изпратен е в болницата към затвора и успява да се спусне по въже от прозорец на седмия етаж на сградата. Петкоф продължава с въоръжената бунтовническа дейност срещу подкрепяното от САЩ демократично правителство, дошло на власт след падането на Перес Хименес през 1958 година. Бунтовниците ограбват банки, отвличат бизнесмени и влизат в стълкновения с войници. Започва да се занимава с журналистика в средата на '60-те, когато пише за вестника на комунистическата партия в Каракас, но с времето се разочарова от съветския модел, който смята за авторитарен. Бунтовническото движение се разпада през '70-те, когато тогавашният президент Рафаел Калдера предлага амнистия на последните останали бунтовници. Петкоф създава политическо движение с други бивши бунтовници и е избран в сената. Два пъти се кандидатира за президент през '80-те, но е победен от съперниците си. Влиза в правителството в края на '90-те по време на икономическа криза като министър, отговарящ за планирането. Получава похвали от Уолстрийт заради приватизирането на държавни компании, орязването на субсидии и постепенното намаляване на ролята на държавата в икономиката. Кандидатира се за трети път за президент през 2006 г. срещу Уго Чавес, който в крайна сметка печели шестгодишен мандат начело на Венецуела.", "date": "2018.11.01", "title": "На 86 г. си отиде Теодоро Петкоф"}
{"url": "https://www.monitor.bg:443/bg/a/view/vizovi-problemi-za-boksiorkite-ni-predi-svetovnoto-148406", "text": "Визови проблеми тормозят националките ни по бокс преди световното първенство за жени, което започва от 15 ноември в Индия. Оказа се, че от исканите 13 визи за цялата ни делегация домакините са дали разрешение за влизане в страната само на две състезателки. Това съобщи генералният секретар на Българска федерация по бокс Светослав Сапунджиев. Заявленията и отказите са били направени по електронен път, каквато е практиката на големи първенства за целия свят. Надеждата е утре от посолството на Индия у нас да разрешат проблема и целият ни национален отбор да отпътува в събота, 3 ноември. „Ако закъснеят с издаването на визи, ще трябва да променяме полетите и момичетата да имат по-малко дни за аклиматизация. Надявам се обаче, че до това няма да се стигне и още утре ще имам необходимите разрешения“, заяви Сапунджиев. На световното България ще бъде представена от 6 състезателки, 5 от които са европейски шампионки. Старши треньорът Фикрет Ереджебов разчита на добро представяне от: Севда Асенова (кат. до 48 кг), Габриела Димитрова (51), Стойка Петрова (54), Станимира Петрова (57), Деница Елисеева (60) и Мелис Йонузова (64). „Ако направим 3 финала, ще сме доволни“, обяви Асенова. „Вече всички в отбора сме се доказали в Европа, сега е ред и светът да научи за нас. Аз лично нямам притеснения, отивам да си поиграя“, коментира световната шампионка от Корея 2014 Станимира Петрова. Последните ни медалистки от шампионата на планетата в Астана през 2016 г. – Стойка Петрова (сребро) и Деница Елисеева (бронз), си пожелаха повече късмет при жребия и да са здрави, за да могат да покажат най-доброто от себе си на ринга. „Аз отново ще си пожелая бронз, както бе на европейското в София, за да стигна, дай Боже, пак до златото“, пошегува се Йонузова, която е двойна еврошмпионка през тази година – до 22 г. и за жени. Помощници на Ереджебов в Индия ще са Петър Лесов и Младен Сталев.", "date": "2018.11.01", "title": "Визови проблеми за боксьорките ни преди световното"}
{"url": "https://www.monitor.bg:443/bg/a/view/volkswagen-predstavi-naj-malkija-si-krosouvyr-148404", "text": "На три континента - в Европа, Азия и Южна Америка, се състоя световната премиера на първия малък кросоувър на Volkswagen, наречен T-Cross. Новият модел е много важен за марката като истински глобален продукт. С него компанията от Волфсбург решително продължава офанзивата при високопроходимите автомобили, започната през 2015 г. с представянето на новия Tiguan, след това на T-Roc, появил се през миналата година и на третото поколение на Touareg, който дебютира през тази пролет. Новият Volkswagen T-Cross е напълно нов модел и скоро ще завладее сърцата на потребителите на пазарите на три континента със своята комбинация от стил, практичност, гъвкавост, свързаност и икономичност. В много отношения новият T-Cross поставя нови стандарти в своя клас. Новият Volkswagen T-Cross е още по-компактен от T-Roc и от Tiguan, затова е по-подходящ за града. Така градският кросоувър се оказва идеален спътник в ежедневието и извън него. Новият Volkswagen T-Cross е базиран на платформата MQB, като дължината му е 4,11 метра, а междуосието е 2,56 метра. Новият кросоувър ще се предлага на пазара у нас от пролетта на 2019 г. в три нива на оборудване - Basis, Life и Style. Дизайнът на новия T-Cross носи характерните белези на по-големите братя в офроуд семейството на Volkswagen, като в предната част се открояват детайли от Tiguan и Touareg, а фаровете за мъгла приличат на светодиодните светлини на T-Roc. В задната част откриваме нови С-образни светлини, свързани със затъмнен панел. Вътрешно пространство на новия Volkswagen T-Cross има достатъчно място за комфортното пътуване на четирима възрастни човека, като задната седалка се регулира по дължина в рамките на 14 см. Серийното оборудване включва 6,5-инчов цветен дисплей на централната конзола, 4 електрически стъкла, светодиодни задни светлини, преден асистент с функция за аварийно спиране в града, асистент за запазване на пътната лента, 16-цолови стоманени джанти и електрически странични огледала. Багажното отделение на T-Cross варира от 385 до 455 литра в зависимост от положението на задната седалка, а при сгъване на задната облегалка изцяло или частично, се отваря пространство за товарене с обем до 1281 литра и равен под. Първоначално новият Volkswagen T-Cross ще се предлага с три бензинови и един дизелов двигател. Базовият мотор е познатият 1-литров 3-цилиндров агрегат 1.0 TSI с максимална мощност 95 к.с., съчетан с 5-степенна механична скоростна кутия. Същият двигател ще се предлага и в по-мощна версия със 115 к.с. в комбинация с 6-степенна механична трансмисия. Като опция за него ще се предлага и 7-степенна автоматична трансмисия DSG с два съединителя DSG. Най-мощният T-Cross ще се задвижва от 1,5-литров 4-цилиндров бензинов турбодвигател 1.5 TSI със 150 к.с. Единственият дизелов мотор ще бъде 1,6-литров 4-цилиндров агрегат с мощност 95 к.с. Всички двигатели отговарят на най-новите стандарти за емисии Euro 6d-TEMP.", "date": "2018.11.01", "title": "Volkswagen представи най-малкия си кросоувър"}
{"url": "https://www.monitor.bg:443/bg/a/view/izvejdat-tovari-v-orbita-ot-samolet-148401", "text": "От известно време компанията Virgin Orbit и нейният главен изпълнителен директор Ричард Брансън говорят за поставянето на ракета на крилото на модифициран Boing 747, който да използват за изстрелване на спътници в космоса. Компанията вече е по-близо до реализацията на този странен план, след като успешно интегрира своята ракета LauncherOne към самолета Cosmic Girl, преди първите тестови полети. За тази целта, компанията използва модифициран Boing 747 наречен Cosmic Girl, който е снабден с няколко пилона под лявото си крило, където да се прикрепи конструираната за целта ракета на компанията LauncherOne. Планът е, Cosmic Girl да отведе ракетата LauncherOne на височина 10.700 м, където да я освободи. В този момент ракетата стартира главния си двигател, последван от двигателите за следващия етап, извеждайки полезния товар в космоса, а самолета Cosmic Girl се спуска като стандартен 747 и е готов отново за мисия. Миналия месец Virgin Orbit демонстрира своя самолет Cosmic Girl, в полет с поставени пилони за ракетата. Последните изпитания се проведоха на летище Лонг Бийч в Калифорния, където екипът на Virgin Orbit за пръв път закачи ракетата за тези пилони и извърши някои наземни тестове, за да провери, дали софтуера, всички електрически и механични системи работят. Сега компанията планира да премине към тестови полети, първият от които ще включва само освобождаване на ракетата и пускането й свободно да падне на земята, събирайки данни. Virgin Orbit казва, че LauncherOne ще стартира двигателите си и ще полети в орбита, в началото на следващата година, като първите търговски полети ще стартират през 2021 година.", "date": "2018.11.01", "title": "Извеждат товари в орбита от самолет"}
{"url": "https://www.monitor.bg:443/bg/a/view/chilich-sloji-kraj-na-sezona-na-grisho-prashta-go-19-i-v-sveta-148407", "text": "Най-добрият български тенисист Григор Димитров отпадна за шеста поредна година на осминафиналите на турнира от сериите \"Мастърс\" в Париж с награден фонд 4,872 милиона евро. Поставеният под номер 9 Димитров загуби от петия в схемата Марин Чилич (Хърватия) с 6:7(5), 4:6 след 109 минути игра. Това беше последен мач за 27-годишния хасковлия за сезона, в който той не успя да стигне до трофей, като записа едва 24 успеха в 43 срещи, а от понеделник ще падне с девет места до 19-ото в световната ранглиста. Димитров допусна пробив в първия си сервис-гейм, който веднага след това върна, а при 4:5 и при 5:6 той отрази общо пет сетбола на съперника. В тайбрека хасковлията поведе с 5:3 точки, но Чилич стигна до обрат с четири поредни разигравания. Ранен пробив даде нов аванс на хърватина във втората част, който той запази до края. Димитров отрази 13 от 15 възможности за пробив, но завърши с едва 17 печеливши удара срещу цели 32 непредизвикани грешки, докато балансът на Чилич беше 29 уинъра срещу 27 грешки. Така хърватинът заслужено стигна за трети пореден сезон до четвъртфиналите във френската столица.", "date": "2018.11.01", "title": "Чилич сложи край на сезона за Гришо, праща го 19-и в света"}
{"url": "https://www.monitor.bg:443/bg/a/view/zadyrjaha-myj-opital-da-ograbi-29-godishna-148408", "text": "Мъж, опитал да ограби жена в ромския квартал “Изток“ и да изтръгне от ръцете й мобилен телефон и портмоне с 30 лв., е задържан в Пазарджик. Полицаите действали по сигнал от 29-годишната пострадала, която подала жалба в местния участък. Тя разказала, че била нападната от непознат, който насила се опитал да й вземе джиесема и портмонето. Жената успяла да си опази телефона и парите, но се оплакала на органите на реда и те тръгнали по следите на наглия нападател. След час установили, че това е 32-годишен мъж от квартала. И още двама крадци на джиесеми са били задържани от пазарджишките полицаи. Преди няколко месеца в Районното управление в града сигнализирал 33-годишният С.Б. от областния град. От игрална зала бил откраднат телефонът му „Нокия“. Служителите от сектор „Криминална полиция“ при местното районно управление се заели с изясняване на случая. Така бил задържан 25-годишният А.М. от Пазарджик, а у него е открит откраднатия телефон. Сходен е и случаят с 23-годишната Н.Н., която се простила със смартфона си, докато била пред салон за красота. Оказало се, че автор на посегателството е съгражданката ѝ Г.К.- 49г. И по трите случая се водят полицейски производства.", "date": "2018.11.01", "title": "Задържаха мъж, опитал да ограби 29-годишна"}
{"url": "https://www.monitor.bg:443/bg/a/view/udavnik-izpluva-ot-reka-marica-148412", "text": "Удавник изплува от река Марица в района на пешеходния мост край Новотела в Пловдив пред погледите на десетки минувачи. Охранители, които пазят магазините на Пешеходния мост, първи видели трупа и в 13,15 часа подали сигнал на 112. На мястото били изпратени водолази и екипи на Пожарната в града, които започнали действия по изваждането на тялото от водата, съобщиха от полицията в Пловдив. Едва когато удавникът бъде изваден, ще може да бъде установена неговата самоличност, дали лицето е било обявено за издирване и от кой град е. Предстои да бъде изяснена и причината за настъпилата смърт.", "date": "2018.11.01", "title": "Удавник изплува от река Марица"}
{"url": "https://www.monitor.bg:443/bg/a/view/betonovaz-pregazi-81-godishen-koloezdach-148410", "text": "81-годишен велосипедист е загинал, след като е блъснат от бетоновоз в района на ул. „Козлодуй“, съобщиха от пресцентъра на МВР. Сигналът за катастрофата е подаден малко след 12.00 часа днес. По първоначални данни в района на улиците „Индустриална“ и „Козлодуй“ бетоновоз е прегазил 81-годишен велосипедист, който е починал на място. Извършен е оглед. Пробата на водача за алкохол е отрицателна. По случая е образувано досъдебно производство. Изясняват се всички обстоятелства и причини за тежкия инцидент.", "date": "2018.11.01", "title": "Бетоноваз прегази 81-годишен колоездач "}
{"url": "https://www.monitor.bg:443/bg/a/view/shofior-pochina-sled-katastrofa-v-plovdiv-priloshalo-mu-148393", "text": "Шофьор на 54 години почина, след като навлезе в насрещното платно на възлов булевард в Пловдив и се блъсна в друга кола. Второто возило било шофирано от мъж на 71 години, който се отървал без драскотина от произшествието. По-младият обаче се оплакал, че му прилошало. Катастрофата станала малко преди 5 часа сутринта на 1 ноември на бул. „Коматевско шосе”. По данни на полицията се сблъскали лека кола „Фолксваген” с 54-годишен водач и лек автомобил „Дачия”. На мястото отишли полицаи, които установили, че пътно-транспортното произшествие е само с материални щети. По-младият шофьор обаче им се оплакал, че никак не се чувства добре и полицаите повикали линейка. Екип на Центъра за спешна медицинска се отзовал на сигнала и качил в линейката по-младия шофьор, който издъхнал на път към болницата. От полицията уточниха, че изясняват обстоятелствата, при които е починал 54-годишния пловдивчанин.", "date": "2018.11.01", "title": "Шофьор почина след катастрофа в Пловдив, прилошало му"}
{"url": "https://www.monitor.bg:443/bg/a/view/250-bona-otishli-za-remont-na-pytishtata-kym-vitosha-148411", "text": "250 хиляди лева е струвал ремонтът на основни пътища водещи към Витоша. Това съобщи зам.-кметът по транспорт на София Евгени Крусев, който инспектира реконструкцията на ул. „Боянска“ в район „Витоша“. Отсечката до Златните мостове е със запълнени дупки, а на места асфалтът е подновен напълно. Пътните връзки до хижите „Момина скала“ и „Кумата“ са с пренаредени павета. Рехабилитирано е и отклонението до Игликина поляна, където са обособени около 10 паркоместа. „По този начин целим максимална проходимост през зимния сезон и беше важно да се справим навреме с обновяването на пътищата“, коментира Крусев. Относно реконструкцията на ул. „Боянска“ зам.-кметът съобщи, че фирмата изпълнител може да отнесе глоби от 10 хиляди лева на ден при забавен ремонт. Крусев заяви, че до момента има забавяне на строителните дейности, но то било оправдано и цялостната работа трябва да приключи до две седмици. „Това е последният участък от улицата и с нея приключват ремонтите на големите улици“, каза Крусев. По “Боянска” се правят улична настилка, тротоарни настилки, осветление и отводняване, което е било голям проблем за улицата при проливни дъждове. През 2018г. за кърпене на дупки и текущи ремонти от „Московска“ 33 заделиха 40 млн. лв. Във вътрешно кварталните улици и второстепенната градска мрежа се работи изцяло на база на исканията на районните кметове.", "date": "2018.11.01", "title": "250 бона отишли за ремонт на пътищата към Витоша"}
{"url": "https://www.monitor.bg:443/bg/a/view/preobrazjavat-bunardjika-s-2-miliona-leva-148405", "text": "С общо 2 милиона лева пловдивското тепе „Бунарджика” ще бъде преобразено. Акведуктите, пързалките и езерата ще бъдат възстановени. Ще бъдат изградени кътове за отдих, а посетителите ще могат да се информират за растителния и животински свят на тепето от нови информационни табели. Първият етап от реконструкцията на парка е на стойност 1 милион лева, съобщи кметът на Пловдив Иван Тотев. Той и колегата му Георги Стаменов, кмет на район „Централен” дадоха символичния старт на ремонтно-възстановителните работи. Само след няколко месеца тепето ще изглежда по съвсем различен начин. Предвижда се премахване на старите железни катерушки и изрязване на старите, болни и саморасли дървета. „Целта ни е парк Бунарджика да стане привлекателен за пловдивчани и туристи, който през последните години беше малко по-отстрани като поддържане. Това е прекрасна зелена зона за отдих и почивка“, каза Тотев. „Акведуктите ще бъдат укрепени, заедно с подмяна на облицовките, окабеляване, водопровод и канализация“, уточни кметът на район „Централен“ Георги Стаменов. Подменена ще бъде и подземната инфраструктура – водопровод, канал, поливна система, електросистема, стълбове с осветление. Предвижда се и поставяне на художествено осветление, така че мястото да е и безопасно за разходка вечер, но и да създава приятна атмосфера. Алеите ще бъдат осветени и ще се виждат отдалече, както е при Младежкия хълм. Районът ще бъде оборудван и с видеокамери за 24-часово наблюдение. Предвижда се осигуряването и на безжичен интернет. „Проектът е голям, паркът е 350 декара, а строителните работи започват от източната част откъм парковата зона и ще обхване от мемориалния комплекс на върха до булевард „Руски“”, уточниха кметовете. По думите им по проект се предвижда да бъдат засадени нови местни видове, за да се открие хубава панорамна гледка от върха. Залесителните кампании ще продължат няколко години. „Планираме там да поставим и информационния център, който беше до Пощата. До него ще има и кафене. Предстои напролет да пуснем и влакчето до върха и обратно”, каза още Иван Тотев.  ", "date": "2018.11.01", "title": "Преобразяват Бунарджика с 2 милиона лева"}
{"url": "https://www.monitor.bg:443/bg/a/view/zadyrjaha-bylgarin-prevozval-nelegalno-siriec-148397", "text": "Българин е задържан тази сутрин на Граничния контролно-пропускателен пункт „Дунав мост“ заради опит да изведе от страната непълнолетен сирийски гражданин. Товя съобщиха от румънската Гранична полиция. В 7,15 часа служителите в румънската част на пункта отклонили за щателна проверка лек автомобил „Мерцедес“ с български регистрационни табели. Колата била управлявана от наш сънародник – 52-годишния И.В. В специално пригоден тайник между багажника и задната седалка служителите открили свит на кълбо млад човек. Оказало се, че това е сирийски гражданин на 16 годишна възраст, който нямал документи за напускане на страната. Водачът признал, че непълнолетният чужденец му е дал 1000 евро, за да му помогне да напусне България и стигне до страна от Западна Европа. И българинът, и сириецът са върнати обратно в Русе, където ще бъдат съдени.", "date": "2018.11.01", "title": "Задържаха българин, превозвал нелегално сириец"}
{"url": "https://www.monitor.bg:443/bg/a/view/kajli-djenyr-stana-barbi-snimki-148413", "text": "Риалити сензацията Кайли Дженър се превърна в Барби за ден. Ярката визия на красавицата, която е на път да стане най-младата милиардерка, е по случай 25 години от появата на пазара на най-известната кукла в света. Звездата от тв предаването Keeping Up With The Kardashians скочи в кутията на Барби за специална фотосесия, а не за парти за Хелоуин, както заподозряха феновете й. За Вси Светии Кайли и останалите нежни попълнения в клана Кардашиян сложиха крилата на Ангелите на Victoria`s Secret. Те си издействаха истинския реквизит на манекенките, тъй като Кендъл Дженър е сред новите крилати красавици, които дефилират за световноизвестния бранд.", "date": "2018.11.01", "title": "Кайли Дженър стана Барби (СНИМКИ)"}
{"url": "https://www.monitor.bg:443/bg/a/view/mon-nagradi-osem-uchiteli-s-priz-konstantin-velichkov-148414", "text": "Осем учители от цялата страна бяха наградени с приз „Константин Величков” на Министерството на образованието и науката.  Той се присъжда за успехи в работата с ученици с изявени дарби, за постижения за преодоляване на проблемно поведение и за принос в развитието на способностите в областта на науките, технологиите, изкуствата, спорта, глобалното, гражданското и здравното образование и придобиване на умения за лидерство. Педагозите получиха грамоти и книги от зам.-министъра на образованието Таня Михайлова. „Учителите са тези, които повеждат учениците по този път, и които им показват, че всеки ден може да предостави възможност да бъдеш будител. Министерството е мястото, където оценяваме и създаваме условия съвременните будители да се чувстват убедени във важността на труда си“, подчерта тя. За работата с ученици с изявени дарби награда получиха Мариета Цвяткова Жекова, която е старши учител по музика в СУ „Васил Левски“ в Троян, Иво Славчев Пенев, заемащ постта старши учител по география и икономика в ОУ „Св. Св. Кирил и Методий“ в Кюстендил, и старши учителят по български език и литература в СУ „Димчо Дебелянов” в Белене Веска Иванова Кръстева. Отличие за работата с деца и ученици за преодоляване на проблемно поведение получиха зам.-директорът на ОУ „Алеко Константинов” в Червен бряг Петя Георгиева Иванова, директорът на Професионална гимназия по механизация на селското стопанство „Н. Й. Вапцаров“ в село Средище, община Кайнарджа Камен Димитров Неделчев, както и Татяна Господинова Колева, училищен психолог в ОУ „Панайот Хитов“ в Сливен. Мария Петкова Митрева, старши учител по математика и ръководител на фанфарен оркестър в ЕГ „Христо Ботев“ в Кърджали, и директорът на ОУ „Св. Иван Рилски” в Перник Бойко Свиленов Богутев пък получиха грамоти за своя принос в развитието на способностите учениците.", "date": "2018.11.01", "title": "МОН награди осем учители с приз \"Константин Величков\""}
{"url": "https://www.monitor.bg:443/bg/a/view/prevozyt-na-pileta-iz-stranata-samo-sled-proba-za-ptichi-grip-148399", "text": "Птици ще могат да бъдат транспортирани в страната само след като са предварително лабораторно изследвани за наличие на вируса инфлуенца по птиците (птичи грип). Това предвижда програма за засилен надзор на птицевъдните обекти, която започна да изпълнява Българската агенция по безопасност на храните (БАБХ), съобщиха от санитарното ведомство. Мерките включват биосигурност във фермите и по-висока честота на лабораторен контрол за доказване липса на инфекция с вируса и превенция в цялата страна. От началото на седмицата БАБХ констатира нови огнища на заболяването - тип високопатогенен Н5, в два животновъдни обекти, предназначени за отглеждане на патици мюлари в село Върбица, община Димитровград, област Хасково и за кокошки носачки в село Богданица, община Садово, област Пловдив. В съответствие с българското законодателство са предприети всички мерки за ограничаване и предпазване разпространението на вируса към други птицеферми. Определени са 3-километровите предпазни зони и 10-километровите зони за наблюдение около констатираните огнища на заболяването. Забранено е движението на птици и продукти от тях в и от предпазната и наблюдаваната зона. В двете зони се забранява търговията и придвижването на домашни, диви и други птици и яйца за разплод, както и разселване на птици за подновяване на дивечовия запас. Извършват се ежедневни клинични прегледи на птиците, отглеждани в останалите селища в предпазната зона. В търговската мрежа не са открити яйца с произход от фермата за кокошки носачки. БАБХ напомня, че яйцата не са опасни за човешка консумация.", "date": "2018.11.01", "title": "Превозът на пилета из страната само след проба за птичи грип"}
{"url": "https://www.monitor.bg:443/bg/a/view/nikoleta-s-beleznici-na-helouin-148402", "text": "Окована с белезници – така плеймейтката Николета Лозанова посрещна празника на Вси Светии в сряда вечерта. Специално за Хелоуин чаровната брюнетка се завърна в България, като вдига шумни наздравици по повода в известно столично заведение в компанията на приятеля си – футболиста Ники Михайлов. В ролята на „полицая“, арестувал НиЛо за прекалено сексапилната й визия бе рапърът 100 Кила, който отправи и музикален поздрав пред присъстващите вещици и извънземни в заведението. За да влезе напълно в роля, Лозанова се бе облякла подобаващо – в затворнически дрехи, като се бе нашарила и с многобройни татуировки. категорична е Николета, която наскоро направи завой и към кариера на дизайнер. Неслучайно и тоалетът й за Вси Светии се състоя от колекцията й NL4You. Хелоуин очевидно е сред любимите празници на бившата водеща на „Папараци“, тъй като само преди няколко дни тя направи и цяла фотосесия, посветена на страшния празник. За кадрите тя влезе в образа на разголена монахиня, с което си навлече гнева на мнозина. На един от кадрите във фотосесията, тя държи в ръка Библията, а под снимката е написала „Моят грях е твоята тайна“. На друг фотос е пред стара дървена църква с обяснението: „Неделя е ден за черква“. Третата снимка загатва с текст: „Само в тъмнината може да видиш звездите“.", "date": "2018.11.01", "title": "Николета с белезници на Хелоуин"}
{"url": "https://www.monitor.bg:443/bg/a/view/fenove-podkrepjat-uvolnenija-djejms-gyn-s-bilbord-v-el-ej-148394", "text": "Фенове платиха 5000 долара за билборд, с който да изразят подкрепата си към уволнения от „Дисни“ режисьор Джеймс Гън. След като бе отстранен от третия филм от франчайза в края на месец юли заради стари обидни туитове, почитателите му изразиха недоволството си онлайн, като дори създадоха и свой уебсайт. В продължение на месец пък те събираха и средства, благодарение на краудфъндниг платформата GoFundMe, за да качат билборда си из улиците на Ел Ей. Там той ще остане поне до 25 ноември, издават още последователите на Гън. „Спасете галактиката. Върнете Джеймс Гън“, гласи посланието на рекламния банер. В случай, че съберат допълнително пари от кампанията си, феновете възнамеряват да качат нов билборд около Дисниленд по Коледа. обясняват феновете. Междувременно стана ясно, че Гън вече е част от семейството на Warner Bros., където ще се труди върху сценария на „Отряд самоубийци 2“. От „Дисни“ все още мълчат по въпроса, като към момента работата по „Пазители на галактиката 3“ е замразена.", "date": "2018.11.01", "title": "Фенове подкрепят уволнения Джеймс Гън с билборд в Ел Ей"}
{"url": "https://www.monitor.bg:443/bg/a/view/grafa-lubo-i-orlin-se-nadprevarvat-po-stil-148400", "text": "Музикалното трио Влади Ампов-Графа, Любо Киров и Орлин Павлов ще се изправят един срещу друг за приз. Изпълнителите на „Заедно“ попаднаха в Топ 10 на най-стилните мъже у нас и ще се борят за отличието „БГ модна икона“. Сред останалите представители на силния пол, заслужили си номинация за престижния конкурс, са футболистът Димитър Бербатов, актьорите Юлиан Вергов и Любомир Ковачев и писателят Константин Трендафилов, прочул се със своето алтер его Папи Ханс. Челната десетка се допълва от Теодосий Спасов, Виктор Николаев и Добромир Киряков. Няколко актриси има и сред жените, които ще се борят за статуетката, изработена от българския бижутер Анжело Красини. Това са Яна Маринова, Саня Борисова и Александра Сърчаджиева. Останалите дами в топ 10 са Ивет Лалова, Кристина Патрашкова, Мая Манолова, Михаела Филева, Славена Вътова, Десислава Стоянова и Жаклин Вагенщайн. Той включва изтъкнати персони от артистичните, журналистическите, спортните, културните, политическите и др. среди. Вярвам, че публиката, експертите и Академията за мода ще си свършат съвестно и точно работата и ще откроят най-достойните българи от културна, естетическа и професионална гледна точка“, заяви председателят на Академията за мода проф. Любомир Стойков. Онлайн гласуването стартира днес и ще продължи до 20 ноември. Бляскавата церемония за връчване на приза „БГ модна икона“ ще се проведе през декември в столичен хотел.", "date": "2018.11.01", "title": "Графа, Любо и Орлин се надпреварват по стил"}
{"url": "https://www.monitor.bg:443/bg/a/view/vsjako-treto-nedonoseno-bebe-strada-ot-cerebralna-paraliza-148398", "text": "Всяко трето от недоносените бебета у нас страда от церебрална парализа или зрителни увреждания. Това стана ясно по време на откриването на кампанията „Големите чудеса за малките герои\", на която медиен партньор е и вестник \"Монитор\". Всяка година в България над 6000 новородени се появяват на бял свят по-рано. 50 на сто от тях пък срещат трудности в реториката при по-нататъчното си развитие, обясни Маргарита Габрновска, която е логопед в семеен център „Малки чудеса“. Същият е и процентът на родителите, които в следствие на преждевременното раждане преживяват посттравматичен стрес. След стреса от преждевременното раждане и раздялата с бебето майката се сблъсква и с още един проблем – липсата на информация. Първите часове борба за живот са безкрайни за родителите, които очакват присъдата дали детето им ще живее. Мая Красимирова ражда двете си дъщери 12 седмици преди термина. Едната тежи 1 кг., а другата 1.250 кг. „Мислех си: Боже, те са по-малки от пиле, не може да оживеят. Не можеха да дишат да се хранят, но след 18 седмици в кувьоз нещата се подобриха. Те вече са на 8 години\", спомня си Мая Красимирова. Повечето бебета остават в болницата между 2 и 3 месеца докато укрепнат достатъчно, за да бъдат изписани, разяснява доц. Ралица Георгиева, началник на неонатологичното отделение на специализирана болница за активно лечение по детски болести. Заради сериозността на проблема и отговорността пред обществото фондация „Нашите недоносени бебета“ стартира кампания за набиране на средства за най-безащитните. Те са в три направления – за закупуване на апаратура, създаване на семейни стаи в неонатологичните отделения и за подпомагане на дейността на Семеен център „Малките чудеса“. На 14 ноември ще се проведе „Вечер на чудесата“, на която посланици и партньори, ще изразят своя апел към дарителите. Сред посланниците са Ники Кънчев, Силвия Лулчева, Михаела Филева, Нели Петкова. От 1 до 10 декември пък ще се проведе благотворителен коледен базар. Щандове с тематични коледни аксесоари и подаръци ще има в търговски центрове, в НДК и на немския коледен базар.", "date": "2018.11.01", "title": "Всяко трето недоносено бебе страда от церебрална парализа"}
{"url": "https://www.monitor.bg:443/bg/a/view/marija-ne-ostava-bez-gadje-148396", "text": "Миньончето на поп-фолка Мария прелита като пеперуда от една връзка в друга. Певицата не обича самотата и винаги търси човек до себе си, тъй като се определя като семеен тип жена. Това призна самата тя в интервю за Планета тв. \"Аз обичам да бъда ситуирана в партньорство. За мен самотата е трудно начинание. Много рядко съм била съвсем, съвсем сама. Имала съм и такива моменти, но аз обичам партньорството, не просто да знам, че имам някой, който ми е зад гърба и ме поддържа и помага.”, категорична е изпълнителката на „Чувал ли си за такива“. Вече от няколко месеца звездата на „Пайнер“ е обвързана с български бизнесмен, установил се във Великобритания и затова често пътува. Той я е подкрепил в труден момент и й осигурява нужния баланс. „Той е всичко онова, което съм искала и го казвам в най-мъдрата си и осъзната досега възраст. Много ме зарежда той, радвам се, че е в моя живот.“, допълни чаровната брюнетка. Мария си пожелава тази любов да продължи завинаги.", "date": "2018.11.01", "title": "Мария не остава без гадже"}
{"url": "https://www.monitor.bg:443/bg/a/view/bolest-na-ludata-ovca-plyzna-iz-rumynija-148403", "text": "Скрейпи или болест на лудата овца е открита в пет селища в окръг Сибиу в Централна Румъния, а 600 овце ще бъдат умъртвени, за да се спре разпространението на заразата, съобщи БТА. Други две хиляди овце от ферма в окръг Муреш (Северна Румъния) са засегнати от болестта, като в окръга е открито още едно огнище. Специалистите посочват, че няма лечение за болестта и в крайна сметка болните животни умират. Единственото решение е евтаназия на овцете. Министърът на земеделието Петре Дая също заяви, че умъртвяването на болните животни е единственото решение. Болестта \"Скрейпи\" не се предава на хората, но заразеното месо не трябва да се консумира. Овчарите, които умъртвяват животните си, получават от кланиците 3-4 леи, а от държавата - по 250 леи (105 лв.) за всяко животно.", "date": "2018.11.01", "title": "Болест на лудата овца плъзна из Румъния"}
{"url": "https://www.monitor.bg:443/bg/a/view/biznesyt-se-sreshtna-s-novonaznachenija-poslanik-na-albanija-148392", "text": "Новоназначеният посланик на Албания Н.Пр. Доника Ходжа посети БТПП и се срещна с председателя на палатата Цветан Симеонов. Целта на срещата е запознаване с дейността на БТПП и обсъждане на възможностите за развитие на двустранните търговско-икономически отношения между България и Албания, съобщават от бизнес организацията. Симеонов е акцентирал на партньорските отношения на БТПП със Съюза на албанските търговско-промишлени палати и с Търговско-промишлената палата на Тирана както на двустранна, така и на многостранна основа - в рамките на Асоциацията на Балканските търговско-промишлени палати /ABC/ и Европалати. Председателят на БТПП е представил последните постижения на палатата в областта на доброволния търговски регистър и Арбитражния съд и е отправил покана чрез посланик Ходжа до колегите си от Албания да се възползват от натрупания опит на БТПП. Посланик Ходжа е заявила, че основен приоритет по време на мандата й в София ще бъде икономическата дипломация и развитието на двустранните търговски отношения. Тя е определила като сектори от взаимен интерес хранително-вкусовата промишленост и селското стопанство, туризма и строителството.", "date": "2018.11.01", "title": "Бизнесът се срещна с новоназначения посланик на Албания"}
{"url": "https://www.monitor.bg:443/bg/a/view/okonchatelno-ns-prie-zakonyt-na-peevski-da-osvetljavane-na-mediite-148383", "text": "Собствениците на медии и начинът, по който те се финансират, вече ще бъдат на светло. Това решиха депутатите, след като приеха окончателно Закона за депозиране на печатни и други произведения и оповестяването на разпространителите и доставчиците на медийни услуги, внесен от депутатите от ДПС Делян Пеевски, Хамид Хамид, Велислава Кръстева и Йордан Цонев. Дебатът в пленарната зала продължи малко над час, а основни критики към текстовете отправи депутатът от БСП Антон Кутев. Според Кутев, известен в политическия фолклор с думите, че социализмът се разпространява като СПИН, законопроектът има за цел да послужи като пиар акция на определен човек. „Това не е пиар акция на едно лице, а пиар акция на медийната среда в България\", репликира го един от вносителите на текстовете-Йордан Цонев. Той бе категоричен, че с приемането на закона се прави една крачка към изсветляването на медийната среда. „Този закон е за това, а не да прави пиар на тоя или оня\", категоричен бе Цонев. Депутатът от ДПС обясни още, че такъв закон е необходим, защото страната ни редовно е била подложена на критика по отношение на свободата на словото. По думите му тези критики идвали основно от различни неправителствени организации, свързани с Джордж Сорос, които критики ни слагали на дъното на медийните класации. Цонев припомни, че на последното си участие в заседанието на Парламентарната асамблея на Съвета на Европа (ПАСЕ) е бил разгледан докладът за състоянието на медиите и този доклад бил базиран изцяло на информация, получена от НПО-то „Репортери без граници\". Тази класация се прави от неправителствени организации от кръга „Сорос\", заяви Цонев. Депутатът посочи още, че в този доклад някак са спестени имейли с опорни точки, спускани от издателя към журналистите в определени медии, визирайки олигарха Иво Прокопиев, чиито медии от кръга „Капитал“ редовно клепат страната ни, използвайки същото това проучване на „Репортери без граници“. „Никъде в този доклад \"Репортери без граници\" не са докладвали за фрапиращия случай на намеса в определяне на редакционната политика, в определяне на свободата на журналистите да изразяват мнението си по онези мейли, които изтекоха от собственика и главния редактор на една медийна група, и никъде не бяха описани\", обясни Цонев и допълни: Цонев бе категоричен, че законът ще е правилна стъпка към това следващият доклад да бъде по-добър за страната ни. „Ще се извиня публично, ако догодина сме се качили с 2 места нагоре\", заяви пък Кутев. „Аз подкрепям вносителите и смятам, че са били изключително амбициозни\", коментира пък шефът на правната комисия Данаил Кирилов от ГЕРБ. В крайна сметка промените получиха голяма подкрепа при гласуването, като „За“ тях гласува по-голямата част от присъстващите депутати. След приемането на закона към Министерството на културата ще започне изграждането на електронен регистър, а всеки собственик на медия ще трябва в срок до 30 юни всяка година да подава декларация чрез попълване на електронен формуляр на интернет страницата на ведомството. В декларацията ще фигурира информация дали доставчикът на медийни услуги заема публична длъжност, както и информация за всяко публично финансиране за предходната календарна година, неговия размер и основание, както и данни за лицето, извършило финансирането. В случаите, когато лицето, което фактически контролира съдържанието на медийната услуга или редакционната политика, е различно от действителния собственик, това обстоятелство трябва да бъде упоменато в декларацията. Регистърът трябва да заработи в срок от една година след окончателното приемане на закона, като в бюджета на Министерството на културата за следващата година ще бъдат предвидени средства за изграждането му. Законът предвижда още до 31 януари разпространителите на печатни издания да декларират пред културното министерство собственика си, както и броя на обектите, чрез които продават и разпространяват издания. Ако някой от тях има повече от 1/3 от тези пунктове, то ведомството ще информира КЗК и ще се задейства антимонополното законодателство. По време на дебатите имаше само едно предложение за промени в текстовете на законопроекта и то дойде от социалиста Милко Недялков, който поиска в частта за разпространението числото 1/3 да се замени на 1/6, но предложението така и не беше прието от депутатите. Санкциите за неспазилите закона пък са от 10 000 до 15 хил. лв. за първо нарушение и до 30 хил. лв. за второ. Съвсем очаквано, осъзнавайки последствията, веднага след приемането на законопроекта, олигархията активира истерично своите медии от Фабриката за фалшиви новини, за да разпространяват инсинуации. „Със закона ще знаем кой кой е в българския медиен пазар.“. Това коментира депутатът от ДПС и един от вносителите на законопроекта Хамид Хамид, след като текстовете бяха окончателно гласувани в залата. „Законът е една добра стъпка, освен да разберем кои са собствениците на медиите и откъде и как се финансират, той е и голяма крачка в борбата с фалшивите новини“, обясни Хамид. По думите му именно това е втората функция, която законът ще изпълни. Той обясни, че вносителите са доволни, че въпреки огромното и ненужно забавяне и протакане законът е бил приет окончателно. „Има какво да се надгражда, но нека оставим малко време да видим как работи законът и продължаваме напред. Получи се един добър закон, който ще постави началото на това осветляване, за което от толкова време говорим“, обясни той. Хамид отговори и на нападките от страна на БСП, че текстовете се използват за пиар: „Някой друг на гърба на закона се опитва да си направи пиар акция. Не е тайна кой стои зад тези народни представители, особено когато ми рецитират от трибуната изследвания и анализи на „Репортери без граници“, на всички ни стана ясно за какво става въпрос“.", "date": "2018.11.01", "title": "Собствеността и финансирането на медиите излизат на светло (ОБНОВЕНА)"}
{"url": "https://www.monitor.bg:443/bg/a/view/zapadno-i-srednoevropejskijat-mitropolit-antonij-uchitelite-i-sveshtenoslujitelite-sa-dneshnite-buditeli-148386", "text": "Празникът Хелоуин е по-крещящ и в шумотевицата и суетенето около него, загърбваме и не отдаваме нужното на този наистина изконен български празник, коментира в интервю пред \"Монитор\" Западно- и Средноевропейският митрополит. - Българският народ винаги е имал достойни лица, които са поддържали пламъка на вярата и духовността в душите на всички българи. На целия народ. Това са свещенослужителите, учителите – всички, посветили безрезервно своя живот на мисията да бъдат тези будители, които да пробуждат духа на цялата нация. - Колкото повече светът потъва в морето на материализма, толкова повече човешката душа, която е близка до Бога, търси да общува със своя създател и творец. Мотивацията тези хора намират в онези непреходни ценности, които за разлика от материализма са същите и вчера, и днес. Както е казано в Светото писание - ..”нито ръждата ги разяжда,, нито молец ги яде..” - За голямо съжаление, през последните 10 години бяха привнесени чужди за българския народ празници и изконни, български празници като Деня на будителите включително остават в тяхната сянка. Няма нищо лошо децата да се забавляват, но педи да изгубят себе си в такива чужди за българския народ традиции, трябва да познават тези, които са ни съхранили като народ. За съжаление, достойните наши предци, които са пробуждали българския народ в трудни времена, изваждали са го от големи духовни кризи, са все по- малко известни и се говори за тях рядко. Празникът Хелоуин е по-крещящ и в шумотевицата и суетенето около него, загърбваме и не отдаваме нужното на този наистина изконен български празник. - Свещенослужителите през последните години също според осигурителния праг, който всяка година се вдига, получават своето възнаграждение подобаващо. Естествено, може да се иска още повече и ние полагаме усилия в тази насока. Помощта на българската държава, която предоставя финансиране от бюджета, дава възможност на всяка митрополия, според възможностите й, да актуализира заплатите на свещенослужителите. Нека не забравяме, че това не е професия, а мисия, но също така живеем в един материален свят и трябва всеки свещенослужител да има поне среден материален комфорт. Който да му позволява да изучи своите деца, да им даде подобаващо образование, за да може и те да израснат добри християни и да допринасят за благото на обществото. Роден е на 17 януари 1978 г. в Стара Загора Завършва Пловдивската духовна семинария „Св. св. Кирил и Методий” и Богословския факултет в Софийския университет „Св. Климент Охридски” Подстриган е за монах в Клисурския манастир По искане на митрополит Николай от 1 май 2007 г. е назначен за протосингел на Пловдивска митрополия. По предложение на Пловдивския митрополит Николай на 23 март 2008 г. е хиротонисан за епископ в пловдивския храм „Св. Марина” и е назначен за негов викарий, като е изпратен на служение в Смолян От юни 2010 г. е назначен за викарий на Западно- и Средноевропейския митрополит На 27 октомври 2013 г. е избран за митрополит на Западно- и Средноевропейската епархия на БПЦ и представител на БПЦ в Брюксел", "date": "2018.11.01", "title": "Западно- и Средноевропейският митрополит Антоний: Учителите и свещенослужителите са днешните будители"}
{"url": "https://www.monitor.bg:443/bg/a/view/godsmack-idvat-v-sofija-prez-mart-148384", "text": "Метъл машините от Godsmack ще изсвирят първия акорд от дългоочаквания им концерт на български терен на 30 март. Това съобщиха преди броени минути от групата чрез социалните мрежи. гласи изявлението на бандата. Музикантите, начело със Съли Ърна, трябваше да се изправят пред феновете си в \"Арена Армеец\" на 27 ноември. Цялото им европейско турне обаче бе отложено. „С най-голямо съжаление от името на нашия китарист Тони и жена му Сю, пиша лично това съобщение до всички наши фенове по света, за да ви кажа, че Тони и семейството му преживяват загуба, която никой родител не заслужава. Синът на Тони и Сю - Джо Фей, почина неочаквано миналата седмица на ранната възраст от 34 години“, написа наскоро Ърна, който трябваше да представи и първата си официална биография, преведена на български при посещението си в София. Томът вече може да бъде резервиран в онлайн книжарницата на \"Сиела\" и то с намаление от 20% от редовната цена – 16 лв. Срещу 12,80 лв всеки фен, предварително заявил женалние, ще получи книгата веднага щом е налична. Преводът е дело на журналиста и личен приятел на Съли - Елена Розберг.", "date": "2018.11.01", "title": "Godsmack идват в София през март"}
{"url": "https://www.monitor.bg:443/bg/a/view/predstoi-machyt-na-veka-boka-huniors-sreshtu-rivyr-plejt-vyv-final-za-kopa-libertadores-148385", "text": "Аржентинските колоси \"Бока Хуниорс\" и \"Ривър Плейт\" ще спорят за първи път в историята на финал за Копа Либертадорес. \"Генуезците\" стигнаха до 2:2 в гостуването на \"Палмейрас\" във втория полуфинал от турнира и след победата с 2:0 на \"Бомбонера\" продължиха напред с общ резултат 4:2.  Големият герой от първата среща Дарио Бенедето, който отново влезе като резерва, вкара решаващото попадение за крайното 2:2 в 70-ата минута, което на практика отказа хвърлилия се в атака бразилски тим. \"Вердао\" губеше с 0:1 на почивката след гол на Абила (18), но в рамките на шест минути стигна до пълен обрат, вкарвайки голямо напрежение в редиците на гостите. Луан изравни в 53-ата минута, а Густаво Гомес от дузпа вкара за 2:1 в 60-ата минута. Лидерът в шампионата на Бразилия започна да вярва в чудото, подкрепян от препълнените трибуни на \"Алианц Парк\", но подобно на първата среща преди седмица таранът на аржентинците Бенедето влезе от пейката и с красив удар от 20 метра матира Уевертон. Този път той имаше нужда от осем минути, за да се разпише, след като в Буенос Айрес стори това след едва пет минути на терена.  Така \"генуезците\" изхвърлиха фаворит номер едно в надпреварата, след като вечният им съперник \"Ривър Плейт\" детронира шампиона \"Гремио\" насред Порто Алегре 24 часа по-рано. Грандовете на Аржентина не бяха фаворитите в навечерието на полуфиналите, но с много характер и малко късмет си устроиха среща за историята. По-скоро предстои сблъсъкът на века на клубно ниво в Южна Америка, ако не и в историята на тази част от света. Аржентина няма да спи в продължение на месец, като след срещата-реванш най-вероятно ще са необходими 20 години, за да може феновете на един от двата гранда да се съвземат от удара, който ще понесат, докато другите ще празнуват цял един живот.", "date": "2018.11.01", "title": "Предстои мачът на века! \"Бока Хуниорс\" срещу \"Ривър Плейт\" във финал за Копа Либертадорес"}
{"url": "https://www.monitor.bg:443/bg/a/view/osydiha-tyrgovec-oshtetil-haznata-s-2-mln-leva-148389", "text": "Търговец на земеделска продукция е осъден за данъчни престъпления и да изплати два милиона лева обезщетение на държавата. Управителят на търговско дружество Ахмед Х., предаден на съд с обвинителен акт на Окръжната прокуратура в Шумен, е осъден на три години \"лишаване от свобода\" с 5-годишен изпитателен срок за данъчни престъпления, съобщиха от пресцентъра на Апелативната прокуратура във Варна. След продължили през вчерашния ден пледоарии, днес Шуменският окръжен съд е произнесъл присъдата, като признава подсъдимия за виновен по всички обвинения за данъчни престъпления в особено големи размери. Със съдебния акт е уважен и граждански иск, предявен от ТД на НАП, като подсъдимият е осъден да изплати обезщетение на държавата в размер на два милиона лева. В качеството си на управител и представляващ едноличното търговско дружество Ахмед Х. избегнал установяването и плащането на данъчни задължения в размер на 2,067 млн. лева. Данъчното престъпление е извършено в периода от юли 2008 г. до март 2010 г. Тогава подсъдимият развивал стопанска дейност, свързана с търговия със земеделска продукция.", "date": "2018.11.01", "title": "Осъдиха търговец, ощетил хазната с 2 млн. лева"}
{"url": "https://www.monitor.bg:443/bg/a/view/udyljavat-sroka-za-kandidatstvane-za-nagradite-v-turizma-148387", "text": "Туристическото министерство ще приема кандидатури за Годишните награди в туризма до 5 ноември 2018 г. (понеделник). Срокът се удължава по молба на общини и организации, които да имат време да подготвят своите предложения, съобщиха от ведомството. Кандидатстването се извършва през  , където са описани всички условия, на които е необходимо да отговарят участниците. Кандидатурите за наградите се подават в професионални и журналистически категории, като има и обособена група за общини. Общините могат да се състезават за статуетки в категориите за планински, морски, СПА и културно-исторически туризъм. Представителите на медиите имат възможност да мерят сили за материали на тема туризъм в печатни медии, онлайн медии, интернет блог, радио и телевизия. В художествените категории за участие в конкурса има право да кандидатства по един представител от медия в една категория. След изтичане на крайния срок кандидатите, които отговарят на критериите, ще бъдат обявени на сайта на наградите и за тях ще започне гласуването. Важно условие е, че всеки участник може да се включи в надпреварата с едно свое предложение в рамките на една категория. Чрез онлайн вот ще се избират победителите във всяка категория. Всеки може да гласува еднократно за един участник в рамките на една категория (отчита се едно гласуване от всеки IP адрес), но може да се подкрепи кандидат от всяка категория. Експертите ще следят внимателно да не се допуска манипулиране и нерегламентирано генериране на гласове. Подобни опити ще повлияят негативно за класирането на съответния кандидат, уточняват организаторите.", "date": "2018.11.01", "title": "Удължават срока за кандидатстване за наградите в туризма"}
{"url": "https://www.monitor.bg:443/bg/a/view/87-godishna-poetesa-izdade-vtora-stihosbirka-148380", "text": "87-годишната поетеса Елена Даскалова от Пловдив издаде само преди дни своята втора стихосбирка. Кръстила я е „Стихове по залез”, като казва, че с римите си се прощава с младостта, но не и с любовта. „Уви, любовта отдавна си отиде, а душата ми е пълна с нея”, казва възрастната авторка, която живее в Дома за възрастни хора с физически увреждания „Хаджи Гьока Павлов” в Пловдив. Стиховете в новата й втора книжка са посветени на дома, на нейните близки и приятели. Представянето на стихосбирката бе водено от Ася Антонова, а на проявата се стекоха буквално всички обитатели на дома. Книгата става факт, благодарение на спомоществователството на Елена Кристиано и Меги Трайкова от Пловдив.", "date": "2018.11.01", "title": "87-годишна поетеса издаде втора стихосбирка"}
{"url": "https://www.monitor.bg:443/bg/a/view/simeonov-njama-da-hvyrli-ostavka-zaradi-akcijata-v-dab-ch-148388", "text": "Вицепремиерът Валери Симеонов определи като несъстоятелни исканията за оставка му във връзка с акцията и задържаните служители в Държавната агенция за българите в чужбина (ДАБЧ). На извънреден брифинг в Министерския съвет Симеонов заяви, че не ръководи и не контролира ДАБЧ, като изтъкна, че не са му вменени такива функции. В сряда ДПС поиска оставката на Симеонов като се аргументираха, че именно той е ресорен вицепремиер и носи пряка отговорност за работата на агенцията. От своя страна лидерът на НФСБ заяви, че има задължение само на координация. „Смея да твърдя, че до момента стриктно, прецизно и ефективно си изпълнявам задълженията по координацията на работата на тази агенция. Изпълнил съм си задълженията по отношение на ДАБЧ”, категоричен е Симеонов. Той посочи, че през миналото лято е получил сигнали за злоупотреби в работата на агенцията. „Едно лице поиска дискретна среща с мен – Катя Матева, към онзи момент все още служител на Министерството на правосъдието, пряко отговарящ за българското гражданство. На срещата ми бяха предоставени писмени данни и сигнали, подадени до ДАНС в по-ранен период”, отбеляза Симеонов. Той допълни, че нямало как да прецени достоверността на сигналите и се е консултирал с колегата си Красимир Каракачанов, след което ги предоставил на съответните специализирани служби. „Направих втора среща, за да се уверя доколко се работи по въпроса, и с това моите ангажименти приключиха. Доколко са послужили за повдигането на сегашното обвинение и процесуално-следствените действия, аз не мога да кажа, не ми е и работа да се интересувам”, подчерта Симеонов.", "date": "2018.11.01", "title": "Симеонов няма да хвърли оставка заради акцията в ДАБЧ"}
{"url": "https://www.monitor.bg:443/bg/a/view/bg-akademija-za-influensyri-otvarja-klonove-vyv-francija-i-brazilija-148390", "text": "Базираната в България академия за Инстаграм инфлуенсъри GBS Models ще отвори свои офиси във Франция и Бразилия. Това съобщи сайтът E-zine. Тя е първата в Източна Европа модна агенция, която акцентира вниманието си върху социалната мрежа. Тя е и единствената в света безплатна академия за влиятелни личности в Инстаграм. Агенцията работи с четирима експерти в сферата, а всяка година ще дава възможност на 100 момичета да навлязат в „дълбоките води“ на социалната мрежа. Целта е до края на следващата година агенцията да представлява модели, чийто общ брой последователи в Инстаграм да достига 1 милион души. Академията организира консултации с всеки от моделите си, за да определи в каква посока искат да се развиват те. „След това благодарение на тази информация заедно определяме точна и артистична визия на Инстаграм профила им. Ще ги научим как да правят добри снимки с мобилен телефон, как да контролират светлината, да използват аксесоари и още много. След това въвеждаме в профила им точната информация, която сме събрали, и ги включваме към нашия собствен софтуер, който интензивно взаимодейства по естествен път с подходящите хора. Мощен инструмент, които е успешен в Инстаграм, е и хаштагът”, обясни наскоро пред „Монитор“ дон Гаел Бонел Санчез, собственик на GBS Models. Той е категоричен, че в България пазарът все още не е достатъчно развит. „Някои хора тук се възползват от факта, че все още няма достатъчно яснота как да се популяризира марката им чрез инфлуенсъри и социални медии. Те просто им предоставят един продукт безплатно, с който те да се снимат и да качат пост. По този начин въпросните компании се възползват от цялата аудитория на инфлуенсърите. Осигуряването на приходи в Инстаграм има просто правило - 10 000 последователи са равни на $100 на публикация. В края на 2018 г. световният пазар на инфлуенсъри ще генерира 2 милиарда долара“, добавя още дон Санчез. По думите му, в зависимост от броя последователи инфлуенсърите могат да си докарват до 60 хиляди евро месечно.", "date": "2018.11.01", "title": "БГ академия за инфлуенсъри отваря клонове във Франция и Бразилия"}
{"url": "https://www.monitor.bg:443/bg/a/view/esenta-otkluchva-anemii-148360", "text": "Есента отключва анемии. Причината е, че в този сезон хората променят хранителния си режим и все повече наблягат на консервирани и мазни храни за сметка на минералите, предупреждават от Българското хематологично дружество. Обикновено когато говорим за здравословно хранене, имаме предвид достатъчния прием на витамини. Безспорно те са полезни за нашите органи и системи, но има още редица елементи, без които здравето ни ще бъде подкопано. Желязо – без него метаболизмът ни се забавя, намалява кръвотворенето на червените кръвни телца. Кожата става суха, ноктите започват да се чупят, а косата да цъфти и да пада повече от обичайното. Тези външни признаци подсказват, че този елемент вероятно не достига на организма ни. Ако дефицитът продължи по-дълго време, се нарушава производството на хормоните и транспортирането на кислорода към тъканите. Анемията е логичният резултат. За да не стигнем до това положение, жените трябва да приемат дневно 18 мг желязо, а мъжете 8 милиграма. Причината е, че едните губят много от него по време на месечния си цикъл, докато другите също губят, но по-малки количества с дефекацията. В 100 г стриди има 7 мг желязо, в 100 г говеждо месо – 2,6 мг, а в 100 г пилешки дробчета – 17 милиграма. Калий – той е естественият балансьр на кръвното налягане, водния баланс в организма, работата на нервните клетки и мускулите. Дефицитът му води до чупливи кости – остеопороза и бъбречна недостатъчност. Когато приемът на калий не е достатъчен, е възможна депресия или невроза. Лекарите сочат като причини нездравословното хранене и недостатъчният прием на млечни продукти, тъй като те са богати на този елемент. В последните години възникна теория, че постоянната употреба на полуфабрикати и стресът буквално го унищожават в организма. Колкото и да е чудно, сушените кайсии са богати на калий, а също така картофите и спанакът. Тези продукти подпомагат и правилната работа на кръвоносната система. Витамин D – без него не могат да се усвояват калият и магнезият. Когато той е в достатъчни количества, имунитетът е силен, работоспособността е повишена. Ако обаче е в дефицит, простудите са често явление, както и безсънието и остеохондрозата. Дневният прием трябва да бъде между 10 и 20 милиграма. Подходящи продукти са сьомга и всякаква друга консервирана по-мазна риба. Калций – той е отговорен за здравите зъби и кости, както и за добрата работа на мозъка. Същевременно този елемент е водещ при съсирването на кръвта. Когато не достига, кариесите стават повече, явява се сърдечна недостатъчност и остеохондроза. И тук небалансираното хранене е основната причина. От него са необходими по 1 – 1,2 г дневно. Богати на калий продукти са броколите, маковите семенца и бадемите. Целулоза – тя не е химичен елемент, но без нея човешкият организъм страда, тъй като точно тя е отговорна за микрофлората, намаляването на кръвната захар и регулярното очистване на организма. Когато целулозата не достига, е възможна появата на захарен диабет, лошият холестерол се повишава, стомахът става нередовен. В резултат организмът задържа токсини, които попадат и в кръвта. За избягване на тези състояния се препоръчват сурови плодове и зеленчуци, както и черен хляб със семена. Трябва да се избягват тестените храни от бели брашна и захарните изделия. Препоръчителната дневна доза целулоза е от 21 до 38 грама. Добър източник са фасулът, киноата, елдата, зелето, репите, салатите и всички плодове.", "date": "2018.11.01", "title": "Есента отключва анемии"}
{"url": "https://www.monitor.bg:443/bg/a/view/svetoven-shampion-s-italija-vliza-za-2-godini-zad-reshetkite-148358", "text": "Трибуналът в намиращия се на стотина километра югоизточно от Милано град Реджо Емилия издаде 145 осъдителни присъди срещу бивши и сегашни членове на калабрийската мафия „Ла Ндрангета“. Сред попадналите под ударите на Темида е и световният шампион по футбол от 2006 г. с италианския национален отбор и звезда преди време на класните отбори „Ювентус“ и „Удинезе“ Винченцо Якуинта. Прочутият нападател е наказан с две години затвор за това, че предоставил на баща си Джузепе без разрешение на властите два законно притежавани от него пистолета. Според събраните от обвинението доказателства признатият за съмишленик на „Ла Ндрангета“ родител използвал оръжието при изпълнение на поставени му от мафията задачи. Джузепе Якуинта получи 19 години затвор заради участие в престъпно сдружение от мафиотски тип.", "date": "2018.11.01", "title": "Световен шампион с Италия влиза за 2 години зад решетките"}
{"url": "https://www.monitor.bg:443/bg/a/view/pochitame-narodnite-buditeli-148375", "text": "Днес честваме Деня на народните будители. Светлият празник е посветен на делото на книжовниците, просветителите и борците за национално освобождение, съхранили през вековете духовните ценности на нацията. За първи път празникът се чества през 1909 година в Пловдив. През 1922 година Стоян Омарчевски, министър на просвещението, внася предложението за отбелязване на 1 ноември като празник на народните будители. От 1 ноември 1923 година с указ на цар Борис III е обявен за общонационален празник в памет на заслужилите българи. През 1945 година празникът е забранен. Честването му обаче се възобновява със Закона за допълнение на Кодекса на труда, приет от 36-то Народно събрание на 28 октомври 1992 година, когато е обявен официално за Ден на народните будители и за неприсъствен ден за всички учебни заведения в страната. Отбелязва се ежегодно с факелни шествия на 1 ноември и е официален празник. В същото време на 1 ноември Православната църква чества паметта на Свети безсребърници и чудотворци Козма и Дамян. Имен ден днес празнуват Дамян, Дамяна, Кузма и Кузман.", "date": "2018.11.01", "title": "Почитаме народните будители"}
{"url": "https://www.monitor.bg:443/bg/a/view/es-puska-britanskite-banki-do-pazara-si-sled-brekzit-148376", "text": "Британският премиер Тереза Мей е сключила споразумение с Европейския съюз, което ще даде на британските компании, извършващи финансови услуги, траен достъп до европейските пазари след Брекзит. Това съобщи британският в. \"Таймс\". Британските и европейските преговарящи са постигнали предварително споразумение по всички аспекти на бъдещото партньорство в сферата на услугите, както и за обмен на данни, допълни британският вестник, цитирайки правителствени източници. Часове по-рано британският министър за Брекзита Доминик Рааб заяви пред британски законодатели, че очаква сключване на споразумение с Европейския съюз преди 21 ноември, предаде АП. В писмо от 24 октомври до парламентарната Комисия по излизането от ЕС Рааб е отбелязал, че очаква сделката да бъде финализирана до 21 ноември. През последните дни британският премиер Мей каза, че 95 процента от сделката по развода са договорени, но двете страни все още имат разногласия по въпроса за границата между членуваща в ЕС Ирландия и Северна Ирландия, която е част от Обединеното кралство.  Говорител на Мей отказа да коментира дали до 21 ноември ще има сделка и повтори, че кабинетът винаги е казвал, че иска възможно най-бързо приключване на преговорите с ЕС.  В четвъртък Рааб започна и \"проучвателна мисия\" в Северна Ирландия, за да се срещне с представители на бизнеса и на местните власти. В писмо до Камарата на общините Доминик Рааб твърди, че ЕС е приел британското предложение за споразумение, което да избегне възникването на \"твърда граница\" между британската провинция Северна Ирландия и членката на ЕС Република Ирландия. Според Рааб Брюксел се бил съобразил с желанието на Лондон цялото Обединено кралство, включително Северна Ирландия, да остане в митническия съюз на ЕС след Брекзита и до сключването на ново търговско споразумение между двете страни. ЕС настоява за договореност, според която Северна Ирландия остава част от митническата и регулаторна юрисдикция на съюза, в случай че всички други опити за споразумение пропаднат, пише \"Файненшъл таймс\".  Същевременно стойността на британската лира рязко се повиши, след като Рааб сподели добрата новина за сделката с ЕС. Рааб подчерта, че все пак съществува риск от значително разминаване в очакванията, когато преговарящите навлязат в решаващия етап от разговорите, а и европейски дипломати изразиха съмнения, че ще има бърз пробив. Но въпреки това, подчертава „Файненшъл таймс“, лирата продължи да расте - с 0,7 на сто спрямо долара, особено след публикацията на \"Таймс\", че премиерът Тереза Мей е договорила британските компании за финансови услуги да запазят след Брекзита достъпа си до европейските пазари. Източници от британския парламент казват, че секретарят на групата на консерваторите Джулиан Смит иска бързо сключване на сделката с Брюксел, за да може Камарата да я гласува преди Рождество Христово. Но парламентарната аритметика - пише \"Файненшъл таймс\" - крие рискове за премиера Мей. Високопоставени консерватори се опасяват, че между 20 и 30 техни съпартийци депутати ще гласуват против споразумението. А това означава, че Мей може да се нуждае от подкрепата на същия брой лейбъристки депутати, заключава изданието. В. „Гардиън\" обаче охлажда оптимизма, като пише, че дипломати от ЕС са се съгласили през ноември да се състоят поредица семинари, на които да се обсъдят действията на страните членки при евентуален \"твърд Брекзит\". Семинарите ще обхващат сфери като права на гражданите, въздухоплаването, наземния транспорт, митническия и граничния контрол и финансовите услуги. Освен това някои европейски представители съзират нарастващ риск от раздяла без сделка, в случай че британският парламент отхвърли постигнатото с труд от премиера Тереза Мей, каквото и да е то, подчертава вестникът. В този дух се изказа и Мишел Барние, главният преговарящ от ЕС, каза миналия месец на лидерите от съюза, че до декември не очаква някакъв напредък в преговорния процес, това оставя малко време да членовете на Камарата на общините за ратификация, констатира вестникът.", "date": "2018.11.01", "title": "ЕС пуска британските банки до пазара си след Брекзит (обзор)"}
{"url": "https://www.monitor.bg:443/bg/a/view/petrobras-prodava-nefteni-aktivi-v-nigerija-za-1-53-mlrd-148379", "text": "Държавната бразилска компания Petrobras продава свои петролни активи в Нигерия за 1,53 млрд. долара, съобщава „Прайм”. Дъщерната й фирма Petrobras International Braspetro B.V. (PIBBV) е подписала договор за продажбата своя дял от 50% в Petrobras Oil&Gas B.V. (PO&GBV) на Petrovida Holding B.V.\", се уточнява в прессъобщение на компанията продавач. От общата сума на сделката 1,407 млрд. долара Petrobras ще получи по сметките си веднага след приключването й. Останалите 123 милиона ще бъдат изплатени разсрочено. Продажбата трябва да бъде одобрена от регулаторните власти на Нигерия. От находищата, където работи бразилската фирма в африканската държава тя добива по 21 хил. барела петрол на денонощие.", "date": "2018.11.01", "title": "Petrobras продава нефтени активи в Нигерия за $1,53 млрд."}
{"url": "https://www.monitor.bg:443/bg/a/view/sofijskijat-kulturen-jivot-v-minaloto-v-plakati-i-snimki-148373", "text": "Изложба „Софийският културен живот в миналото в плакати и снимки“ се открива днес от 17.00 часа в изложбена зала „Архиви“ на ул. „Московска“ №5. През 1928 г., по повод честванията на половинвековния юбилей от Освобождението на София и 1000-годишнината от Златния век на българската книжнина, тогавашният кмет Владимир Вазов издава заповед за учредяване на специална комисия, която да посочи начините и средствата за изграждане на Столичен общински музей. Новият музей е с 3 отдела – музей, библиотека и архив, а основната му цел е „да събира, пази и проучва ония предмети от материалната култура на София, които имат или ще имат значение за историята на София“. Така се поставя началото на събирането на материални свидетелства за историята, културата и изкуството на София – книги, документи, снимки, карти, планове, археологически находки, предмети на бита, скулптури, живописни платна, графики. Обособяването на „картинна галерия” е част от дейността на музея. Да създава, събира и пази делата на духовната култура – това е върховната задача на един град, който иска да живее вечно в човешкото съзнание, смятат учредителите. Изложбата представя оригинални плакати, снимки, програми от представления в столичните театри, изложби, организирани от Софийска градска художествена галерия, концерти на Столична драматична оперна трупа (Българска оперна дружба). Показаните документи са от фондовете на читалище „Славянска беседа”, Държавна музикална академия, Българска държавна консерватория, Държавен сатиричен театър, Театър „199”, Театър „Сълза и смях”, Централен куклен театър, Столичен куклен театър, Драматичен театър „София”, Софийска градска художествена галерия, личния фонд на Константин Михайлов – Стоян (един от основоположниците на българския оперен театър) и др.", "date": "2018.11.01", "title": "Софийският културен живот в миналото в плакати и снимки"}
{"url": "https://www.monitor.bg:443/bg/a/view/otkriha-chast-ot-cherna-kutija-na-indonezijskija-boing-148377", "text": "Водолази са открили част от черна кутия на падналия индонезийски самолет, предаде ДПА, като се позова на ръководителя на националната агенция за издирвателни и спасителни операции. Водолази са намерили устройството на 30 м дълбочина. То е в добро състояние, съобщи Метро ТВ. \"Това е част от черната кутия, защото има липсваща част\", каза Мухамад Сяуги. Той допълни, че засега не е ясно коя от двете черни кутии е това - тази, която записва гласовете в пилотската кабина, или другата с данните за полета. Сяуги съобщи още, че водолазите са открили и предмет с дължина около 1,5 м, за който смятат, че е част от самолета. Самолетът \"Боинг 737 МАКС 8\" на индонезийската нискотарифна авиокомпания \"Лайън еър\" се разби в Яванско море в понеделник 13 минути след излитането си от столицата Джакарта за град Пангкал Пинанг на остров Суматра. Загинаха всички 189 души на борда - 181 пътници и осемчленен екипаж. Самолетът бил въведен в експлоатация само преди няколко месеца.", "date": "2018.11.01", "title": "Откриха част от черна кутия на индонезийския боинг "}
{"url": "https://www.monitor.bg:443/bg/a/view/arestant-izbjaga-ot-bolnica-v-blagoevgrad-148382", "text": "18-годишният дванайсетокласник от благоевградската гимназия СOУИЧЕ Симеон С. избяга от лекарския кабинет в спешно отделение на благоевградската болница, след като малко преди това е бил арестуван от полицаи с пакетче канабис. Комичният инцидент се е разиграл малко след 6 часа тази сутрин. Патрул полицаи довели задържания младеж на медицински преглед в спешното, откъдето той избягал. Подробности за инцидента даде на извънреден брифинг  зам. началника на ОД на МВР – Благоевград комисар Димитър Кръстев. Той обясни, че около 5,10 часа тази сутрин на улица “Христо Татарчев” в центъра на Благоевград,  в района на заведението “Салати Рай” полицейски автопатрул забелязва лице със съмнително поведение, което е спряно за проверка. В хода на проверката е изяснено, че той е криминално проявен за пет деяния – две кражби, две увреждания и наркотици. При извършения личен обиск в него е открит 0.6 грама канабис, заради което е задържан и отведен в Първо РУ. Откаран е в спешен център за извършване на задължителен преглед. По молба на дежурния лекар са били свалени белезниците. След прегледа е дадено становище, че здравословното му състояние не е в състояние да бъде задържан. Младежът казал,че му е зле, помолил да отиде до тоалетната, като по пътя се вмъкнал в лекарски кабинет с отворен прозорец. Арестантът се спуснал през прозореца, като стъпил на широкия перваз под него, след което скочил на паркинга от 2 метра височина. След което на бегом се изнесъл през паркинга на частната болница и се скрил в близките лозя, в местността Баларбаши. Двамата полицаи го подгонили неуспешно, после се обадили на колегите си за помощ. Главният лекар на благоевградската болница д-р Огнян Митев каза за „Монитор“. че младежът е обяснил на дежурния лекар, че страда от астма, затова е пожелал да бъде доведен на преглед. При медицински преглед на арестанти, винаги се свалят белезниците, каза д-р Митев.   Полицаите издирват из целия град и околността избягалия 18-годишен арестант. Заграден е блок 95 в квартал „Еленово“, където той живее с майка си. Младежът е син на разведени родители, баща му е учител.", "date": "2018.11.01", "title": "Арестант избяга от болница в Благоевград (ОБНОВЕНА)"}
{"url": "https://www.monitor.bg:443/bg/a/view/vyshkite-v-kosite-dokarvat-tejki-dermatiti-148355", "text": "Въшките в косите, особено на децата, докарват тежки дерматити. Случаите зачестяват напоследък, тъй като паразитите отново са се появили в училищата. Гнидите на въшките сами по себе си не провокират алергии. Те обаче могат да увредят скалпа тежко от разчесванията. Самата диагноза паразитозен дерматит се бърка често пъти от лекарите неспециалисти по кожни и алергични заболявания като серозен дерматит, предупреди тя. Затова лекарката препоръча при зачервяване и лющене на кожата на главата в областта зад ушите и тила родителите да не пропускат да заведат детето и на дерматолог, който да предпише най-успешния препарат за лечение. Бум на въшки има в столичните училища, предупредиха от Столичната регионална здравна инспекция. След София гадините са полазили и учениците в Пловдив, оплакаха се майки в социалните мрежи. Там най-тежко е положението в училище \"Димитър Талев\". Полазени от въшки и с гниди са десетки деца предимно от началните класове, предупредиха майки. По думите им въшки има и в други училища в града. В София положението е още по-страшно. От 178 проверени от РЗИ училища за последната седмица паразитите са били открити в косите на деца от 113 училища. Въшлясалите са най вече ученици от първи до четвърти клас – в 58% от случаите, а от пети до седми са 38 на сто. Здравните инспектори задължиха учителите и медицинските сестри в школата да преглеждат учениците за въшки и да връщат децата, при които са открити. Опаразитените ученици не бива да се пускат на училище, докато паразитите не бъдат изчистени трайно, казаха от Столичната регионална здравна инспекция и допълниха, че децата трябва да се пускат в клас само след прецизен преглед от учителите и медицинските сестри в училищата. Главовите въшки се хранят с кръвта от скалпа. Женските снасят яйца – гниди, като ги прикрепват към косъма. Срещу тях се продават широк спектър препарати, за тях рецепта не се изисква. Почистването не е еднократно, а се изпълнява по схема, като трябва да се третира не само опаразитеното дете, но и останалите хлапета, както и всички у дома. Дрехите, хавлиените кърпи и чаршафите също се напръскват, а след това се перат на дълга програма в пералнята при висока температура. Може да се използва и изпитаната народна рецепта от газ, мас и оцет, които трябва да са в пропорции 3 супени лъжици газ, 2 супени лъжици мас и една супена лъжица оцет. Всичко се обърква добре и се нанася в корените, а след това и по цялата дължина на косата. После главата се завива с найлон, а върху найлона се поставя памучна кърпа, която стои един до два часа. След това косата се измива с много шампоан и топла вода, докато не я почувствате чиста и скърцаща. Маста може да се замени със зехтин, затоплено кокосово масло или затоплено бадемово масло. Мазнината няма лечебен ефект, използва се, за да не се изсушат прекалено кожата и косата. Глисти нападнаха децата във Видинско и част от селата в Монтанско, установи проверка на „Монитор“. Хлапетата са предимно от бедните крайни квартали. Комбинираните препарати срещу трите вида глисти обаче са дефицит в повечето градове на страната. Те действат добре срещу аскаридоза (едрите детски глисти), ентеробиоза (дребните глисти), трихоцефалоза (космоглавия глист) и хименолепидоза (глисти джуджета), поясни доц. д-р Любомир Киров, председател на Сдружението на общопрактикуващите лекари. На децата не се дават и не бива да се дават препарати превантивно, без да е доказано, че те са носители на някои от тези паразити. Те не са прасета, нито домашни любимци, за да ги обезпаразитяваме периодично. Препаратите се дават само при нужда, подчерта той. Оказва се, че наличието на глисти рядко дава някакви симптоми. В повечето случаи родителите ги откриват в изпражненията на децата си. Ако едно дете е опаразитено с по-малко паразити, е възможно то дори и да няма никаква клинична изява. Майката може въобще да не подозира, че е заразено. Но това не пречи малчо да предаде заболяването и на други деца, и на семейството си. Когато опаразитяването е по-интензивно, тогава вече клиничните прояви са налице. Най-често това са болки в областта на корема, диарийни изхождания, децата стават по-нервни, по-капризни и отказват да се хранят. При аскаридозата могат да се наблюдават някои странности в детското поведение – например малкото започва да яде пръст. В първия стадий след инфектирането е възможна и алергична реакция с обриви по тялото. Инкубационният период на заразата е продължителен. След като паразитите попаднат в чревния тракт, започват да излъчват яйца с фекалиите едва след 2 - 2,5 месеца. Дали детето има глисти, може да се разбере в паразитологична лаборатория, като се изследват фекални проби, тъй като някои от паразитите са незабележими за невъоръжено око. Лечението не е проблематично. Има препарати, които се прилагат в различни схеми, но те се дават само срещу лекарско предписание. Тъй като те са силни, най-продължителното лечение е 3 дни, а при ентеробиозата е дори само 1 ден.", "date": "2018.11.01", "title": "Въшките в косите докарват тежки дерматити"}
{"url": "https://www.monitor.bg:443/bg/a/view/vylchev-chestiti-denjat-na-narodnite-buditeli-148381", "text": "УВАЖАЕМИ ГОСПОЖИ И ГОСПОДА, УЧИТЕЛИ, УЧЕНИ, ТВОРЦИ,  Денят на народните будители е празник, който ни напомня за духовния и просветителски размах на една хилядолетна традиция на труд и упорство и ни прави още по-отговорни към бъдещето. В този ден трябва да си кажем, че както свободата, така и знанието, науката, успехът и възходът трябва да бъдат извоювани и спечелени от всяко следващо поколение отново и отново. И всяко поколение трябва да се погрижи, като подготви по най-добрия начин своите деца, за да продължат по този нелек, но верен път към успеха. В това отношение най-важна е ролята на образованието и възпитанието. А те се градят на доброто взаимодействие между двете най-важни страни в този процес - учителите и родителите. Всички, които днес подготвят бъдещите поколения чрез наука, образование, творчество, възпитание, са последователи на българските будители. На тях се полага и уважение, и разбиране, и подкрепа, и възхищение. За мен учителите са тихите герои в класната стая. Нека не си спомняме само в един ден от годината за тях, за отговорността и всеотдайността им, и да им пожелаем да продължават да вдъхновяват и да поддържат живо любопитството на младите хора към знанието и науката. Днес първата ни мисия е нито едно дете да не бъде лишено от най-голямата ценност – образованието. Българското правителство и Министерството на образованието и науката полагат все по-големи усилия за привличане на децата и учениците в образователната система. За формирането на образовани, мислещи, осъзнати и креативни личности са необходими целенасочени усилия, обществена ангажираност и уважение към нашите учители и преподаватели. От образованието на нашите деца зависи развитието на България. Една от важните стъпки, които предприемаме, е да осигурим издигането на преподавателския, изследователския и творческия труд. Ние не знаем със сигурност какви ще са професиите на бъдещето, но сме убедени, че само образованието гарантира на следващите поколения успешна реализация и справяне с предизвикателствата на технологичното развитие. Пожелавам на всички учители, радетели за просвета и наука, творци и учени здраве и успехи!   Честит празник на всички съвременни будители!  ", "date": "2018.11.01", "title": "Вълчев честити Деня на народните будители"}
{"url": "https://www.monitor.bg:443/bg/a/view/levski-lukojl-na-krachka-ot-vtorata-faza-za-kupata-na-fiba-evropa-148440", "text": "Баскетболният ни шампион \"Левски Лукойл\" направи решаваща крачка към втората фаза на турнира за Купата на ФИБА Европа с трети успех в група G. \"Сините\" надиграха в столичната зала \"Универсиада\" гръцкия \"Арис\" със 77:66 (24:12, 24:29, 17:13, 12:12) и са едноличен лидер в потока си. Играчите на Константин Папазов дръпнаха с 24:12 в първата четвърт, но гостите им стопиха 5 точки във втората до 48:41. Във второто полувреме обаче силната защита на домакините позволи на \"Арис\" да направи само 25 т., а атаката им вкара 29, което се оказа решаващо. Най-резултатен за \"Левски Лукойл\" беше американецът Патрик Рембърт с 16 т., Деян Иванов има 15, а Христо Захариев и Божидар Аврамов - по 11. За \"Арис\" с 16 завърши Гари Бел. В другия мач от групата \"Катая\" (Фин) би като домакин \"Днипро\" (Укр) с 84:77. \"Левски Лукойл\" има 6 т., \"Катая\"- 5, \"Арис\" - 4, а \"Днипро\" - 3. \"Балкан\" (Ботевград) пък е начело в гр. В след 78:66 ( 16:18, 22:15, 18:20, 22:13) над \"Белфиус Монс Ено\" (Бел). \"Рилски спортист\" обаче падна от \"Порто\" с 81:88 (18:20, 17:22, 22:18, 24:28) в гр. F и е 4-ти там с 3 т.", "date": "2018.11.01", "title": "\"Левски Лукойл\" на крачка от втората фаза за Купата на ФИБА Европа"}
{"url": "https://www.monitor.bg:443/bg/a/view/vremeto-toplo-i-oblachno-na-mesta-i-mygla-148372", "text": "Днес максималните температури отново ще са високи, на места до 25° В голяма част от страната ще има облачност, особено по Черноморието. В планините ще бъде предимно слънчево.   По поречията на реките, в низините и в Източна България ще се образува ниска слоеста облачност или мъгла. След обяд видимостта временно ще се подобри и облачността ще се разкъса. Над Западна и Централна България през по-голямата част от деня ще е със значителна висока облачност. Ще духа слаб до умерен вятър от изток-североизток. Минималните температури ще са между 8° и 13°, максималните - между 20° и 25°, според прогнозата на НИМХ. Атмосферното налягане е по-високо от средното за месеца и ще остане без съществена промяна. По Черноморието облачността ще е значителна. В сутрешните часове на места ще се образува мъгла. След обяд временно видимостта ще се подобри и облачността ще се разкъса. Ще духа слаб до умерен североизточен вятър. Максималните температури ще са 17-20°. Температурата на морската вода е 17-18°. Вълнението на морето ще е 1-2 бала. В планините ще бъде предимно слънчево. Ще духа слаб до умерен югоизточен вятър, по високите и открити части от запад-югозапад. Максималната температура на височина 1200 метра ще е около 19°, на 2000 метра – около 13°. През следващите дни вятърът ще бъде от източната четвърт, слаб до умерен и температурите ще продължат постепенно да се понижават, като все пак ще останат по-високи от обичайните. В петък над Източна България и по поречието на Дунав преди обяд ще има значителна ниска облачност, от която е възможно и да преръмява, но след обяд в повечето райони чувствително ще намалява. Над Западна България през по-голямата част от деня облачността също ще е значителна, но висока. През почивните дни над Източна България ще преобладава облачно време, почти без валежи. Над останалата част от страната ще бъде предимно слънчево, разкъсана висока облачност ще има все още в събота. Сутрин на места в низините и котловините има условия за ниска облачност и намалена видимост.", "date": "2018.11.01", "title": "Времето: Топло и облачно, на места и с мъгла"}
{"url": "https://www.monitor.bg:443/bg/a/view/okolo-50-mln-lv-za-koledni-nadbavki-na-pensionerite-148374", "text": "Около 50 милиона ще бъдат отпуснати от кабинета за коледни надбавки на пенсионерите. Това каза финансовият министър Владислав Горанов. По думите му сумите, които ще получат пенсионерите ще бъдат сходни с раздадените за Великден. Относно бюджета на страната за догодина той каза, че над 11 млрд. лв. ще има за социалната сфера. „Не съм съгласен при сегашното състояние на пазара на труда да отпадне втората година по майчинство”, каза още Горанов. За пътя ни към чакалнята на еврозоната финансовият министър каза, че е умерен оптимист. „Сега се подготвяме за близко сътрудничество с ЕЦБ по отношение на надзора на българските банки. След като това стане ще кандидатстваме и ще получим покана за ERM-2”, обясни той в ефира на бТВ. По въпроса за идеите за ограничаване печалбата на търговците на храни, финансовият министър ги определи като непазарна мярка. „Промяната на ДДС е възможна тема, но за нас е неприемлива”, каза още Горанов, и добави, че акцизът на горивата няма да бъде повишаван, защото е достигнал минималните нива в ЕС. По думите му цените у нас на дизела и бензина у нас зависи от котировките на петрола на международните пазари. Горанов коментира и редица политически въпроси. Относно позицията на БСП да не се регистрира за парламентарните заседания, финансовият министър каза: \"Имаме достатъчно мнозинство в българския парламент, така че той да започва работа. Това е малко лицемерна позиция на парламентаризъм, използвана в миналото и от ГЕРБ. Тогава обаче ние не се появявахме в НС и не участвахме в дебатите за разлика от БСП сега\". \"Не очаквайте да защитавам Валери Симеонов. За добро или лошо той е упорит в защита на своите тези, в случай успя да привлече гнева на сериозна група хора“, коментира Горанов протестите на майките с увреждания против лидера на ОП. Той допълни, че ако Симеонов излезе от власт не е ясно по какъв начин ще функционира малката коалиция в голямата: \"Това създава определени предпоставки за нестабилност, на този етап предпочитаме да няма промяна в коалицията“. Над 2 млрд. лева ще получат хората с увреждания през 2019 г., допълнителни 150 млн. лева са добавени в следващия бюджет, в тях са добавките и пенсиите на тези хора. „С тези пари се решава въпроса на децата с увреждания, които минават възрастта над 18 г. да получава един доход, които не може да се каже, че е напълно достатъчен, но попълва част от дефицита\", каза още по темата Горанов. \"Не вдигаме заплати заради бъдещи избори, а заради спечеления вот през 2017 г., тогава поехме ангажимент към учители и решаване на проблемите в образованието. Всеки един бюджет е политически документ и отразява основната роля на едно правителство да разпределя един ресурс според приоритетите си\", допълни Горанов. ", "date": "2018.11.01", "title": "Около 50 млн. лв. за коледни надбавки на пенсионерите"}
{"url": "https://www.monitor.bg:443/bg/a/view/alergologyt-d-r-teodora-vylcheva-usheva-zastudjavaneto-na-vremeto-obostrja-bronhialnata-astma-148356", "text": "- Алергиите са заболявания, които са актуални през всички сезони. Съответно протичат и със своите особености. Със застудяването на времето се обостря бронхиалната астма, независимо дали е алергична или не. Причината е, че ниските температури провокират пристъпи, особено пък ако са съчетани с анаеробно натоварване - ускорено дишане, например при тичане. Така че ако има такъв задух, това и сигнал и пациентът трябва да се насочи или към алерголог или към пулмолог. През есента зачестяват и ринитите, свързани с кихане, секреция през носа. - Така е. Диапазонът им е голям. Но ако се провокират кихания и секрети при смяна на температурата, това е признак на вазомоторен ринит. През този сезон се провокират и лекарствените алергии - към антибиотици, противовирусни препарати, заради това, че има пик на респираторните заболявания. Това са една голяма част от пациентите, които провеждат лечение за дихателни инфекции. Все по-често се увеличават случаите и на алергията към нестероидни противовъзпалителни средства. Това може да е първи признак, но може да е и разширяване на алергията. - Наистина злоупотребяват. Става дума за свръх грижовни майки, които дават противовъзпалително и при най-малкото неразположение. А рекламите по медиите допълнително съдейства за злоупотреба с лекарства. Заради това при нас понякога идват пациенти със сериозни отоци. Другите алергии, типични при есенно-зимния период, са студовите уртикарии. За тях има специфични тестове за диагностика. Това заболяване може да се бърка с фамилна студова уртикария, която има съвсем различен генезис и се лекува с различни лекарства. Обострят се и атопичните астми, които са свързани с битови алергени, плесени. Това са активни алергени в затворените пространства. Концентрацията им се покачва, когато в помещението им има климатик или в офиси, банки с централен климатик. Имам пациенти, които съм лекувала с алергенни ваксини и са в ремисия, но изведнъж получават пристъп. Впоследствие се оказва, че са започнали работа в такъв тип сгради с климатици. - Така е, от трафика и горивото замърсителите изострят алергиите на дихателните пътища и могат да са причина за отключване на астма или алергична хрема при известна генетична предразположеност. Отделно пък респираторните алергии зачестяват от експозиция от градски замърсители - трафик, битово отопление и др. През зимата обаче се обострят и алергиите от домашни любимци, защото космите са силен алерген. В същото време прекарваме повече време у дома на затворено и това може да провокира заболяването.", "date": "2018.11.01", "title": "Алергологът д-р Теодора Вълчева-Ушева: Застудяването на времето обостря бронхиалната астма"}
{"url": "https://www.monitor.bg:443/bg/a/view/proverjavat-ni-za-5-min-dali-sme-godni-za-oryjie-148364", "text": "Пет минути отнема взимането на медицинско свидетелство за липса на психически разстройства, което е необходимо за издаването на разрешително за носене на оръжие. Въпросът наболя, след като 26-годишният Викторио, който застреля по-младата си приятелка и едногодишната си дъщеричка, се оказа с редовно разрешително за оръжие, въпреки че според психолози имал психически проблеми.  Проверка на „Монитор“ показа, че тестът в повечето случаи е просто проформа и представлява решаването на няколко листа с въпроси, където няма грешен отговор, а понякога и кратко интервю. Почти няма обаче човек, който да е скъсан на изпита. Така всеки, който иска да вземе боен пистолет, може да се сдобие със заветния документ. Според здравното министерство няма и разписан нормативен ред и изисквания за провеждане на психиатричните прегледи. За това всяка психиатрия в съответния район си го провежда по нейно усмотрение. Психотестът е само част от изискванията обаче за получаване на огнестрелно оръжие или по-точно за разрешителното за носенето му. Желаещите трябва да минат пред няколко други институции – съд, полиция, прокуратура, както и да преминат курс за обучение. Така до получаването на всички документи и закупуването на легално оръжие трябва да мине около месец. „Психотестът е едно от най-важните изисквания за взимане на оръжие, но се минава най-лесно. Документът се получава от психиатриите в страната, но не всички колеги са съвестни и го дават просто така“, обясниха от МВР пред „Монитор“. Именно и заради недобросъвестните професионалисти от МВР и по-конкретно от служба КОС постоянно затягат контрола за получаване на разрешително. Едно от последните нововъведения е заявление с изрично посочване на основателна причина за издаване на разрешението. Такава трябва да е работа с много пари, за което се изисква и документ за оборот на собствена фирма професионално назначение като охранител или заплаха за живота. През последните години в службата за Контрол на общоопасните средства в МВР проверяват много стриктно какви са условията, в които ще се ползва оръжието, като има много случаи на откази заради липса на основателна причина. Друг важен документ е свидетелството за съдимост, което да удостоверява, че лицето не е осъждано за умишлено престъпление от общ характер. Трябва и бележка от следствието, която да удостоверява, че срещу желаещия да се въоръжи не се води наказателно производство за умишлено престъпление от общ характер. Всеки, който получи разрешение за късоцевно огнестрелно оръжие, трябва да го предостави в МВР за прострелване в срок до 7 дни от датата на придобиване - куршумите и гилзите с маркировката на оръжието се съхраняват в регистър в полицията за сравнително изследване. Разрешението за съхранение важи за срок от 5 години. Справка на „Монитор“ в прокуратурата пък показва, че месечно 1000 души се разделят с оръжията си. Това става заради изтичането на валидността на разрешителните за притежение, както и при регистрирани инциденти. Отнемането на оръжията става и при нерегламентирана употреба, която е създала риск за живота и здравето.", "date": "2018.11.01", "title": " Проверяват ни за 5 мин. дали сме годни за оръжие"}
{"url": "https://www.monitor.bg:443/bg/a/view/denjat-na-horata-s-dylgite-senki-148369", "text": "Търсачите на смисъл все повече се превръщат в ендедмичен вид, само дето не знаем ареала, в който са разпространени. Някак си им изгубихме следите. За сметка това духовното плебейство е повсеместно и изяжда като марокански скакалец малкото останало от великаните на мисълта. А може би, за да сме донякъде окуражени, трябва да ги потърсим в миналото. Представете си, че е 1922 г., когато няма социални мрежи, никой не е чувал за антибиотици, за диетата на тоя или оня и не познават разделното хранене. Това да са ни били проблемите тогава обаче. Три години след ужасния Ньойски договор България отчаяно се нуждае от сила, вяра и надежда. Стоян Омарчевски е тогавашният министър на просвещението, който между многото други неща ражда идеята да се поставят бюстове на заслужилите българи по алеите на Борисовата градина. Те и сега са там, стига някой модерен паразит да не ги наръфа заради собствената си интелектуална и човешка немощ. Земеделецът Омарчевски предлага на правителството на 1 ноември да се чества Денят на народните будители. Те са онези носители и търсачи на човешкия и националния смисъл, от които всяко общество отчаяно се нуждае. Няма да ги изреждаме всичките, защото всеки един е бил отчаяно смел в битката си за висок дух и ще бъде несправедливо да пропуснем някого. В техните времена делото им е истинско геройство, защото в решителни моменти са направили това, което е било необходимо за сънародниците им и за България. Всеки - в различно време и по различен начин, но преминавайки най-важния рубикон – собствените си страхове, за да стигнат до върховете на смелостта. Те са тези, в които българският народ се вглежда, за да намери своето духовно равновесие. Това винаги е нужно - и тогава, и сега. Писатели, духовници, учители, просветители.... Някои от тях са написали и хубави, и лоши текстове, някои от тях са със спорни политически биографии, някои са истински ангели на познанието, а други - залутани в идеите си. Хората, които наричаме национални будители, не са били „обкръжени от възкръснали“, по забележителния израз на Елиас Канети. Те са били като нас – слаби в личното, неумели в бита и съвършени в перспективата. А тя е онази всебългарска потребност от национален смисъл и вяра, към която са се стремили те тогава, и ние сега. Не гледайте с насмешка на Добри Чинтулов заради несръчните му понякога стихове, не завиждайте на Васил Априлов, че с парите си е построил българска гимназия в рискови времена. Не пресмятайте богатството на бизнесмена Мильо Касабов, който изпраща сина си Георги да завърши в престижните европейски университети и да намери смъртта си като Гео Милев, удушен от пигмеите на злото в казармените мазета. Приемете без уговорки суетността и бялата жилетка на търсача на истина Йосиф Хербст. Не се дразнете от Антон Страшимиров, който след просветителски митарства из България отчаяно пише пиесата си „Мрак“. Тези и много други титани са имали аналитичната сила на Еразъм, стоицизма на Кант и любознателността на Ломоносов. Нима смелият акт на Иларион Макариополски на 3 април 1860 г., когато не споменава името на цариградския патриарх и дава началото на българската църковна независимост, не е сходен с тезисите на Мартин Лутер на Вратата на Витенбергската църква, от които тръгва Реформацията? По-малък ли е трудът на неуморните събирачи на песни и приказки братя Миладинови от този на германските фолклористи Якоб и Вилхелм Грим? Нима не са европейски хора Евлоги и Христо Георгиеви? Просто тухла по тухла всички те градят духа на нацията. Но колкото са много, толкова са и малко на фона на духовните плебеи и бракониерите в познанието от миналото до наши дни. Затова трябва да ги ценим безмерно, и то не само на 1 ноември. Това са хора на дългите сенки, които те хвърлят от озарението си. И дали ще се крием под сянката им, или ще се измерваме с нея, вече зависи единствено от самите нас.", "date": "2018.11.01", "title": "Денят на хората с дългите сенки"}
{"url": "https://www.monitor.bg:443/bg/a/view/na-pazar-prez-2019-glasovo-po-byrzo-i-s-izkustven-intelekt-148371", "text": "Потребителите очакват по-бърза доставка в рамките на дванадесет часа, ще се интересуват не толкова от марката, а от качеството на услугите, както и ще пазаруват все повече гласово. Това са част от технологичните тенденции при търговията на дребно, които се очакват да са водещи за развитието, отчитат в доклада си от международната консултантска компания DataArt. За да отговорят на новите предизвикателства, търговците ще съсредоточават усилията си в следните области: • Гласовата търговия (Voice commerce) - платформите за търговия, използващи изкуствен интелект, ще стават все по-значими в ритейл сектора, a гласовите асистенти все по-често ще заместват традиционните методи за пазаруване. Въпреки това, потребителите са по-готови за гласово пазаруване, отколкото очакват търговците, поради което търсенето на подобен тип услуги ще надвишава предлагането. Това ще е особено валидно при пазаруването на стоки за дома, хранителни стоки и консумативи. • Лоялност към услугата, а не към марката – разпознаваемостта на даден бранд или търговска верига вече няма да има чак толкова съществено значение, тъй като потребителите се интересуват повече от качеството и скоростта на услугите, отколкото от марката. В бъдеще търговците трябва да изграждат своите маркетингови стратегии за лоялност към услугата, а не към бранда. С други думи, усилията им трябва да бъдат насочени към улесняването на живота на потребителите. • Персонализация - изкуственият интелект и анализът на данните ще се превърнат в ключови за високо персонализираните услуги и оферти. Чрез тях търговците ще имат възможността прецизно да насочват потребителите, да анализират поведението, предпочитанията и потребностите им, та дори и здравословното им състояние. Потребителите, от своя страна, ще очакват да получават оферти и предложения, съобразени с техните вкусове и нужди, които да ги улесняват при избора на стоки или услуги.  За да отговорят на тези очаквания, търговците ще започнат да внедряват технологии за разпознаване на лица, да проследяват повторяемостта в техните действия и да правят подробни анализи на потребителското поведение. Най-голямото предизвикателство по отношение на персонализацията ще бъде свързано със защитата на личните данни и това как да не бъде нарушена тяхната неприкосновеност. • Автоматизиране на рутинните задачи – в ритейл сектора ще се въвежда все по-активно автоматизацията с цел оптимизиране на разходите, спестяване на време и ресурси. Според прогнозите на DataArt, получаването на обратна връзка от потребителите и тяхната оценка за даден продукт или услуга ще става без намесата на човешки фактор и именно чрез автоматизирани процеси търговците ще могат бързо да правят корекции в начина си на работа. Новите технологии ще направят комуникацията между търговците и клиентите по-открита и прозрачна, което ще повиши доверието на потребителите. • Високоскоростна доставка – друга тенденция, която ще бъде особено значима през 2019 г., ще е свързана със скоростта на доставките. Потребителите все повече ще очакват да получават стоките си бързо. Поради тази причина ще станем свидетели на нарастващ брой търговци, които ще предлагат безплатна доставка и време за доставка, сведено до дванадесет часа или дори по-малко.", "date": "2018.11.01", "title": "На пазар през 2019: Гласово, по-бързо и с изкуствен интелект "}
{"url": "https://www.monitor.bg:443/bg/a/view/prof-andrej-pantev-uchitelite-sa-novite-buditeli-v-tjah-e-poslednata-ni-nadejda-148353", "text": "Нека децата да празнуват Хелоуин, но да не забравят за Дядо Вазов, казва историкът в интервю пред \"Монитор\". - Отбелязваме 1 ноември като историческа проекция, като състояла се историческа реалност. Но не можем вечно да търсим будители след толкова спящо минало. Къде беше нашето книжовно великолепие, държавническо величие, изобретения и приоритети в славянската култура? Ами приносът ни към европейския свят, след като след това дълбоко заспиване от три века, ни трябват будители, които обикновено са хора среднообразовани, но величието им се състои в тяхната безкористност. Те не са ползвали нито грантове, нито стипендии или пък фондации. Така че ние честваме един тих подвиг, който е много по-значим от победата на меча. - Трябва да обясним на децата си, че тези хора не са били нито милионери, нито тарикати. В килии и училищни стаички, в малки читалища са правили нещо, което честваме днес. Затова и на децата си трябва да кажем да ходят на дискотеки, да пишат любовни писма, но да не забравят, както е казал Вазов, че в нашето недавно има нещо славно. Това е анонимен подвиг. Във всеки град и село има един местен будител. Но тъжно е за народ след толкова славно минало да говорим тази година за будители. - Да. Парите не убиват България, те убиват света. За мен един писател не е значим заради това колко екземпляра е продал и какви хонорари получава. За мен е важно, когато съм го прочел, да остана впечатлен. Разбира се, това е личен мотив, не е задължителна щампа. Но не може нашите културни дейци да говорят само за пари и да ги възприемаме като възвишени хора.  - Нямаме нужда, защото след като спим толкова често и дълго, вероятно и самите будители спят. - Не искам да приличам на невротизиран старец, но май натам вървят нещата. - На един трагичен момент в нашата история, когато веднага след Освобождението се издига култът към парите. Само че тези, които са загивали по чукарите, не са мислели по този начин. Никой не е дал дефиниция какво означава български национален интерес и никой от нашите герои не е загивал с вик, че умира за него. Всички са умирали с мисълта, че го правят за святата майка България. - Имаме нужда от напомняне, от една надежда, че горе-долу така е било през 17-и век, когато е имало безпросветен мрак. Но тогава са се намерили хора, които са заявили, че за тях дюкянът не е толкова важен, а друго - „да бъдем ний каквито бяхме“. - Какво означава дали се нуждаем? Когато имаме нужда от нещо, трябва някой да излезе и публично да го назове. Кой ще го направи сега? Бенковски ли? Или може би Левски? Щом се нуждаем от нещо, трябва да излъчим човек, който да го заяви. - Напълно съм съгласен. Въпреки всички огорчения, аз съм трето поколение учител. От 20 години не се подписвам като професор, но учителят е част от живота на всеки човек. Той е оскърбяван, иронизиран, но в същото време е запомнян от всички. Спомням си, когато преди години срещах моята класна от Видин, аз се притеснявах от тази благородна жена. В учителя ни е последната надежда. - Има ги, да. Но се питам защо след като са от най-възвишената професия, повечето говорят за заплати. Все пак учителят е вторият по значимост след родителя личностен фактор в живота на всеки от нас. - Не, разбира се. Не може празник да бъде заплаха за България. В етническата ни митология има достатъчно змейове и какви ли не други същества. Така че нека децата да празнуват Хелоуин, но да не забравят за Дядо Вазов и нашите книжовници. - Разбира се. Но родителите компрометират собственото си достойнство, като едва ли не препоръчват да се чества този празник. Аз съм празнувал Хелоуин още през 1979 година в Охайо. Но това не означава, че съм забравил магическите приказки на баба ми. - Не може да се възстанови възрожденското очарование и респект към учителя, но все пак може чрез малко по-добрите си заплати да покажат, че има и нещо друго. И да покажат, че духовност, просвета и образование не се измерват с клишетата на пазарната икономика. - В момента има едно безвремие в историята на човечеството, което обаче не е голяма драма. Няма нито един културен абсолют, имам предвид като личност. Такъв, който да буди респект. Но все пак ще дойде друго време, защото хората ще бъдат уморени от индикацията кой какви пари реализира. - Признавам си, че не знам. Бих им повярвал на тези специалисти, ако съм ги видял как преподават в час. Това бюрократизиране на образованието не е за добро. Влезе ли учителят в клас или пред една студентска аудитория, той трябва да очарова тези, на които преподава. А дали си с лаптоп или с тефтерче, няма никакво значение. За всяка една тема, независимо дали е технологическа или хуманитарна, може да се намери информация в интернет. Важен е личният контакт. Затова се казва преподавам - предаваш знания, които имаш. Иначе информация може да намериш отвсякъде. - Разбира се, но трябва да личи, че той преживява една тема и затова я предава на другите. Роден е през 1939 г. в с. Раковица, Видинско Работил е в Института по история при БАН Преподавал е в Софийския университет „Св. Климент Охридски” Специализирал е в Англия и САЩ, където също така е и преподавал Специалист по нова история на България и по история на международните отношения ХIХ-ХХ в. Проф. Пантев беше депутат от Коалиция за България три мандата", "date": "2018.11.01", "title": "Проф. Андрей Пантев: Учителите са новите будители, в тях е последната ни надежда"}
