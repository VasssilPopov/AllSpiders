{"url": "https://www.monitor.bg/bg/a/view/film-s-jana-marinova-pravi-svetovna-premiera-v-toronto-171575", "text": "Немско-българската копродукция „Кръвта на пеликана“, чиито снимки бяха изнесени почти изцяло у нас през миналото лято, ще направи световната си премиера на един от най-реномираните филмови фестивали – този в Торонто от 5 до 15 септември. Първата прожекция на лентата, режисирана от Катрин Гебе, в която грее немската звезда и носителка на „Сребърна мечка“ от Берлин Нина Хос в партньорство с нашата Яна Маринова, ще се състои в рамките на програмата „Специални представяния“. „Това е филм, който смятам, че ще представи по най-добрия начин както немската, така и българската страна\", сподели преди време Маринова. От българска страна във филма както и две от основни героини – десетгодишната Аделия Ослепо и шестгодишната Катерина Липовска. Малките актриси влизат в главните роли на осиновените от България дъщерички на героинята на Нина Хос – Вибке. Драматичният трилър преди ден беше селектиран и за една от най-примамливите програми на филмовия фестивал във Венеция - „Хоризонти“. на престижния международен кино форум, базиран в Италия, който ще се състои от 28 август до 7 септември. Това е втори филм за Катрин Гебе, която освен режисьор е и сценарист на проекта. Първата й лента „Нищо лошо не може да се случи“ беше избран да участва в официалната филмова програма на фестивала в Кан. Продуценти от немска страна са Junafilm, а от българска – Мирамар, а лентата е с бюджет 2 милиона евро. Тя разказва историята на Вебке, самотна майка на две осиновени дъщери – по-малката, едва на 5, е диагностицирана с психическо разстройство, което й пречи да изгражда каквито и да е емоционални връзки. Често поставя околните си в опасност, особено по-голямата си сестра. Вебке е изправена пред избора дали да задържи малката си дъщеричка, но да постави под риск голямата. На Яна Маринова пък е поверен образът на шеф на конната полиция. Месец и половина преди снимките тя е тренирала почти всеки ден езда, въпреки че практикува конен спорт от 7-8 години вече. \"Все пак играя човек, който професионално се занимава с коне, не може да има стойка на начинаещ\", казва перфекционистката. Това й старание, носи на Маринова и похвали от продуцентката на „Кръвта на пеликан“ Верена Грефе Хофт. „Мисля, че е невероятна актриса и сме много горди, че е част от този филм. Има важна роля за филма, която трябва да я играе човек, който много я усеща, както тя и го прави по най-професионалния начин“, сподели продуцентката.", "date": "2019.07.26", "title": "Филм с Яна Маринова прави световна премиера в Торонто"}
{"url": "https://www.monitor.bg/bg/a/view/chumata-otnasja-100-000-svine-mesoto-nagore-s-30-temata-171583", "text": "Африканската чума е на път да отнесе около 100 000 прасета в страната. Само в трите големи свинеферми в Русенско - в Николово, Бръшлен и Голямо Враново, броят на животните е над 87 000. Огнището на заразата в Голямо Враново бе установено в петък. Големият им брой може да доведе до недостиг на свинско месо по магазините и да вдигне цената му с 30%, прогнозират от бранша. Според председателя на Асоциацията на месопреработвателите Атанас Урджанов засега производителите на колбаси не изпитват дефицит, защото разчитат предимно на вносно месо. „Българските свинеферми предлагат повече трупно месо, което отива в транжорните и в магазините за директна продажба“, обясни той. За намаляване на броя на свинете у нас спомага и това, че много хора, отглеждащи къде легално, къде - не, свине в стопанства тип „заден двор“, също масово са започнали да ги колят и да ги слагат във фризери или в буркани, за да не ги застигне заразата, или да се окажат в 3-километровата зона на близко огнище, където унищожаването им е задължително. В петък започна умъртвяването на прасетата в индустриалната свинеферма в русенското село Бръшлен, която бе засегната от болестта африканска чума, съобщи пред „Монитор“ зам.-областният управител Свилен Иванов. По думите му в свинекомплекса в Николово вече са унищожени и загробени около една трета от животните, които общо са били 17 000. Освен това в петък бедственото положение в цялата област Русе бе удължено до 21 август. Късно вечерта в четвъртък бе избрано ново място за загробване на умъртвените свине от фермата в Бръшлен, където се отглеждат 40 000 животни. С първоначално определения терен, одобрен от институциите преди около година, не се съгласиха местни хора, които развиват в района биоземеделие и птицевъдство. добави Иванов. По информация, изнесена от земеделския министър Десислава Танева на изслушването й в петък в парламента, забавянето на определянето на мястото е заради чиновнически пропуск. Нямало е съгласуване с басейновата дирекция. По отношение на обезщетението за домашните прасета, които не са регистрирани, Танева каза, че темата ще бъде поставена на европейско ниво. \"За личните стопанства, които не са регистрирани, нямат мерки за биосигурност, темата ще постави на ниво ЕК. Темата засяга всички страни от Източна Европа\", обяви министър Танева и уточни, че всичко зависи от това какво решение ще вземе Брюксел. Относно унищожаването на животните Танева обясни, че във всички европейски страни се прилага методът на загробването. \"В никоя държава такъв обем не е унищожаван по друг начин\", коментира тя. Относно разпространението на болестта в други държави от ЕС, министърът припомни, че България далеч не е с най-голям брой огнища при домашни прасета. поясни тя. С последното огнище у нас в Горно Враново, за което бе съобщено вчера следобед, броят им у нас е 22. Танева допълни, че вирусът на африканската чума по свинете оцелява 160 дни в почвата и 180 дни във водоемите. „Разпространението му заплашва отрасъл, който реализира продажби за 600 млн. лв. на година. Регистрираните свине у нас са 600 хиляди“, припомни тя. Относно парите за борбата с АЧС земеделският министър припомни, че неотдавна правителството е отпуснало допълнително 3,7 млн. лв. на Българската агенция за безопасност на храните. Танева обясни още, че за заболяването има европейска пътна карта, в която са разписани стъпките и опита на всички 13 европейски държави, в които е регистрирано заболяването. По думите й всяка мярка, която се предприема за справяне с кризата, се координира от една страна с ветеринарните власти, от друга - със самия бранш, и от трета - с ЕК. По време на изслушването министърът опроверга слуховете, че чумата по свинете ще удари износа на зърно от страната. Тя определи това като инсинуация и национално предателство. категорична бе Танева. Депутатът от групата на патриотите Александър Сабанов обясни, че сред най-рискови за разпространяване на заразата са дивите свине. „В момента популацията им у нас е по 5 животни на квадратен километър, а в кризисни ситуации като сегашната те трябва да бъдат на ниво не по-високо от 0,3“, добави той. На въпрос на „Монитор“ след изслушването й в зала дали ще поиска намесата на армията за драстичното намаляване на популацията на дивите свине, министър Танева обясни, че от практиката на въпросните страни става ясно, че най-успешно с дивата свиня са се справили местните ловни дружинки, защото най-добре познават районите си. \"Въпросът е те да бъдат достатъчно добре мотивирани и финансово стимулирани. На етапа, на който сме - с открити 20 случая на африканска чума по дивите свине, ще направим зони, в които заедно с ловните дружинки ще претърсваме за трупове\", поясни министърът. „Може би сме единствената община в България, която още миналата година унищожи всички домашни прасета на територията си, за да се предпазят индустриалните свинеферми. Но въпреки тези мерки болестта влезе в голям обект“, каза пред „Монитор“ кметът на община Сливо поле Валентин Атанасов. На територията на тази община се намират трите големи свинекомплекса в Русенска област - в селата Бръшлен, Голямо Враново и Юделник, в които общо животните са около 90 000. Изпълнителният директор на свинекомплекса в Голямо Враново Вихрен Димитров изрази мнение пред „Монитор“, че може да не се унищожават всички животни в обект, съставен от различни производствени единици, засегнат от болестта. Той се позова на текст от Директива 2020/60/ЕО от 27 юни 2002 г. за определяне на специфични разпоредби за борба с африканската чума по свинете. В отговор на депутатски въпрос по време на изслушването в парламента в петък земеделският министър Десислава Танева изключи подобен вариант на действие. „Всяка вечер в Бръшлен от болестта умират по 60 прасета“, съобщи тя. По думите й експертите от ЕК, които са у нас, са одобрили пълното ликвидиране на животните в 3-километровите зони и в обектите, където са установени заразени прасета. Допълнителни 70 млн. евро за борба с африканската чума по свинете да бъдат предвидени в бюджета на ЕС за 2020 г. - такова предложение направиха българският евродепутат Иво Христов и румънският Кармен Аврам, членове на Комисията по земеделие и развитие на селските райони. Евродепутатите направиха две предложения - за увеличаване с 50 млн. евро на перото \"Фонд за спешни мерки, свързани със здравето на животните и растенията\", и с 20 млн. евро - перото \"Осигуряване на по-висок здравен статус на животните и висока степен на защита на животните в ЕС\". Идеята е фондът за спешни мерки да разполага с по-голям финансов ресурс, който да бъде предоставян на държавите членки, а оттам - на фермерите - за справяне с последиците от африканската чума по свинете (в конкретния случай). Предложението си Христов аргументира с факта, че това е необходим ресурс, защото на практика перспектива за край на разпространение на чумата няма. \"Налице е постоянен ръст на заболеваемостта и икономическите щети граничат с икономически срив за сектор, който има много добри показатели и ръст през последните няколко години в България\", каза той. Второто предложение цели да бъдат предвидени допълнителни 20 милиона евро за проучване и разработка на ваксина срещу африканската чума по свинете. Към момента ваксина срещу заболяването няма. Разработването на такава отнема между 6 и 8 години. В САЩ вече се работи в това направление, макар че там заболяването не е разпространено\", обясни евродепутатът. За първи път болестта прониква в Европа през 1960 г. Това се случва в Португалия при внос на свинско месо от Ангола. Няколко месеца по-късно болестта е регистрирана в Испания отново сред представителите на полудивата иберийска порода прасета. През 1967 г. заболяването е регистрирано в Италия, след като прасета са изхранвани с кухненски отпадъци, събирани от летището в Рим. През 1978 г. АЧС е установена на остров Малта. Първичното огнище е причинено в резултат на изхранването с кухненски отпадъци от корабите. През 1978 г. АЧС е установена на остров Сардиния сред полудиви свине, отглеждани при пасищни условия. Източник на вируса са хранителни отпадъци, консумирани от представители на тези свине на паркинги по протежение на магистралата, свързваща Каляри със Сасари. АЧС и до днес е ензоотично заболяване на територията на острова. През 1986 г. АЧС е регистрирана и в Нидерландия. Заболяват свине от две стада, изхранвани с кухненски отпадъци от болници и ресторанти. Болестта е ликвидирана, след като са унищожени 6641 животни. Една година по-късно болестта е регистрирана и в Белгия. Предполага се, че заболяването е проникнало в страната посредством колбаси, закупени от белгийски турист в Португалия. Заразени са 12 ферми с 33 763 свине. През 2007 г. АЧС е регистрирана в района на пристанищния град Поти, Грузия. Същата година АЧС прониква от Грузия в Армения и Чечения в Русия. През 2011 - 2012 г. заболяването прониква в Беларус, от където посредством диви свине прониква в началото на 2014 г. в Литва, Полша и Латвия. През септември същата година заболяването е регистрирано и в Естония. През 2017 г. АЧС навлиза и в Румъния. През 2018 г. първото огнище на домашни свине в България бе констатирано в с. Тутраканци, край Провадия. Собствениците на най-големия свинекомплекс в област Добрич - този в село Козлодуйци, плащат на стопаните по 250 лева на заклано прасе. Това съобщи пред „Монитор“ управителят на фермата д-р Румен Караманов. „Правим всичко възможно да изчистим, обезвредим и обезопасим 3-километровата зона около комплекса, преди евентуална регистрация на заболяването на територията фермата. При нас има 86 000 прасета. В 3-километровата зона попадат 4 села: Козлодуйци, Росеново, Смолница и Малка Смолница. Направихме среща с хората в присъствието на кметовете, разяснихме им какви са опасностите за тях. Обяснихме им, че не сме им врагове, че вероятността заразата да попадне при тях в така наречените задни дворове е по-голяма, отколкото при нас, тъй като хората нямат никакви предпазни мерки. Ние им плащаме по 250 лева на заклано прасе, независимо колко килограма тежи“, обясни д-р Караманов. Изготвен е график при кметовете на четирите села и хората вече колят домашните си прасета, като за това получават от свинекомплекса по 250 лева за бройка. Стопаните решават сами какво да правят с месото. Голяма част от тях го прибират във фризери. Има и такива обаче, които веднага предложиха прясното свинско за продан из съседните села, че и в самия Добрич, разкриха източници на „Монитор“. 55 са домашните прасета в Козлодуйци, 23 - в Малка Смолница, 5 - в Росеново. За Смолница няма информация от кмета, вероятно е и в селото да няма нито едно прасе. Няма определен краен срок за клането на прасетата. „Ние не им даваме зор, тъй като всичко е свързано и с организация“, коментира д-р Караманов. Според него областният управител на Добрич трябва да обяви кризисна ситуация, защото тя наистина вече е такава. Полицията е завардила всички подходи не само към Добрич, но и към свинекомплекса в Козлодуйци. Наскоро на заседание на парламентарната комисия по земеделие собствениците на големите промишлени свинеферми поискаха от властта да забрани отглеждането на свине в стопанства тип „заден двор“ в радиус от 3 км от подобни обекти, а всички нерегистрирани животни, отглеждани по този начин, да бъдат ликвидирани веднага. Причината е, че в подобни обекти не се прилагат и най-елементарни мерки за биосигурност и рисковете от заразяване с болести са много високи.", "date": "2019.07.26", "title": "Чумата отнася 100 000 свине, месото нагоре с 30% (ТЕМАТА)"}
{"url": "https://www.monitor.bg/bg/a/view/sedmichen-horoskop-za-27-uli-2-avgust-171574", "text": "Овен 21 март – 20 април Навлизаме в период на бляскави инициативи. Венера навлиза в Лъв на 28-и, а Меркурий тръгва в директна посока от 1-и. Започват да се организират важни събития и представяния. Всеки се рекламира както може. Бизнесът се съживява, тръгват нови начинания, модният живот се освежава, а политическият съвсем увяхва. В събота не предприемайте нищо съществено. Каквото приключите ще носи ползи. Сега е момента да достигнете целта или дестинацията, която отдавна преследвате. В неделя стойте далече от места с шумна и провокативна насоченост. Не се събирайте с хора от друго тесто. Организирайте премесване и пътуване в понеделник. Направете проучвания на нови места и терени. На 30-и финализирайте имотна сделка или капарирайте жилище. На 31-и не бързайте да стартирате нови инициативи. Очертават се намеси и засилена конкурентна атака. Злите сили се активизират преди новолунието. На 1-и ще се събудите с вярното чувство за промените, които трябва да направите. Бързо реализирайте хрумванията си. Доставете си и си сгответе това, което ви се дояде. Вечерта е заредена с емоции и любов. Може да направите бебето. Лесно се зачева около точните фази на Луната. На 2-и бъдете максимално активни и си гонете интереса. Не планирайте за 3-и съвместни инициативи. Бъдете сигурни, че друг ще овладее ситуацията, ще се разпорежда и нарежда. Ще се изнервите. 27-и е ден за прочистване от шлаката, както на духовно, така и на физическо ниво. Луната напуска вашия знак, напуснете и вие места и терени, където само влагате пари и усилия и нищо съществено не получавате. Денят е благоприятен за достигане на крайни цели. Поставете точка в губещи отношения. В неделя вашата управляваща планета Венера навлиза в Лъв. Ориентирате се повече към лукса, удобствата и пищните празненства вместо към скучната работа. Дано партньорити ви ги осигурят. На 29-и прокарвате път дори и през джунглата на неуредените отношения. Ще получите одобрението на шефове и колеги, поне една цел ще бъде достигната. Подновете стопирани сделки. На 30-и планирайте сбирка на екипа и уточняване на стартовите положения в следващите дни, когато Меркурий вече ще тръгне в директна посока. На 31-и не се изкушавайте да започнете прибързано каквото и да било. Денят е подвластен на тъмни сили и скрити намерения. Някой ще се опита да яхне личния ви ентусиазъм. На 1-и действайте изключително дипломатично. Ще се събудите с точното усещане за рисковете, които не бива да поемате. Оставете конкуренцията да направи своя ход, а вашия планирайте за уикенда. На 2-и е важно да организирате защитата преди нападението и атаката на новите позиции. Сформирайте свой екип или влезте в нова печеливша среда. Луната навлиза в Близнаци, където ще остане до 29-и на обед. Пътувайте, преговаряйте и проучвайте възможните варианти за бъдещите ви инициативи. В събота не започвайте нищо важно, но е добре да обмените мнение, да уточните възможности и оферти. В неделния ден лесно може да влезем в конфликти. Никой не отстъпва от позициите си. Желателно е да се срещнете с капацитет в интересуващата ви област и да потърсите компетентно мнение преди да вземете каквото и да било решение. На 29-и преградите са лесно преодолими, но тактиката е различна. Един ще мине направо, разрушавайки всичко по пътя си, без да се съобразява с желанията и амбициите на околните. Друг ще заобиколи и ще си остави вратичка за измъкване или за връщане в бъдеще. Предвиждайте за всичко резервни варианти. На 30-и преговаряйте по имотни и брокерски сделки. На 31-и нищо съществено да не се предприема. Стартът на новите инициативи отложете за 1-и, когато Меркурий ще тръгне в директна посока, а Луната ще бъде в прегръдките на Венера. Съчетайте работа и удоволствията. Доверете на усещанията си. Ще получите едно приятно чувство, когато мислите за важните и нужни за вас неща и неприятно усещане, когато мислите за нещата, от които трябва да се откажете. На 2-и пасивният човек ще претърпи поражение. Действайте. В събота се пазете от случайни контакти и не тръгвайте в нова посока. Намерете тихо и спокойно място, обмислете живота си. Благоприятен момент за диети и прочистващи процедури. В неделя Венера напуска вашия знак, предстои ви любовно отрезвяване. Очертават се проблеми във връзките, особено ако планирате колективни мероприятия. Нещо скривано ще се разбере, скрити връзки ще се афишират. Затваряйте си устата и не коментирайте живота на приятелите си. В понеделник действайте едновременно в две посоки. Все някъде ще направите пробив и ще получите това, към което отдавна се стремите. Луната навлиза в Рак. Близо до вода ще получите неочаквано позрение и творческо вдъхновение. Дано сте на морето или до ромолящ поток. Ако сте в офиса поставете на бюрото си чаша с вода и работата ви ще потръгне. За 30-и планирайте брокерски срещи, финализирайте сделки. На 31-и стойте мирни и нищо съществено не предприемайте. Добре опечете и сварете храната си. На 1-и ще се събудите с вярното усещане за това, което е полезно или вредно за вас и близките. Не предприемайте нищо, което ви настройва агресивно, а ако нещо ви привлича неудържимо тръгнете в тази посока. В петък е време за активни и творчески дейстивя, за емоционален натиск там, където сухите служебни думи не действат. Не бързайте в съботния ден. Предприетото до обед ще ви вкара в разходи, в преразход на сили, чувства и енергия. Следобед постигате важни цели или пристигате на приятно място. В неделя ограничете контактите. Където се съберат много хора ще има крясъци и викове, емоциите трудно ще се контролират. Ще се натоварите излишно вместо да си починете. Венера навлиза в Лъв, а това ще стимулира светския живот, ще даде повече лустро и блясковост на личните ви и творчески изяви и нужната представителност на срещите, които планирате. Очертават се магнетични привличания. В понеделник ще намерите нужния вариант за работа и ще излезете с чест от всяко положение. Ще успеете да обедините в своя полза ресурсите и интересите на околните. 30-и е ден за финализиране на имотни сделки. Някой прехвърля жилище на децата си, а друг се урежда със свое. На 31-и властват тъмни сили. В деня преди новолунието липсва енергия. Всичко предприето ще тръгне накриво и в бъдеще ще трябва да се преправя. На 1-и още от сутринта усещате накъде ще задуха вятъра на промяната и бързо се преориентирате към печелившата страна. Родените в първата декада срещат любовта. На 2-и емоциите взимат връх над разумната преценка. Печелите, ако уцелите някого в подходящо настроение или успеете да запалите любопитството му. Не планирайте срещи с много хора през уикенда. Работете самостоятелно и на свой терен. Отложете пътувания, ако усещате неприятни намеси и опасност от конфликти. Не проявявайте излишна активност и спазвайте закона. И в неделя е нужна избирателност в контактите. Срещнете се с хора способни да ви консултират или съветват в избора на посока и цел. Обсъдете развитието на важна за вас дейност. В понеделник ще започнете с проблем и неприятности, но към обед ще се справите с положението и ще дръпнете напред. Това е ден, в който общите усилия и целенасочени действия печелят. Работете в екип и съобразно изискванията на средата, в която се намирате. 30-и е ден с блага пречистваща и прочистваща енергитика. Ще се прочистите от замисли, които нямат бъдеще. Ще излезат на преден план наистина важните начинания. Ден на духовно прозрение. Може да намерите базата за бъдещия си живот и професионално развитие. 31-и е рисков и обсебващ ден. Нищо отговорно да не се започва. Прикриват се грешки и опасни намерения. Предприетото ще тръгне накриво и ще обслужва чужди интереси. На 1-и личния ви живот се активизира, общественият също. Появяват се нови варианти. Доверете се на сетивата, може да се направят верни диагностики както в здравословен, така и в партньорски план. На 2-и влизате в първата важна битка. 27-и е ден за постигане на крайни цели, за приключване на работа и пристигане на приятно място. Вероятни са срещи с хора, с който в последствие ще се разминете, но взаимно ще сте променили бъдещето си. В неделя маските падат. Ще се случват събития, които ще ви покажат истинското положение на връзките ви. Старайте се да мислите обективно, а не емоционално. Сложете край на безперспективни отношения и разчистете терена. В понеделник гонете далечни цели, дори и да се наложи да правите някои временни отстъпки. Заложени са прегради, които са повече тест за личната ви интелигентност, отколкото действителни ограничения. Следобед в живота ви се появява неприятен дразнител, който противопоставя работата на личните ви отношения. На 30-и се занимавайте повече с нуждите на семейстото, а не с работата, която така и няма да потръгне ако странични хора дърпат конците. 31-и може би ще бъде най-неблагоприятният ви и рисков ден за периода. Не вдигайте тежко, не казвайте тежки думи и не тръгвайте с голямата кошница на преговори. От 1-и Меркурий тръгва директно и активизира бизнеса. Тръгнете в посоката, която ви привлича, а не в тази, която някой ви препоръчва или налага. В петък всеки избор е важен и не бива да се отлага. За събота не планирайте съвместни инициативи и участие в рискови състезания. В събота поспете, не тръгвайте рано на път, ако искате да избегнете проблемите. Търсете уединено място за почивка и ралаксация. Не планирайте срещи с много хора и за неделния ден. Нужно ви е време за размисъл преди старта на новите инициатниви в началото на август. В понеделник всичко изостанало с успех може да се придвижи и да приключи. Ден за постигане на крайни цели. поставете всяко нещо на мястото му, подгответе се за предстоящите инициативи. Символ е реката, която събира силите си от различни поточета. Слушайте кой какво ви приказва, но пречупвайте всяка информация през призмата на личните си стремежи. 30-и е ден за среща с брокери, за огледи на терени и имоти, на които да се внедрите в бъдеще. Подсигурете и бъдещето на децата. Добре е да се направи освещаване на мястото и базата, на която ще развивате новата си дейност, ще живеете и ще работите семейно. На 31-и не позволявайте намеси и не давайте непоискани съвети. Каквото и да ви предложат ще съдържа само част от истината. Активизират се тъмни сили и тъмни намерения. На 1-и ще се събудите с точното усещане за полезното и вредното в живота ви. Предчувствията ви ще се окажат верни, така че направете избора си съобразно вътрешното си усещане за нещата. На 2-и конкуренцията атакува първа, но до вечерта вие печелите предимства. До понеделник на обед Луната ще ви гледа в опозиция от знака на Близнаците и ще сключва негативни аспекти с Нептун и Юпитер. И независимо другите стимулиращи аспекти в тези дни ще бъдете поставени пред невъзможен избор. Ще се отлагат пътувания, ще се налага да правите нежелани компромиси, за да удовлетворите желанията на близките и партньора. Работата ви ще се стопира. Може би е добре да зарежете всичко и да почивате на приятно място. 27-и е ден за пристигане на крайната дестинация, а за неделя е добре да ограничите до минимум контактите. Където се съберат много хора ще има конфликти, неприятни изненади и случайности. Важното за понеделник насрочете за следобед, когато вече ще сте се ориентирали спрямо основните цели и изисквания на работата, която трябва да се върши. Случващото се на 30-и ви доближава да отдавна търсените за бъдещата ви работа места, терени и хора. Направете нужните огледи, не се доверявайте на посредници, привлечете съюзници. На 31-и запазете неутралитет независимо какво ви предлагат. И най-изгодното ще се окаже губещо, ще ви вкарва в излишни разходи, а печалбите ще се окажат химера. На 1-и се поставят нови репери и ориентири, които ще ви насочат в правилната посока. В петък действайте активно, ако искате да спечелите предимство пред конкуренцията. Девизът на съботния ден е „бързай бавно” и се оглеждай. Не предприемайте нови инициативи преди да сте довършили старите и да сте пристигнали на финала. В неделя конфликтите са там, където се съберат много хора с разностранни интереси, мнения и намерения. Хубавото е, че от този ден Венера вече няма да ви гледа в опозиция, а това ще помогне да подредите връзките, да се сдобрите и помирите и да тръгнете заедно напред. На 29-и преградите са само в ума ни. Денят е благоприятен за пътувания и за поглед върху проблемите от друг ъгъл и различна гледна точка. Бъдете сигурни, че всяко раздалечаване ще помогне да вземете правилно решение и още повече да се сближите. 30-и е ден за уреждане на имотни и наследствени дела, за сделка с недвижима собственост и за търсене на подходяща база за професионално развитие. На 31-и проблемите ще са повече за родените в третата декада, особено ако избързат и стартират на висока цена важни начинания. Каквото отложите за следващите два дни ще ви донесе успех и ще помогне да влезете в нова среда. Меркурий тръгва директно на 1-и, но до 11 август ще ви гледа в опозиция от знака на Рака, ще ви създава семейни и професионални неудобства. В петък ще ви бъде оказван натиск, но след това вие ще определяте правилата. За събота не планирайте работа в екип. Очертава се чудесен уикенд, в който и работата и отношенията ви ще излязат от зоната на дискомфорт. Пътувайте, посетете приятни места, преговаряйте, търсете странични варианти за работа и печалба. От 28-и Венера ще ви гледа в опозиция от знака на Лъва. Ще се наложат разходи за участие в представителни мероприятия не само за вас, но и за близките и децата. Родените в третата декада ще имат повече шансове в понеделник, ще попадат на точните хора и ще свършат планирната работа. Не бързайте да поемате нови ангажименти, обезпечете и подредете мястото, където ще развивате новата си или паралелна дейност. 30-и може да ви донесе имотна придобивка или възможност да ползвате съседни имоти на изгодна цена. На 31-и енергията е на кота нула. Не се претоварвайте, не искайте много и от околните, не си режете ноктите и не планирайте срещи с хора не от вашето тесто. Не замръквайте на непознати места и не оставайте да спите при приятели. Тази вечер носи провокации във връзките и в любовта. Слънце, Луна и Венера ви гледат в опозиция на това новолуние. Родените в първата декада ще попаднат в стресови ситуации на 1-и. Следвайте интуитивните си усещания. В петък ви предстоят битки за защита на места и позиции. Конкуренцията се активизира и ви предизвиква по неприятен начин. Луната навлиза в Близнаци на 27-и и активизира кръст на планетни сили в хороскопа ви. Всичко при вас ще става мъчително и трудно. Ще се разправяте за дреболии, а едрите неща ще предизвикват семейни конфликти. Чистете се от шлаката на физическо и духовно ниво, избягвайте пренапрежението. В неделя бъдете избирателни във връзките. Откажете посещение, което усещате, че ще ви натовари не само финансово, но и емоционално. 29-и може да не започне по правилата, но със сигурност ще завърши по вашите. Близо до вода ще имате неочаквано прозрение и ще намерите изход от всяко положение. Проведете и водни процедури. Родените в първата декеда ще извлекат ползи от чуждото колебание. Привлечете съмишленици за работата, с която сами не можете да се справите. За някои от вас 30-и ще донесе имот, жилище или нова база за развитие. Добре е да се заземите в местата, където ви харесва да живеете, където имате приятели и лични интереси. 31-и е ден на тъмните сили и тъмните намерения. Уговорките няма да се спазват. Вероятни са опити за намеса в работата и в личния ви избор. На 1-и ще се събудите с чудесна идея и план, които е добре да следвате и реализирате. Яжте само това, което ви се дояде. На 2-и сложете край на изчаквателната политика и действайте активно по всички фронтове на работата и живота.", "date": "2019.07.26", "title": "Седмичен хороскоп за 27 юли - 2 август"}
{"url": "https://www.monitor.bg/bg/a/view/ucheni-razkriha-formulata-za-idealnija-myj-171580", "text": "Учени от университета на Гьотинген анкетираха жени от цял свят за качествата на идеалния мъж и установиха, че най-важна е добротата, съобщи вестник \"Мирър\", цитиран от БТА. Анкетата, в която са участвали 68 000 жени с помощта на здравна апликация, разкри, че характерът е много по-важен за жените от външния вид. В дългосрочен план най-важни за тях след добротата (99,9 процента), са подкрепата (86,5 процента), интелигентността (72,3 процента), образованието (64,5 процента) и увереността (60,2 процента). Богатството, властта и външният вид са по-маловажни качества. Що се отнася до външния вид, на преден план излязоха привлекателната усмивка, очите, големите ръце, късата коса, привлекателният гръб, мускулестите ръце, брадата. Много мускулестото тяло съвсем не е на преден план - само 2,5 процента от жените предпочитат такава физика. Най-популярно - с 44,8 процента, е средностатистическото поотпуснато тяло на \"татенцата\", следвано от атлетичното тяло, показващо добра форма (34,8 процента).", "date": "2019.07.26", "title": "Учени разкриха формулата за идеалния мъж"}
{"url": "https://www.monitor.bg:443/bg/a/view/obezumjal-myj-ustroi-masov-pogrom-na-pazara-v-ajtos-171578", "text": "Мъж на възраст около 30 години, във видимо неадекватно състояние и ужасяваща визия, вся паника и ужас сред десетки продавачи и клиенти на пазара в Айтос, съобщава Флагман.бг. Драстичната случка се е разиграла в четвъртък, но имала продължение и в петък. Около 10 часа завчера мъжът първо е забелязан с бира в ръка да псува и заплашва клиенти в заведение близо до пазара. След това започнал масов погром – събарял и ритал продукцията на продавачите, счупил няколко сергии, крещял, че не знаят какво продават и как да го наредят. Нахлул е и в месарския магазин с викове, че ще коли наред. Влетял е и в малък обект за закуски, където също е помлял стоката. Според някои от хората е бил въоръжен с нож. Основните му заплахи били, че ще изколи всички. След сигнал на тел. 112 мутрата е била обезвредена и откарана в ареста. От полицейски източници става ясно, че става въпрос за 33-годишен местен жител – добре познат на органите на реда. Проблеми с алкохола имали родителите му, но в неговия случай е възможно да става въпрос и за злоупотреба с наркотици. При ареста му нож не е намерен. От МВР са извършили всички необходими действия, които са им вменени по закон. Те нямали право да го задържат за повече от 24 часа при подобно провинение, след което да се образува преписка по нормативната уредба за хулиганство. Драмата в Айтос не приключва с ареста на Джак Изкормвача. Вчера сутринта той е пуснат на свобода, но не се е прибрал вкъщи, а директно се е отправил към заведение в центъра на града и към този момент вече е „ударил” втората си чаша твърд алкохол. Гражданите на Айтос искат прокуратурата да се намеси и да даде възможност полицаите да го арестуват незабавно и изпратят в Центъра за психично здраве, тъй като се нуждае от продължително лечение. За отбелязване е, че мъжът е физически здрав и действително представлява заплаха за нормалните граждани. Почти по същото време криминално проявен от Пазарджик, с множество присъди е задигнал парите от продадени свещи и църковна утвар в местен храм и успял да избяга, след като заплашил с нож гражданин, опитал се да го спре на входа. Кражбата е станала посред бял ден по време на сутрешното богослужение в църквата „Света Петка“ в областния град. Рецидивистът Г.К., на 35 г., отишъл в храма и застанал като смирен богомолец, но непрестанно следял жената, която продавала свещи. Когато тя излязла от помещението и отишла във вътрешността на храма, той решил да действа. Проникнал вътре, за секунди успял да грабне сумата от 700 лева, събрани от продажбата на свещи и побягнал. На входа пред църквата  мъж се опитал да го спре, но грабителят извадил нож и го заплашил, като така успял да избяга. Местният свещеник веднага се обадил в полицията и за по-малко от денонощие полицаите от квартал „Изток“ задържали дръзкия бандит. Арестуваният Г.К. е криминално проявен, многократно осъждан, включително и с наказания „лишаване от свобода“.", "date": "2019.07.26", "title": "Обезумял устрои масов погром на пазара в Айтос"}
{"url": "https://www.monitor.bg:443/bg/a/view/geshev-moje-da-ima-oshte-obvineni-za-atakata-sreshtu-nap-obnovena-171577", "text": "Възможно е да има още обвинени от служителите на „Тад груп“. Това заяви в интервю за Нова ТВ зам. главният прокурор Иван Гешев. Дотук подведените под отговорност са трима, като всички са по главата в Наказателния кодекс за „Престъпления срещу републиката“. За тероризъм чрез компютърно престъпление пред правосъдието ще отговаря 20-годишният хакер Кристиян Бойков, а търговският директор на дружеството Георги Янков и собственикът на фирмата Иван Тодоров са обвинени в подбудителство. Тодоров, който изчезна в чужбина веднага след обиските в офиса на фирмата, вече се издирва и с европейска заповед за арест. Вече са иззети абсолютно всички компютри на работещите в „Тад груп“, стана ясно още от интервюто на Гешев, който посочи, че дружеството вече няма служители. „Всички са си подали молба за напускане. Фирмата вероятно в момента се състои само от търговския директор и едно лице. Служителите са напуснали вероятно по лични причини, защото не се притесняват от нищо, но това по никакъв начин не изключва наказателната отговорност“, бе категоричен Гешев. Той обяви, че ще се работи активно и с всички бивши служители през последните 2 г., включително с тези, които са напуснали последните дни. „В случай че се съберат доказателства след декриптиране на техните компютри, а ние сме сигурни, че можем да ги декриптираме, след като го направихме с компютъра на Кристиян Бойков, за някаква наказателна дейност, за извършено престъпление, ще бъдат привлечени към наказателна отговорност“, обясни Гешев. Според събраните до момента данни за нерегламентирано търсене разследващите смятат, че е имало две направления в дейността на тази фирма – едното е киберрекет, а другото – кибертероризъм. „Използването на кибертероризъм с политическа цел е една от версиите, по които работим и за мен става все по-вероятна“, заяви още зам. главният прокурор. Гешев обяви, че са констатирани 500 000 пароли и 500 000 имейли. „Това едва ли може да се впише в термина „законно“ и едва ли доброволно е предоставено на тази фирма. Факт е, че е осъществено нерегламентирано търсене в тази база данни“, каза още Гешев. Информация от мрежата за борба с ДДС измамите „Юрофиск“ са сред базите данни, ударени при хакерската атака срещу НАП. Това съобщи БНР, цитирайки базирано в Брюксел издание. Пред него представител на Европейската комисия е потвърдил, че следят внимателно ситуацията и са в контакт с българските власти. Както и че ЕК вече е предупредила всички страни членки за теча на данни. „Ще продължим да следим ситуацията“, е посочил говорителят на ЕК Йоханес Барке.", "date": "2019.07.26", "title": "Гешев: Може да има още обвинени за атаката срещу НАП (ОБЗОР)"}
{"url": "https://www.monitor.bg:443/bg/a/view/stres-testovete-na-ecb-pokazaha-bankovijat-ni-sektor-e-stabilen-171579", "text": "Резултатите от прегледа на качеството на активите и стрес тестовете на шест български банки показват устойчивостта на българския банков сектор като цяло. Това става ясно от съобщение на сайта на Българската народна банка (БНБ) след проведено редовно заседание управителния съвет на институцията. Всяка от шестте банки изпълнява пруденциалните изисквания на Регламент (ЕС) №575/2013 на Европейския парламент и на Съвета на ЕС. Одитирани бяха трите най-големи финансови институции в страната - Уникредит Булбанк, Банка ДСК и ОББ, както и на първите три най-големи с български собственик - Първа инвестиционна банка, Централна кооперативна банка и Инвестбанк. Процедурата е заради искането на България за установяване на тясно сътрудничество с ЕЦБ, което бе официализирано на 18 юли 2018 г. заради заявеното желание на страната за присъединяване към валутно-курсовия механизъм ERM II, по-известен като „чакалнята“ за членство в еврозоната. Според съобщението на Централната банка резултатите от оценката на ЕЦБ съответстват на резултатите от прегледа на активите и стрес теста, извършени от БНБ през 2016 г., и на оценките на банковия надзор след това, отчитайки изминалия период и промените в методологията с влизането в сила на счетоводния стандарт МСФО 9. БНБ одобрява резултатите от цялостната оценка. Ще бъдат предприети последващи действия, свързани с по-нататъшно укрепване на капиталовата позиция на банките, в строго съответствие с мандата на БНБ и съответната регулаторна рамка, коментират от институцията. Управителният съвет на Централната банка отбелязва отличното сътрудничество между БНБ и ЕЦБ при извършването на цялостната оценка, което ще продължи в процеса на установяване на тясно сътрудничество, коментират от институцията.", "date": "2019.07.26", "title": "Стрес тестовете на ЕЦБ показаха: Банковият ни сектор е стабилен "}
{"url": "https://www.monitor.bg:443/bg/a/view/migrant-zakla-brutalno-policaj-v-centyra-na-rim-171582", "text": "Италиански полицай беше прободен смъртоносно с нож в центъра на Рим. Заподозрян за престъплението е мигрант, съобщи службата на карабинерите, предаде ДПА, цитирана от „Блиц“. 35-годишният Марио Черчиело Рега е бил нападнат в четвъртък вечерта в централния квартал Прати, недалече от Ватикана от двама крадци, които му поискали 100 евро. В изявление на карабинерите се казва, че убиецът \"вероятно е африканец\".  Вътрешният министър Матео Салвини написа в Туитър, че в столицата протича акция за арест на извършителя, когото нарече \"негодник\". \"Сигурен съм, че ще го заловят и че ще си плати сурово за това нападение с принудителен труд в затвора, докато е жив\", написа крайнодесният политик.  В Италия няма законови разпоредби за принудителен труд в затворите. Карабинерите написаха във Фейсбук, че Черчиело Рега е бил женен от малко повече месец и изразиха \"дълбоката си скръб от загубата, засягаща всички 110 000 негови колеги.", "date": "2019.07.26", "title": "Мигрант закла брутално полицай в центъра на Рим"}
{"url": "https://www.monitor.bg:443/bg/a/view/spasiha-bylgarka-ot-ostrova-s-mozychen-tumor-v-pirogov-171576", "text": "69-годишна пациентка с мозъчен тумор е била спасена със спешна операция в \"Пирогов\". Интервенцията е извършена от неврохирурга доц. Венелин Герганов. Дамата е омъжена за англичанин и живее във Великобритания. Преди няколко месеца получила силно главоболие. Личният й лекар препоръчал да пие болкоуспокояващи медикаменти. След като болките обаче не стихвали, тя минава преглед на скенер, който показва наличието на парасагиален менингиом. Това е доброкачествен тумор, който обаче в повечето случаи, ако не се оперира, нараства много бързо. Утежняващо обстоятелство било и това, че туморът се намирал в моторната зона на мозъка и когато расте, затруднява движенията, в резултат на което жената получава частична пареза. Ядрено-магнитен резонанс й е направен в болница в Съсекс. Пациентката на „Пирогов“ разказва, че изследването е направено през май, но то все още не е разчетено. Прегледът при неврохирург, който да каже как трябва да се лекува, пък бил насрочен след 51 седмици, тоест малко над година и два месеца. Лекарите й обяснили, че на нейната възраст подобен тумор не се оперира и се налага да живее с него. По отношение на непрекъснатите болки съветът бил да свиква да живее с тях. Тогава жената решава да се върне в България, където има редовни здравноосигурителни права. Направен й бил ЯМР, който бил разчетен за 35 минути. След това била оперирана от доц. Герганов. Лекарите смятат, че жената ще се възстанови напълно и ще живее нормално. След операцията тя е подложена на активно наблюдение и медикаментозно лечение. Хирургът, извършил операцията, е доц. Венелин Герганов. Той работи с екипа на Клиниката по неврохирургия в УМБАЛСМ „Н.И. Пирогов” от пролетта на 2018 г. Специализира неврохирургия в Клиниката по неврохирургия към Медицинския университет – София, и в International Neuroscience Institute в Хановер, Германия. Провежда субспециализации в областта на хирургията на черепната основа, невроендоскопия, минимално-инвазивна и образно-ръководена неврохирургия (невронавигация), както и по гръбначна/спинална хирургия във Виена, Австрия, в Германия и в САЩ. Д-р Герганов е един от най-близките ученици и сътрудници на корифея на световната неврохирургия проф. Маджид Самии. Учи питуитарна хирургия при проф. Р. Фалбуш, съдова хирургия при проф. Х. Берталанфи, ендоскопска трансназална хирургия при проф. В. Драф и спинална хирургия. В момента е старши лекар в International Neuroscience Institute в Хановер, Германия, и неврохирург към Клиниката по неврохирургия на УМБАЛСМ \"Н.И. Пирогов\". Доцент по неврохирургия в Медицинския университет - Хановер.", "date": "2019.07.26", "title": "Спасиха българка от Острова с мозъчен тумор в „Пирогов“"}
{"url": "https://www.monitor.bg:443/bg/a/view/ot-reforma-na-reforma-na-kuc-krak-171572", "text": "Здравеопазването е твърде консервативна система. Това си личи от простия факт, че все не може да се нацели вярната формула на реформата. Когато преминахме към пазарно ориентираната здравна система с каса и джипита в края на 90-те години, очакваното чудо не се случи. Честата смяна на здравните министри след това показваше, че нещо не е съвсем както трябва. Ама и какво трябва да бъде, също не ставаше съвсем ясно. Приложената у нас система е разпространена в англо-саксонския свят и оттам също достигат сигнали, че не са особено доволни. Използваната в България преди демократичните промени система подигравателно наричахме „Системата Семашко“. Това в най-общи линии беше мрежата от поликлиники, където вървеше добра профилактика и бързо медицинско обслужване. Впрочем Николай Семашко, макар и болшевишки деец, е бил доста грамотен лекар и най-вече много добър организатор. Имам близък приятел, който 18 г. беше джипи във Великобритания, върна се у нас и разправяше, че там се чудят как да се оправят в лабиринтите на здравеопазването си. Показателен е и случаят с оперираната от тумор в мозъка българка, която живее в Англия и прегледът й при специалист бил насрочен след... 51 седмици. Прегледът, не операцията! А да отидеш при джипито, защото детето ти е вдигнало температура, за там това е недопустимо. Изобщо в англо-саксонските страни на Европа прегледът при специалист е голяма драма. Не случайно живеещите там българи, когато се завърнат у нас, хукват по лекари и зъболекари. Това е показателно, че въпреки многото реформи, въпреки мъглявините и неуредиците, все още не сме успели да си нанесем пораженията, които ще бъдат истинско наказание за пациентите. И колкото и да надигаме глас срещу здравеопазването у нас, то все още има някаква ефективност, макар и куцукайки. Непрекъснатите реформи обаче са в състояние да му нанесат поражения, по-големи от тези на чумните епидемии в Европа през Средните векове. Първо те водят до неконтролируемо разрастване на чиновническия апарат, като той достига хиляди служители само в системата на здравните каси по места. Вторият проблем е, че точно като европейските си колеги, нашите джипита затъват все повече в бюрокрация. А това няма как да не се отрази на качеството на обслужване. Като се замислим, това спокойно може да се върши и от някой друг и лекарите да имат повече време за същинските неща. Факт е, че лекарите не могат да огреят навсякъде. Сега имаме брутална липса и от медицински сестри. Така че ако искаме да запазим и малкото специалисти, които имаме, а те са и достатъчно добри, е добре да облекчим работата им. Малко повече уважение също не вреди, защото може и да има черни овце в стадото, но все пак имаме сред най-добрите лекари в света. Признато е навсякъде.", "date": "2019.07.26", "title": "От реформа на реформа - на куц крак"}
{"url": "https://www.monitor.bg:443/bg/a/view/plachyt-e-polezen-za-syrceto-171581", "text": "Плачът не само успокоява, но и регулира сърдечния ритъм, съобщи вестник \"Дейли мейл\", позовавайки се на австралийски учени. Известно е, че сълзите помагат за справяне и възстановяване от трудни ситуации, пише изданието, цитирано от БТА. Това се обяснява с психологични или биологични промени, с изхвърляне на токсини. Учените от университета на Куинсланд са решили да проверят това. Екипът, ръководен от Леа Шарман, е работил със 197 жени, гледали тъжно или неутрално видео 17 минути. Учените са предпочели жени, защото те са по-склонни да плачат от мъжете. От 132-те участнички, гледали разстройващ клип, 71 се разплакали. Останалите останали спокойни. След това учените подложили участничките на физически стрес - потапяне на ръката в ледена вода, докато издържат. През целия експеримент било следено дишането и сърдечният им ритъм. Проби от слюнката послужили за измерване на хормона на стреса кортизол. Резултатите показали, че \"ревлите\" поддържат стабилно дишане, а пулсът им се забавя, докато при другите дишането се учестява. Разлика в кортизоловите нива и издръжливостта към болка нямало. \"Това предполага, че плачът помага общо за поддържане на биологична хомеостаза\", обясняват авторите на изследването. Хомеостаза е процес на поддържане на постоянна вътрешна среда, включително сърдечен ритъм и кръвно налягане.  Възможно е плачът да успокоява именно чрез забавяне на дишането и регулирането на пулса. В реалния живот обаче - например при загуба на близък или раздяла, плачът може да предизвиква различни биологични реакции.", "date": "2019.07.26", "title": "Плачът е полезен за сърцето"}
{"url": "https://www.monitor.bg:443/bg/a/view/deljan-peevski-i-pyrvite-sedem-godini-na-kryga-kapital-171584", "text": "„Следващите седем години“ - така е озаглавен опит за анализ в последния брой на седмичника на олигарха Прокопиев. Още в първия му абзац му разбираме, че опорните точки този път са ударили дъното. Кой е най-важният избор на българските граждани? Със сигурност ще бъдете дисквалифицирани от кръга „Капитал“, ако отговорът ви се ограничи до семейството, приятелите, образование, професия, избор дали да останете тук, в България, или да заминете някъде другаде. За да не се хабите напразно, ще ви кажем какво смятат от „Капитал“. Според екипа от журналисти най-важният избор в държавата е този на главния прокурор (този път - при предни избори отговорът винаги е свързан с тях). И пак според тях, той не се извършвал от българските граждани, а от някакъв си там Висш съдебен съвет. Част от ВСС е излъчен от парламента - т.е. от пряко избрани от гражданите народни представители. В „Капитал“ обаче не знаят какво означава това или пък се правят, че не разбират. Общите работници в екипа излизат с демо версия, че главният прокурор е фигура, която практически не подлежи на контрол от никоя институция. Много бихме искали да влезем в задочен спор с тях коя институция и по какъв начин контролира любимия им шеф на Върховния касационен съд Лозан Панов, който даже не си прави труда да спазва законите, но разговорът би бил равносилен на това да приказваме на стената. Затова продължаваме да се забавляваме с четивото, представено за анализ. Колко ли журналисти са се потили, докато фризират опорните точки на издателя си. А те най-общо казано са няколко – да се очертае трагична картина на безалтернативен и фатален избор, кандидатурата на Иван Гешев да се пришие към основния враг на Прокопиев - депутата и издател на \"Телеграф медиа\" Делян Пеевски. А нещата да се представят така, че олигархът Иво Прокопиев да пърха като ангелче с крилца над мракобесната диктатура на малцинството. „Иван Гешев с лекота прави конспиративни конструкции, с изказванията си навлиза дълбоко в политическото поле - там, където прокуратурата по конституция няма работа“, твърдят от „Капитал“. Този текст ще звучи актуално, но ако вътре в него се направят две-три дребни поправки. Вместо Иван Гешев трябва да напишат името на Лозан Панов, а прокуратурата да се замени с ВКС. Що се отнася до седемте години, следващите тепърва ще станат ясни, но първите седем на кръга „Капитал“ са ключови за възхода на олигарха Иво Прокопиев. Там са скрити мръсните тайни за приватизационните дарове от Бащицата Костов и за превръщането на медията в бухалка, която удря групировки и личности по нареждане отгоре. В този безсрамен и престъпен период от съществуването на кръга „Капитал“ го няма Пеевски, няма го и в безчинствата на същия този кръжец. Там е само олигархът Прокопиев, окрилян и напътстван от своя създател. Там са и преките му ръководители - „агнешки главички“. Кръгът „Капитал“ никога няма да се разграничи от този период, защото без него днес щеше да е едно нищо. Затова днес всички край Прокопиев, както и той самият, се правят, че това време никога не е съществувало. За тях първите седем години са дълбоко погребана тайна. Вълнуват ги само „следващите седем години“. Безпокоят ги. Защото Костов им осигури шанс да работят като милионери. Но им обеща, че никой никога няма да ги закача. Ще си назначават министри, ще уволняват министри, ще удрят с бухалката си през пръстите всеки амбициозен човек в държавата, който не споделя техните далавери. Костов обаче ги излъга с това обещание. Въпреки опитите им да обсебят свободното слово и да го превърнат в своя частна трибуна, медиите и журналистите на Прокопиев си останаха част само от бизнеса на олигарха издател. И с всеки брой на флагмана на задкулисието „Капитал“ демонстрират жалкото си безподобие на лъжци и манипулатори. Иначе е ясно, че кръгът „Капитал“ твърдо и категорично стои зад политическите проекти на своя издател Прокопиев. Продуктово позициониране е споменаването в т. нар. „анализ“ на Демократична България\" - коалицията между \"Да, България\", ДСБ и \"Зелените\". За разлика от „капиталци“ ние помним всички детайли от тайната завера „Арго“ и ще продължим да им ги припомняме, както далаверите на олигарха Прокопиев. Защото колкото и безгранична да е наглостта на тартора на кръга „Капитал“, истината е по-силна от фейковете, които машината на Прокопиев бълва. А истината е, че целият кръжец лее пот и опорки с надеждата, че прокуратурата няма да работи, за да не се окажат следващите седем години отдавна чаканото възмездие за престъпленията на олигархията у нас.", "date": "2019.07.26", "title": "Делян Пеевски и първите седем години на кръга „Капитал“"}
{"url": "https://www.monitor.bg:443/bg/a/view/udyljavat-bedstvenoto-polojenie-v-rusensko-do-21-avgust-171573", "text": "Удължиха срока на бедственото положение на територията на цялата Русенска област заради болестта африканска чума по свинете. Това стана със заповед на Областния управител на Русе с днешна дата 26 юли. Срокът се удължава до 21 август т.г., като мотивът е установените нови положителни проби на чума в свинекомплекса в село Бръшлен, Община Сливо поле. Там се отглеждат 40 000 свине, които подлежат на умъртвяване по хуманен начин. Контролът по изпълнението на заповедта ще се осъществява лично от Областния управител. Бедствено положение в Русенска област бе обявено на 23 юли със срок до 29 юли т.г. В заповедта се посочваше, че при необходимост то може да бъде удължено след съгласуване с Министъра на вътрешните работи.", "date": "2019.07.26", "title": "Удължават бедственото положение заради чумата в Русенско до 21 август"}
{"url": "https://www.monitor.bg:443/bg/a/view/dfz-spira-proverkite-na-mjasto-v-zonite-s-chuma-171586", "text": "ДФ „Земеделие“ преустановява проверките на място във всички животновъдни стопанства в областите с обявени огнища на болестта Африканска чума по свинете (АЧС), които се намират в 3-километровата предпазна зона на заболяването, съобщиха от разплащателната агенция. Мярката е въведена със заповед на изпълнителния директор на институцията Васил Грудев. Извън предпазната зона от 3 км се забраняват още проверките във всички стопанства, в които се отглеждат свине, попадащи в обхвата на областите с обявени огнища на АЧС. В областите Разград и Русе се преустановяват и проверките на площ, свързани с схемите и мерките от директните плащания. Забраните са част от мерките за превенция срещу разпространяването на болестта АЧС.", "date": "2019.07.26", "title": "ДФЗ спира проверките на място в зоните с чума"}
{"url": "https://www.monitor.bg:443/bg/a/view/800-000-sa-diabeticite-u-nas-300-000-ne-znaja-171560", "text": "525 000 са диагностицираните диабетици в Бълария. Оказва се, че твърде много хора не знат, че са засегнати от заболяването. Предполага се, че с тях броят им е около 800 000 души. Това съобщи Деян Денев, директор на Асоциацията на научноизследователските фармацевтични производители в България (ARPharM) по време на семинар по проблемите на диабета, който се провежда в Боровец. Половината от  диагностицираните не се лекуват адекватно, допълни Денев. Един на всеки десет възрастни има диабет. 425 млн. души по света са с това заболяване, от тях 65 млн. живеят в Европа. Тези данни пък съобщи проф. Цветалина Танкова от Катедрата по ендокринология на Медицинския университет в София, позовавайки се на данни на Световната здравна организация. Тя припомни, че преди петнадесет години ООН прие резолюция за диабета, като световна здравна заплаха, макар заболяването да не е инфекциозно.  По прогнози на организацията се очаква след около 20 – 25 години броят на страдащите от него в света да се  увеличи с 50 млн. души, като се очаква в Европа броят им да нарастне с около 30 милиона. 525 000 са регистрираните с някаква форма на диабет в България, за които НЗОК плаща, но има и такива, които сами си осигуряват лечението. От него е засегнато около 8% от възрастното население. 1 106 500 деца в света са с диабет тип 1. Всяка шеста бременна жена има гестационен диабет, който излага на риск и майката, и плода. В състояние на предиабет страдат 352 млн. души по света, т.е. 7,3% от населението. Предиабета може да прогресира в диабет, в сърдечно-съдово състояние или други усложнения. Тези хора имат увреждания на очите, преживяват инсулти, засегнати са бъбреците им. Над 60% от хората с диабет имат артериална хипертония, 90 на сто от засегнатите от захарна болест са със затлъстяване. 6,1 е нормата на кръвната захар. На всеки 6 секунди един човек в света умира от усложненията на диабета. Има голяма връзка между кръвната захар и нервите, зрението, бъбреците, краката. Половината с диабет у нас не постигат добър контрол въпреки медикаментите. Като причина за това проф. Цветалина Танкова посочи изследването на гликираният хемоглобин. По думите й то не всякога е достатъчно, за да се установи какъв е резултатът от контрола на диабета. Той не отчита флуктоациите на кръвната захар, хипо и хипергликемиите. В света за постигане на постоянно добър контрол чрез продължително мониториране се използват т. нар. сензори. Те се носят на ръката или се прикрепват към корема, посочи тя и уточни, че те могат да измерват от 7 до 90 дни. Един сензор прави 288 измервания за 24 часа, което не може да се постигне чрез изследване на кръвта. Вече са създадени и сензори, свързани с инсулиновите помпи, като по този начин се осъществява една ефикасна затворена система. Сензорите обаче не се поемат от НЗОК към момента. Около 400 човека в България са си купили сами този медицински апарат за своя сметка от чужбина. Към момента няма фирма, която да е оторизирана да внася въпросните сензори. Проблемът е, че България е малък пазар за фирмите - производителки, а не, защото НЗОК не иска да ги заплаща. Това каза Елисавета Котова - председател на Националната асоциация на децата и младите хора с диабет. Проф. Цветалина Танкова съобщи още, че вече са създадени нови групи медикаменти, които лекуват диабета, но оказват и добър  ефект към нормализиране на теглото, на кръвното налягане и на работата на бъбреците.", "date": "2019.07.26", "title": "800 000 са диабетиците у нас, 300 000 не знаят"}
{"url": "https://www.monitor.bg:443/bg/a/view/loko-pd-se-priceli-v-grupite-na-liga-evropa-171563", "text": "Собственикът на „Локомотив“ (Пловдив) Христо Крушарски демонстрира завиден оптимизъм след силното начало на тима му в Лига Европа. Пред пълните трибуни на стадион „Лаута“ в Пловдив домакините взеха важна победа с 2:0 срещу словашкия „Спартак“ (Търнава) и си осигуриха комфортна преднина преди реванша. След мача Крушарски бе категоричен, че „Локо“ (Пд) има сили да се класира в групите на Лига Европа. „Момчетата играха мъжки, коментира колоритният бос на „смърфовете“. - Много поводи се натрупаха, рожден ден, първи мач на собствения стадион. Момчетата го почувстваха и това се отрази. Прогнозата ми за реванша е 4:0 за “Локомотив”. Не си мислете, че говоря само глупости. Мога да говоря и сериозни неща. Не може да се прескачат препятствия. Рано или късно всичко си идва на мястото. “Локомотив” ще стигне до групите. После кметът обеща да плати и транспорта да ходим по стадионите, където играем. Той ще плаща за феновете\", допълни Крушарски.", "date": "2019.07.26", "title": "„Локо“ (Пд) се прицели в групите на Лига Европа"}
{"url": "https://www.monitor.bg:443/bg/a/view/vyrnaha-knijkata-na-mestan-za-vtori-pyt-171561", "text": "Шофьорската книжка на лидера на ДОСТ Лютви Местан е върната за втори път, съобщи 24rodopi.com. Тя му бе отнета след катастрофира на 14 април при разклона за Загорско, когато автомобилът на политика и лек автомобил на четиричленно семейство се блъснаха. При удара на място загина 6-месечно бебе. Според държавното обвинение, Местан не е спрял на знак „Стоп” при опита му да излезе на главния път между Кърджали и „Маказа”. Тогава на лидера на ДОСТ му бе отнета книжката, но след жалба от негова страна Окръжна прокуратура му върна книжката. След това от прокуратурата отново отнеха свидетелството му за управление на МПС. След поредно обжалване, окръжните магистрати определиха като „необосновано” и „незаконосъобразно” постановлението на прокуратурата и книжката на Местан отново бе върната.", "date": "2019.07.26", "title": "Върнаха книжката на Местан за втори път"}
{"url": "https://www.monitor.bg:443/bg/a/view/sedmichen-monitoring-22-26-uli-171571", "text": "Чумави мисли насред чумаво лято – след като изтрепем поголовно де що грухти, с какво ще се борим? Ами ако се окаже, че чумата по свинете е като свинския грип и риск за хората все пак съществува, с пяна ли ще разрешим възникналия проблем или избиването на човечеството ще е малко по-хуманно – с гъделичкане по врата и класическа музика? Дежавю е отпочиналите от протести умни красавци посред лято да навирят еднаквите си плакати и да прочистят с реване гласните си струни. Е, и? След изборите другояче реват – тихо и посрамено. Прасешката чума навява мрачни мисли на феновете на вратните пържоли, въпреки уверенията, че няма страшно за хората. Ей я къде е Коледа, а без свинско на масата – не върви. Пуйките се оглеждат притеснено – всичко е кръговрат, та след африканската чума по свинете, да не се върне пак птичият грип. А където са птиците, там е и Лудата крава. Овцете и козите вече си минаха по реда. Всички поголовно под ножа. Само веганите се кефят – през магданоза им е за погубените мръвки. Мъж звъни продължително на жена си. Най-накрая тя вдига телефона. Той, изнервен: - Е, най-после чу, ма! - Ти на кого викаш чума, бе! Девиз на чумавото лято: По-добре пир по време на чума, отколкото оргия по време на СПИН. Спомен от предишна масова истерия: - Добър ден, какво ще си поръча господинът? - Така, да видим менюто... Едно телешко варено, телешка пастърма да ми резнете, телешка главичка в мозък, да ми запържите и малко дреболийки, а за основно – телешки стек... - Хубаво, господине, а Лудата крава? - А, Лудата крава отиде да си напудри носа в тоалетната. Ще си поръча сама, когато се върне. Трето класиране в Алма Матер. Преди години всичко се решаваше още на първото, сега само дето преподавателите не обикалят от врата на врата да събират мераклии за „вишо“. Забраняват десния волан, искат възрастова забрана за ползването на електрически тротинетки... Забрани, забрани, още забрани. А хората гинат по пътищата като мухи. Значи не е проблема в забраните, ама кой да го разбере. След тежка катастрофа санитари носят потрошен пациент към линейката. До носилката търчи лекар и го уверява: - Коланът ви е наред, карали сте в точната лента, не сте превишили скоростта, спазили сте всички правила, нямате алкохол в кръвта, ама ето на, случва се и на най-добрите. Не се тревожете обаче, може и да не умрете! - Да умра ли докторе? - казва пациентът - Това ще е последното, което ще направя! Между един и три лева по-скъп бил душът през юли покрай поскъпването на топлинната енергия. Сега ми става ясно откъде е силната миризма в автобуса. Икономисват хората. Напук на всички онези българи, които предпочитат топлия душ,. Монополистите непрекъснато ги поливат със студен душ с поредното повишение на цената. Кеф ти ток, кеф ти вода, кеф ти бензин. Поводи за студен душ – колкото искаш. И да не искаш, все тая. Учени от Тексаския университет в град Остин установиха, че душ 1-2 часа преди лягане значително подобрява качеството на съня. С тази дребна подробност, че според тях водата на душа трябва да е 40-42 градуса по Целзий, за да се включи ускорителя на съня. Подозирам, че въпросните учени подработват за ЧЕЗ. Изразът „Наесен с песен“ претърпя малка промяна. Наесен се чака среща на извънземни. Така поне ни осведомяват някои масмедии. Предполага се, че имат предвид среща на хора, които се интересуват и се занимават с извънземните, но така поднесено, чакаме флотилия от летящи чинии през септември. Още по-забавно е уведомлението, че на извънземните ще им пускат „Излел е Дельо Хайдутин“, за да чуят познат хит. Из дневника на извънземен : ...Ден 45. Дойдоха някакви американци, за 4 часа ни разбиха бункера. Почерпиха ни с хамбургери. Вкусно, но не стигна за всички - изядохме ги. Ден 81. Сега пък японци с някакви нанотехнологии и за два часа ни разбиха бункера. Почерпиха ни със суши. Вкусно, но не стигна за всички - изядохме ги. Ден 153. Долетяха българи. С помощта на лост и някаква майка (ама много пъти) за две минути разбиха вратата. Всички ядохме шамари (че не сме отворили). Не беше вкусно, но имаше за всички. И две порно новини в сряда. Млечният път се е слял с по-малка галактика, това първо. В Хамбург отваря врати порно караоке бар с въздишки, писъци и стонове. Щяло да има и ретро вариант с порно видеа от 70-те и 80-те години на миналия век. О времена, о нрави! Умно-красивото бяло братство отново има събор. И не е по повод на изтеклите данни на НАП, да не бъркаме ситуацията. Дежурните протестъри с дежурните си еднотипни подозрително жълти плакати са се превъзбудили по повод избора на главен прокурор. Ще каже човек, че знаят точно какви са му функциите. Христо Бойкикев си падна на оная работа. Дълго чакан момент да си развее комсомолската риза на площада. Изключително забавни са коментарите на неговите фенове, чиито аргументи и критики срещу опонентите им от години се изчерпват с наднорменото тегло. Оказва се, че оприличаването на лидера на „дащните българи“, които искат да им се даде власт на всяка цена, с брадат терорист, е извънредна проява на грубост. Така е! Също както и другото. Защото лидерът им може да си обръсне брадата, а ние, по-пълните, да свалим някой и друг килограм. Но това няма да им даде в ръцете лелеяната власт. Губещото братство се нацепи като мутробатка. След което се спихна. Останаха спомените за мускули. Лоша новина и за феновете на сериала „Игра на тронове“ - финалният сезон няма да бъде преправян. Който оцелял, оцелял. Разочарованите да си сипят по една ракия в очакване на нов сериал, който ще разказва какво е било преди драконите и белите бродници. Нов сериал предвиждат и от кръга „Капитал“. В него Лозан Панов язди огнедишащ дракон (дракон, не лебед!). В низините се въргалят труповете на овъглените му врагове. Полето е осеяно с прокурорски глави, от меча, който размахва победоносно капе кръв. Разнася се кавър версия на песента „Развод ми дай“, като новият текст е „Протест ми дай и повече не ме мъчи...“ в аранжимент на рогове. И насред целия този боен е разнася гласа на Бети Панова: - Лозане, изхвърли ли боклука?! Виц на седмицата: По заявка номер **** ИМА неправомерно разкрити лични данни. НАП заяви, че 4 млн. души НЯМА нужда да си сменят личните карти. Всеки от изтеглилите печеливш билет с горното съдържание, се моли да не е сред 189-те „по-специални“ клиенти на хакерската атака. Японски турист пита българин: - Колко сте в България? - О, сигурно всички се знаете по физиономия? - Не, ама си знаем ЕГН-тата и заплатите. Ново двайсет – специален номер ще информира българите в чужбина, има ли ги, няма ли ги в мрежата след пробива в базата данни на НАП. Телефонните измамници вече потриват доволно ръце – намериха начин да разнообразят репертоара. Очакваме „комисар Петров“ да се пенсионира и на негово място да цъфне „Петров, инспектор от НАП“. Въдиците вече са приготвени, драгите шарани могат да се закачат доброволно. Само трябва да си изчакат реда, да няма навалица. Куче и котка на „Даунинг стрийт“ 10 – и това чудо не е било, кахърят се британците. Брекзит мина на заден план пред новината, че най-известният обитател там – котаракът Лари, ще е принуден да съжителства с куче. Най-доволни са мишките. Двама се карат, те печелят.", "date": "2019.07.26", "title": "Седмичен мониtоринг  (22 - 26 юли)"}
{"url": "https://www.monitor.bg:443/bg/a/view/kak-hristo-ivanov-obedini-prokuraturata-171565", "text": "Протестите, организирани от Христо Иванов, вместо да постигнат желания ефект за всеобща гражданска мобилизация, разкриха плашеща мрежа от зависимости. На първо място, те показаха, че съществува професия \"протестър\", пише  .  Креативната мисъл на млади хора – някои от които искрено вярващи, че променят статуквото в полза на по-добро – е използвана за изнудване. Този \"цветен рекет\" – защото всякакви ивенти, хепънинги, флашмобове и т.н. са именно цветно петно в ежедневния ритъм – очевидно не може да бъде прилаган автоматично към всяка житейска сфера. И ако в политически аспект може да привлече внимание, привнасянето му в силно консервативната система на правото постига точно обратния ефект. Най-големият кошмар на Христо Иванов – да се изправи лице в лице с противниците си, вече е факт. Той ясно заяви, че протестът срещу кандидатурата на Иван Гешев е политически. Само че прокуратурата има много \"травматичен\" (по думите на Мирослава Тодорова) опит с политическите вмешателства. Имиджмейкърите на Христо Иванов би следвало да му го обяснят по-добре. Самият Иванов няма никакъв стаж в магистратските институции, така че невежеството му е обяснимо. Още от времето на Иван Татарчев, който се заканваше на Огнян Дойнов, през Никола Филчев, който се бореше с Иван Костов, през Борис Велчев, който верифицираше спорните акции на Цветан Цветанов, до Цацаров, който беше принуден да се съобразява с Реформаторския блок в известен период от време, прокуратурата мрази искрено политическите глупотевини, които трябва да понася. Много често политическите идеи предизвикват излишно напрежение. Например, разделянето на колегиите във Висшия съдебен съвет въобще не беше тема, по която държавното обвинение се е противопоставяло някога. Това обаче беше представено като най-революционната идея на реформаторите, а създаването на Съдийската и Прокурорската колегия беше превърнато в \"залпа на Аврора\" за политическото бъдеще на Христо Иванов, Радан Кънев, Атанас Атанасов и други. Смешното е, че именно те в момента се отричат от чедото си, заявявайки, че не може прокурори да номинират прокурор. Единственият позитив от сегашното им поведение е, че поне не излъчиха о.з. ген. Атанасов за защитник на екзотичната си позиция. Понеже прокурорите, които са го разпитвали, много добре помнят диалозите си с него. Христо Иванов настъпи прокуратурата в най-чувствителната й част. И го направи неволно. За пръв път държавното обвинение излъчи за най-висшата длъжност човек от своите. Ама от най-своите. Човек, с когото са били редом през последните 20 г. И точно когато беше номиниран Иван Гешев, Христо Иванов реши да оспори кандидатурата. Ефектът от паническите му действия доведе до лавинообразна реакция, която вероятно ще се засилва през следващите месеци. От прокуратурите в цялата страна заваляха декларации в подкрепа на Гешев. Макар да е трудно магистратите да постигнат единна професионална позиция, в този случай всеки от тях прие лично нападението над техния човек. Иван Гешев капсулира прокурорската подкрепа еднозначно. От Районните прокуратури до Прокурорската колегия във Висшия съдебен съвет, посланието е едно – Иван Гешев е верният избор. А Христо Иванов най-накрая успя да се въплъти в така желаната си роля на пионер и реформатор, и визионер – обедини прокуратурата по начин, невиждан от 90-те години насам. Макар и нарушавайки законовите и конституционни принципи за ненамеса в независимата съдебна власт.  ", "date": "2019.07.26", "title": "Как Христо Иванов обедини прокуратурата"}
{"url": "https://www.monitor.bg:443/bg/a/view/chumata-vleze-v-treta-ferma-v-rusensko-171568", "text": "Българската агенция по безопасност на храните (БАБХ) констатира ново огнище на Африканска чума по свинете (АЧС) в индустриална ферма в село Голямо Враново, община Сливо поле, област Русе. . Положителните проби бяха лабораторно потвърдени днес, 26 юли 2019 г., от Националната референтна лаборатория в Националния диагностичен научноизследователски ветеринарномедицински институт в София. Засегнатият свинекомплекс е със затворен производствен цикъл, а в него се отглеждат около 30 000 животни. Това е третият случай на потвърдено огнище със заболяването АЧС в индустриална ферма в областта. Свинекомплексът в село Голямо Враново попада в надзорната зона около обявеното огнище в свинекомплекса в село Бръшлен. Предприети са мерките за контрол и ликвидиране на заболяването съгласно правилата на европейското и националното законодателство и Плана за спешни действия при контрол на АЧС. Предстои принудителното убиване по хуманен начин и обезвреждането на всички заразени и контактни свине в засегнатия обект, както и на свинете в рисковата зона с неясен здравен статус и произход, при спазване на изискванията на националното и европейско законодателство. Създадени са зони на рестрикция (3 км предпазна и 10 км надзорна зони), в които са наложени мерки за контрол и ликвидиране на АЧС. БАБХ напомня, че АЧС е опасно и бързо разпространяващо се заболяване. Превенцията му изисква отговорност, стриктност в прилагане на правилата за биосигурност и последователност на мерките.", "date": "2019.07.26", "title": "Чумата влезе в трета ферма в Русенско"}
{"url": "https://www.monitor.bg:443/bg/a/view/evrodeputati-iskat-oshte-70-mln-sreshtu-bolestta-171566", "text": "Допълнителни 70 млн евро за борба с африканската чума по свинете да бъдат предвидени в бюджета на ЕС за 2020 г. - такова предложение направиха българският евродепутат Иво Христов и румънският Кармен Аврам, членове на Комисията по земеделие и развитие на селските райони. Евродепутатите направиха две предложения - за увеличаване с 50 млн. евро на перото \"Фонд за спешни мерки, свързани със здравето на животните и растенията\" и с 20 млн. евро - перото \"Осигуряване на по-висок здравен статус на животните и висока степен на защита на животните в ЕС\". Идеята е фондът за спешни мерки да разполага с по-голям финансов ресурс, който да бъде предоставян на държавите членки, а оттам - на фермерите - за справяне с последиците от африканската чума по свинете (в конкретния случай). Предложението си Христов аргументира с факта, че това е необходим ресурс, защото на практика перспектива за край на разпространение на чумата няма. \"Налице е постоянен ръст на заболеваемостта и икономическите щети граничат с икономически срив за сектор, който има много добри показатели и ръст през последните няколко години в България\", каза той. Второто предложение цели да бъдат предвидени допълнителни 20 милиона евро за проучване и разработка на ваксина срещу африканската чума по свинете. Към момента ваксина срещу заболяването няма. Разработването на такава отнема между 6 и 8 години. В САЩ вече се работи в това направление, макар че там заболяването не е разпространено\", обясни евродепутатът.", "date": "2019.07.26", "title": "Eвродепутати искат още €70 млн. срещу АЧС"}
{"url": "https://www.monitor.bg:443/bg/a/view/levski-se-opravda-sys-sydijata-za-fiaskoto-v-kipyr-171569", "text": "Португалският съдия Тиаго Мартинш е главният виновник за тежката загуба на „Левски“ срещу кипърския АЕК. Около това мнение се обединиха всички в „синия“ лагер след 0:3 в първия мач от втори кръг на Лига Европа, който до голяма степен реши изхода на двубоя. Още повече, че на реванша в София „Левски“ отново ще бъде без подкрепа от феновете си заради наказание от УЕФА. Мартинш изгони Живко Миланов, а в лагера на столичния гранд смятат, че това е било пресилено. Играчите на Петър Хубчев допуснаха 3 гола за 9 минути, което вбеси спеца. След мача той призна, че ако тимът му не е бил с човек по-малко на терена, е нямало да загуби толкова тежко. \"Да, червеният картон беше ключов за загубата, коментира Хубчев. - Горещото време също ни затрудни, но условията са еднакви и за двата отбора. В Кипър няма да стане по-студено. АЕК е отбор, който държи добре топката, обича да играе с нея. За тях червеният картон беше добре дошъл и се възползваха максимално. За нас с всяка следваща минута ставаше все по-тежко. Въпреки всичко, имаше 5-6 човека, които се раздадоха докрай и съм доволен от тях. Чака ни много тежък реванш. Не ми хареса представянето на Мохамед Насиру. Той тренира с нас само веднъж преди мача, но предвид това от какво първенство идва трябва да знае поне основни неща\", критичен беше Хубчев към най-новата покупка на “Левски”. След мача капитанът се извини на съотборниците си за червения картон. „Няма никакъв втори жълт картон. Ако така се дава жълт картон във футбола, в десетата минута трябва да си с червен картон. Посегнах за топката, нищо повече. Още при първия картон направих шпагат, прескочиха ми крака, топката излезе в тъч и получих жълт картон. Извинявам се, че останаха с 10 човека моите съотборници. Това беше ключовият момент според мен - видяхте, че с нищо не ни надиграха преди почивката, ние изпуснахме положения“, допълни бившият национал.", "date": "2019.07.26", "title": "“Левски“ се оправда със съдията за фиаското в Кипър"}
{"url": "https://www.monitor.bg:443/bg/a/view/istorici-predpolagat-kostite-na-plaja-v-kiten-moje-da-sa-ot-nekropola-na-urdoviza-171570", "text": "Костите, изровени от деца на плаж Атлиман край Китен може да са част от древния некропол на крепостта Урдовиза. Това предположение изказа историкът Атанас Орачев. Хипотезата си той гради върху факта, че мястото се намира на около километър от крепостта Урдовиза. \"Не е ясно къде точно се намира този некропол. Костите не са били в анатомичен порядък, а освен това липсва черепът, което означава, че най-вероятно са бири разпръснати. Един от вариантите е това да се е случило при заравняването на пясъка с багер\", смята Орачев. Патоанатомите, които са се заели да изследват останките, засега се въздържат от коментар.  \"Първо трябва да установим дали тези кости са човешки или животниски. И ако се окаже, че са човешки, то тогава антрополозите ще имат думата да установят дали се касае за останки от древен некропол или са от по-ново време\", лаконично коментираха медиците.  Археолозите, които са работили в Китен и близките селища пък смятат, че е изключено костите да са от некропол. \"Няма никакви данни на това място да е имало некропол. Поне към момента такава информация не е открита в историческите извори, а и не е установена при проучванията, които са правени. Необходимо е задълбочено обследване на плажа - с разкопки, за да се каже има ли на това място некропол. Ако такъв е съществувал там, то задължително трябва да има и погребални дарове\", коментираха застъпниците на противоположната теза.  Археологът Кръстина Панайотова, която е е проучвала Урдовиза е категорична: \"Нямаме никакви данни да има некропол на плаж Атлиман. Според проучванията, с които разполагаме некрополът на крепостта се намира в непосредствена близост до крепостните стени, което е доста далеч от Атлиман\".  Темата с откритите кости на плажа в Китен е най-обсъжданата в курорта. Местни и туристи се вълнуват как и кога човешките останки са се озовали под пясъка. \"Нищо чудно в мътните мутренски години да са бастисали някой и да са го заровили на плажа. Нали всички помним колко хора изчезнаха безследно в онези времена и повече не се появиха. На пръв поглед може да звучи абсурдно, но мястото е много удобно и добре подбрано за едно такова престъпление. През зимата тук няма никой, плажът е пуст, а освен това пясъкът се копае много лесно и бързо, за разлика от почвата\", коментират местни жители.  Крепостта Урдовиза се намира само на километър разстояние от плаж Атлиман, с който я свързва интересна легенда. Урдовиза възникнала през 4 в. пр.Хр., а първите заселници били древните гърци. Внушителните крепостни стени обаче са изградени през 6 в. сл.Хр. Загадъчната крепост произвеждала луксозна керамика и просъществувала до ХVII в., когато населението й я напуска, заради жестоки пиратски нападения.  Приказно красива болярка на  име Стана била господарката на крепостта Урдовиза в средата на 15-ти век. През 1453-та година турската войска обсадила твърдината. Хубавицата лично повела отбраната на Урдовиза срещу османците, а войските й се сражавала храбро. След дълга обсада, султанът предложил на болярката Стана да се омъжи за него, а в замяна й обещал да й остави крепостта. Хубавицата склонила, но поставила едно условие. Тя поискала от султана да й подари като лично владение и да освободи от данъци толкова села, колкото успее да обиколи един кон от изгрев до залез слънце. Османският владетел се съгласил, а Стана решила да го надхитри. Тя подготвила на няколко места в Странджа буйни жребци и заръчала на ездача да ги сменя. Пратеникът й препускал цял ден и заобиколил цяла Северна Странджа. Точно по залез слънце последният кон се завърнал в крепостта и издъхнал под стените на Урдовиза. Султанът спазил дадената дума, а свободната земя нарекли Хасекията.  В чест на коня пък кръстили северния залив Атлиман (Лимана на ата). ", "date": "2019.07.26", "title": "Историци предполагат: Костите на плажа в Китен може да са от некропола на Урдовиза"}
{"url": "https://www.monitor.bg:443/bg/a/view/zatvornicheski-lafkadjija-zaraboti-dopylnitelna-prisyda-171547", "text": "Допълнителна едногодишна присъда при първоначален строг режим на изтърпяване си „заработи“ беглец от старозагорския пандиз, който преди да духне задигнал пари от вътрешната лафка, за която отговарял. 54-годишният Петър П. се възползвал от факта, че изтърпява присъдата си на свободен режим и потънал в неизвестност на 8 август 2017 година. Със себе си взел 237 от чекмеджето на общежитийното барче и и няколко фонокарти за 170 лв, собственост на ДП „Фонд Затворническо дело“. Издирването на беглеца се проточило до към средата на март, когато бил установен и закопчан с белезници. За бягството Петър П. е получил 7-месечна ефективна присъда, а за присвояването на поверените му пари – 12 месеца, тъй като деянието е било осъществено в условията на опасен рецидив. Мъжът е напуснал затвора почти на финала на наложената му за участие във въоръжен грабеж 10-годишна ефективна присъда, коментират запознати с житието му. Новото наказание е в резултат на  сключено споразумение  с наблюдаващия досъдебното производство прокурор, което е одобрено от районния съд в Града на липите.Определението е окончателно и не подлежи на обжалване или протест.    ", "date": "2019.07.26", "title": "Затворнически лафкаджия „заработи“ допълнителна присъда"}
{"url": "https://www.monitor.bg:443/bg/a/view/oligarhijata-s-nov-protest-za-politichesko-objazdvane-na-prokuraturata-171585", "text": "Нов протест стяга олигархията чрез марионетките си, водени от бившия правосъден министър и настоящ лидер на „Да, България“ Христо Иванов. Съобщението за поредния митинг, готвен от кръговете около подсъдимите олигарси Иво Прокопиев и Цветан Василев, дойде от подопечното им НПО „Правосъдие за всеки“. Именно то бе и съорганизатор на митинга срещу кандидатурата на зам. главния прокурор Иван Гешев за обвинител №1 в четвъртък. На протеста тогава се появиха всички пионки на Прокопиев и Василев, в това число агент Академик на ДС Огнян Стефанов, Антоанета Цонева, Тома Белев и Димитър Стоянов от сайта с кремълски обвързаности „Бивол“, в чиято полза лъсна, че най-вероятно е работила фирмата, хакнала НАП. Сред протестиращите, въпреки законовата забрана, бе и скандалният съдия Методи Лалов, както и доведеният син на шефа на ВКС Лозан Панов – Иван. На протеста в четвъртък Христо Иванов открито призова за погазване на Конституцията, като поиска политиците да се намесят в независимостта на съдебната власт и в избора на нов главен прокурор. Искането е открит апел срещу разделението на властите в държавата, но отразява щенията на Иванов, менторите му Прокопиев и Василев и кукловода им Иван Костов за политическо обяздване на държавното обвинение. Пинокио, както стана известен Иванов по време на престоя си в правосъдното министерство дори начерта пътя, по който искат да стане това – правосъдният министър Данаил Кирилов трябвало да свика съвет, на който да бъде „посъветван“ коя кандидатура да излъчи за обвинител №1. Пинокио настоява съветите да бъдат дадени от „външни НПО-та“, като най-вероятно има предвид организациите на хранилка при Сорос и олигарсите Прокопиев и Василев, каквито са например БОЕЦ и „Правосъдие за всеки“. Двете вече направиха призив за обвинител №1 да бъде номиниран скандалният следовател, едва вързал тройка по наказателно право, Бойко Атанасов. Че именно Атанасов е кандидатът на олигархията лъсна преди няколко дни, когато Даниел Божилов, съпредседател на още едно пряко свързано с Цветан Василев НПО - „Ние, гражданите“, го лансира в свой статус във Фейсбук, който беше препечатан не на друго място, а на профила в социалната мрежа на банкера-беглец. Междувременно фарсът, заформен от олигархията срещу Гешев, доведе до силна реакция в магистратските среди, като в отговор на протестите и в подкрепа на зам. главния прокурор заваляха декларации на обвинители от цялата страна. Над 130 обвинители изразиха протеста си срещу кампанията на „Да, България“ и „Правосъдие за всеки“ и опитите за грубо политическо вмешателство в избора за обвинител №1 още в четвъртък. Вчера становища до ВСС изпрати и Пловдивската районна прокуратура.", "date": "2019.07.26", "title": "Олигархията с нов протест за политическо обяздване на прокуратурата"}
{"url": "https://www.monitor.bg:443/bg/a/view/otkriha-muzej-na-ujasite-na-komunizma-v-rumynija-171545", "text": "Румънският президент Клаус Йоханис одобри закон за създаване на музей на ужасите на комунизма в Букурещ, предадоха световните агенции. Според закона националният музей на комунизма ще бъде разположен в Двореца на парламента и ще бъде подчинен на министерството на културата. Той ще показва характерни моменти от социално-икономическия и културния живот в страната в периода 1945-1989 г. Експозицията ще запознава посетителите със злоупотребите и престъпленията на комунистическия режим и изтезанията, на които са били подлагани неговите противници. Музеят ще се финансира от държавния бюджет и от собствени приходи от посещения, дарения и спонсорство.", "date": "2019.07.26", "title": "Откриха музей на ужасите на комунизма в Румъния"}
{"url": "https://www.monitor.bg:443/bg/a/view/majkyl-boltyn-izprati-blagodarstveno-pismo-na-bylgarite-171553", "text": "В специално писмо екипът на Майкъл Болтън изрази неговото лично вдъхновение и приятна изненада от концерта му в София, съобщиха организаторите на събитието – НДК. „Майкъл е истински впечатлен от шоуто. Той хареса много залата, работата на продуцентите и реакцията на публиката към него. се казва още в писмото. Вторият концерт на Майкъл Болтън, който се проведе на 18 юли, бе едно от най-емоционалните музикални събития това лято. Българската публика изпрати звездата с бурни аплодисменти, а концертът положи началото на успешното изпълнение на новата стратегия на НДК за продуциране на концерти на международни звезди.", "date": "2019.07.26", "title": "Майкъл Болтън изпрати благодарствено писмо на българите"}
{"url": "https://www.monitor.bg:443/bg/a/view/andreev-obeshtah-zlatoto-na-bashta-mi-171558", "text": "Златният медалист в хвърлянето на чук от Европейския младежки олимпийски фестивал в Баку Валентин Андреев сподели, че е обещал титлата на своя баща и треньор Андриан Андреев, който ден преди финала имаше рожден ден. 17-годишният състезател от Балчик спечели първото място с резултат 82,72 м. Втори завърши германецът Мерлил Хумел с 81,06 м, а бронза е за Жан-Баптист Бруксел (Фр) със 78,44 м. Преди седмица Валентин Андреев стана пети на европейското първенство за юноши под 20 г. с национален рекорд при по-големите от 77,15 м. Той е сребърен медалист от европейското под 18 г. и младежките олимпийски игри в Буенос Айрес през 2018 г.", "date": "2019.07.26", "title": "Андреев: Обещах златото на баща ми"}
{"url": "https://www.monitor.bg:443/bg/a/view/osiek-obeshta-razgrom-za-cska-na-revansha-171556", "text": "Победата за ЦСКА с 1:0 е късметлийска, а на реванша „Осиек“ ще разгроми „армейците“. Около това мнение се обединиха всички в лагера на хърватския тим след първия мач от втори кръг на Лига Европа. Играчите на Люпко Петрович не впечатлиха, но успяха да спечелят с гол на Евандро след далечен изстрел. След мача всички хърватски медии поздравиха „Осиек“ за представянето в София и предрекоха разгром на реванша след седмица. „ЦСКА триумфира с 1:0 в мач, в който трудно може да се каже, че заслужаваше победата\", пише sportnet.hr. \"Осиек“ със сигурност разполага с качеството да компенсира минималното си изоставане след седмица\", пише пък \"24 Сата\". \"Осиек” контролираше всичко в София, но бе поразен от един бразилски майстор”, твърди \"Спортске новости\". Подобно бе и мнението на треньора на хърватския тим Дино Скендер. „Контролирахме мача, вкараха ни гол без положение, но на реванша ще е много различно“, коментира Скендер. За мача в Хърватия пък ще има сериозни изисквания към феновете на ЦСКА. От „Осиек“ отпуснаха 700 билета, като всички те ще са поименни. При закупуване върху пропуска се изписват имената на притежателя му и няма как билетът да бъде препредаван. Цената е 32 лева. От ЦСКА обявиха също, че организират екскурзия за фенове, които могат да се возят в чартъра. Въпреки сериозните закани от хърватска страна обаче в лагера на ЦСКА не са притеснени. Почетният президент Димитър Пенев бе категоричен, че 1:0 е много добър турнирен резултат. \"Надявам се, че в близките дни ще има по-голяма конкуренция от страна на футболистите - има травми, нови състезатели. Трудно тръгнахме в първенството, но дано имаме късмета от миналите години да отидем на полуфинали, четвъртфинали. Не трябва да коментираме Люпко Петрович, той е отскоро, работата му е призната от преди години. Има време, за да станем по-боеви отбор, тъй като много от футболистите не са играли заедно\", каза най-добрият български треньор за ХХ век.", "date": "2019.07.26", "title": "“Осиек“ обеща разгром за ЦСКА на реванша"}
{"url": "https://www.monitor.bg:443/bg/a/view/svetovni-artisti-preotkrivat-starija-plovdiv-v-no-sht-2019-171557", "text": "Всяка година събитието НОЩ Пловдив избира определено пространство в града под тепетата, което с помощта на съвременното изкуство преоткрива за своята публика. През 2019-а основната кураторска програма се казва “Общо място” и е подготвена от Владия Михайлова, която се фокусирана върху Стария град и се стреми да покаже различни от познатите му образ и атмосфера. Между 13 и 15 септември включените в НОЩта проекти ще се разположат от Източната порта до Данчовата къща и Къща Стамболян, приканвайки зрителя да влезе сякаш през “задния” вход на Стария град, слабо познат за туристите и дори за жителите на Пловдив. Срещата на многовековните традиции с различни културни влияния ще бъде представена във видео-инсталацията на японската артистка Саори Хала - “Един кон не би се обезспокоил”. Заснемането й се случва преди броени дни из улиците на Стария град, където Хала изследва границите от перспективата на ездача. За целта на танцовия филмов проект, авторката напомня за Османската империя през 14-ти век – време, в което българите не са можели да строят своите християнски храмове по-високо от нивото на погледа на човек, яздещ кон. “Именно забраната е причината някои църкви в България да са полувкопани. Очевидно конете са били символ на силата, потисничеството и йерархията, проявявани по това време”, казва Саори. Основната изложба в кураторската програма “Общо място” ще е в Данчовата къща. Дор Гуес, Нилбар Гюреш, Зуза Голинска, Даниела Костова, Селма Селман, Калин Серапионов, Катержина Шеда ще представят свой прочит на понятието общност, изследвайки промените и възможността човек да се реализира сред другите. Фокусът върху индивида, неговите права на избор и взаимоотношенията му с другите са в основата на творбите. Сред специалените проекти, подготвени за НОЩ-та е и платформата Creative Media Lab, с куратор Петко Танчев, която е свързана с различни практики и естетически платформи в пресечната точка между изкуството и новите технологии. Проектът разширява художественото съдържание на НОЩ Пловдив като създава интерактивна, лабораторна среда и среща публиката със съвременни медийни артисти, програмисти и други професионалисти в областта на дигиталното изкуство.", "date": "2019.07.26", "title": "Световни артисти преоткриват Стария Пловдив в НОЩ 2019"}
{"url": "https://www.monitor.bg:443/bg/a/view/sem-utvyrdi-novija-us-na-bnr-171555", "text": "С четири гласа \"за\" и един \"въздържал се\" членовете на СЕМ утвърдиха новия УС Нна БНР, предложен от новоизбрания генерален директор на медията Светослав Костов. В новия Управителен съвет влизат юристите Галя Тренчева и Димитър Димитров и журналистите Стефан Ташев и Мария Маркова. В заседанието на СЕМ за първи път участва и новоизбраният член на медийния регулатор от парламентарната квота Галина Георгиева.", "date": "2019.07.26", "title": "СЕМ утвърди новия УС на БНР"}
{"url": "https://www.monitor.bg:443/bg/a/view/oficialno-futbolnijat-pirin-veche-e-s-nov-sobstvenik-171559", "text": "След днешната сесия на Общински съвет в Благоевград фондът \"Емирейтс Уелт“ вече притежава 75% от ОФК „Пирин“, а  25% остава общинското участие. С 27 гласа \"За\" и 3 \"Въздържали\" местните парламентаристи дадоха зелена светлина на новия проект. С решението си днес общинските съветници възложиха на управителя Венко Попов да направи необходимото за изпълнение на първата част от бизнес плана, а на кмета д-р Атанас Камбитов – да направи необходимото за реализацията на втората фаза. „Искам да благодаря на Община Благоевград и на кмета д-р Атанас Камбитов, че ни приеха за свои партньори. Тази наша инвестиция е в подкрепа на обществеността в този красив град. Всички ние сме обединени от идеята да направим силен отбор, който да печели и да сме горди с успехите му. Ще направим всичко възможно това да се случи”, заяви Павел Белогоур, собственик на „Емирейтс Фъндс Ексчейндж” ЕООД. Кметът Камбитов благодари на инвеститора за решението му да подкрепи финансово и в дългосрочен план емблемата на града – ОФК „Пирин”. „В бъдещото управление на клуба инвеститорът ще има 75% дялово участие, а общината – 25%, като наше задължение ще е да осигурим 0,5% от целия годишен бюджет за издръжката на клуба. Това прави около 350 000 лв. на година, при настоящия Бюджет, а в предишни години сме давали много по-големи суми, като сме стигали и до 1 милион лева на година”, подчерта кметът д-р Атанас Камбитов. От своя страна представителката на \"Емирейтс Уелт\" Ива Уорън гарантира ,че веднага в касата на клуба ще постъпи цялата сума от бизнес плана за първата година. Ива Уорън, по баща Дацева е дъщеря на един от знаковите футболисти в благоевградския „Ботев“ и после „Пирин“ Дацев. Още преди две седмици официално бе  входиран в деловодството на Община Благоевград бизнес план за развитието, бюджетирането и структурата на управление на ОФК Пирин ЕООД Благоевград. В него са описани детайлно принципите на бъдещата съвместна дейност, бюджетите за следващите 5, 7 и 10 години, както и целите, които клубът ще си постави. Планът беше изработен съвместно с ръководството на ОФК „Пирин ЕООД“ Благоевград, както и представителката на „Емирейтс Уелт“ г-жа Ива Уорън. Инвестиционните намерения на фирмата- спонсор са отлични и предвещават едно добро, стабилно и успешно бъдеще за футбола в Благоевград.", "date": "2019.07.26", "title": "Официално футболният „Пирин“ вече е с нов собственик (ОБЗОР)"}
{"url": "https://www.monitor.bg:443/bg/a/view/toto-pechalbi-tiraj-59-171540", "text": "“6 от 49”: Числа - 10, 15, 22, 36, 37, 39. Печалби: 6 – няма, 5 – 1 по 24 759,10 лв., 4 – 229 по 108,10 лв., 3 – 5621 по 6,10 лв. ДЖАКПОТ: 3 731 898,81 лв.  Числа - 1, 4, 5, 13, 27, 28. Печалби: 6 – няма, 5 – 5 по 1871,40 лв., 4 – 305 по 30,70 лв., 3 – 4741 по 2,80 лв. ДЖАКПОТ: 413 577,72 лв.  I теглене: 10, 14, 17, 27, 32. Печалби: 5 – 3 по 6662,40 лв., 4 – 242 по 95,30 лв., 3 – 6489 по 5,20 лв. II теглене: 1, 3, 17, 26, 32. Печалби: 5 – 3 по 6662,40 лв., 4 – 183 по 126,00 лв., 3 – 5875 по 5,80 лв.  Числа - 17, 35, 44, 46, 47; Зодия: 11 – водолей. Печалби: 5+1 – няма, 5 – няма, 4+1 – няма, 4 – 3 по 500,00 лв., 3+1 – 9 по 100,00 лв., 3 – 148 по 10,00 лв., 2+1 – 138 по 5,00 лв., 1+1 – 941 по 1,50 лв., 2 – 2041 по 0,80 лв., 0+1 – 1735 по 1,00 лв. ДЖАКПОТ: 3 000 000,00 лв.  Позиция - 5, 6, 8; Цифра – 8, 9, 2. Печалби: 3 – 8 по 3108,70 лв., 2 – 1372 по 18,10 лв. ДЖАКПОТ – няма.  Година 50, месец 09, дата 26, ден 5. Печалби: I гр. - няма, II гр. - 1 по 429,40 лв., III гр. - няма, IV гр. - 3 по 71,60 лв., V гр. - 3 по 71,60 лв., VI гр. - 8 по 21,50 лв., VII гр. - 18 по 11,90 лв., VIII гр. - 32 по 5,40 лв., IX гр. - 35 по 7,40 лв., X гр. - 75 по 4,00 лв., XI гр. - 141 по 2,40 лв., XII гр. - 187 по 2,30 лв., XIII гр. - 412 по, 2,20 лв., XIV гр. - 1190 по 1,20 лв., XV гр. - 2124 по 1,10 лв. ДЖАКПОТ: 12 440,13 лв.", "date": "2019.07.26", "title": "Тото печалби, тираж № 59"}
{"url": "https://www.monitor.bg:443/bg/a/view/v-ludogorec-nedovolni-ot-1-1-s-valur-171562", "text": "„Лудогорец“ успя да се спаси от загубата в първия си мач от втори кръг на Лига Европа. „Орлите“ губеха в резултата срещу исландския „Валур“ до 92-рата минута, когато Абел Анисе вкара важното попадение преди реванша в Разград. Въпреки сравнително добрия резултат обаче в лагера на „Лудогорец“ бяха недоволни от представянето. „Срещата завърши наравно, което е негативен резултат за нас, коментира изпълнителният директор Ангел Петричев. - Не съм очаквал подобно нещо, вярвах, че ще победим. “Валур” играе грамотен футбол, здрави момчета са, компактни, постигнаха целта си. Ние имахме доста положения, но не успяхме да ги оползотворим. В реванша ще играем на собствен терен и не вярвам да имаме проблеми”, допълни Петричев. Пръст на играчите размаха и треньорът Стойчо Стоев, според когото също нещата не вървят. „Не съм доволен, футболистите трябва сериозно да се замислят върху изявите си“, заяви спецът преди реванша на 1 август на „Лудогорец Арена“.", "date": "2019.07.26", "title": "В „Лудогорец“ недоволни от 1:1 с „Валур“"}
{"url": "https://www.monitor.bg:443/bg/a/view/kitajche-otkri-zapazeni-jajca-na-dinozavyr-171541", "text": "9-годишно китайче открило 11 фосилизирани динозавърски яйца на 66 милиона години край град Хъюан в провинция Гуандун в южната част на Китай, предаде БТА Момчето намерило яйцата след наводнение, което размило почвата в района и така ценната находка се появила на повърхността. Първоначално детето се натъкнало на едно от тях, а след това с помощта на сътрудници на местния музей били извършени изкопни работи. В резултат от земята били извадени още 10 динозавърски яйца. Всяко яйце е с диаметър 9 сантиметра. „Засега е трудно да се установи от какъв вид динозаври са яйцата - заяви Хуан Чжицин от Музея на динозаврите в Хъюан. - Този въпрос трябва допълнително да бъде проучен.“ Той отбеляза, че е голяма вероятността специалисти да попаднат на други ценни находки в района. Затова палеонтолози скоро ще извършат допълнителни разкопки и внимателно ще изследват мястото, където са открити 11-те динозавърски яйца.", "date": "2019.07.26", "title": "Китайче откри запазени яйца на динозавър"}
{"url": "https://www.monitor.bg:443/bg/a/view/okonchatelno-i-civilen-shte-moje-da-oglavi-voennoto-razuznavane-171543", "text": "И цивилен служител ще може да оглави военното разузнаване, освен военнослужещ. Това гласуваха депутатите окончателно на второ четене с поправките в закона за военното разузнаване. Измененията бяха одобрени със 115 гласа \"за\", само 20 \"против\" и нула \"въздържали се\". Другата поправка предвижда, когато директорът на \"Военна информация\" навърши пределната възраст за съответното военно звание, то той да бъде освободен от военна служба и да може да продължи да изпълнява длъжността на директор. По време на дебатите БСП влезе в спор с ГЕРБ и патриотите. Според социалистите така се отваря кутията на Пандова и това е опит на управляващите за политическо овладяване на службата, като назначат начело конкретен цивилен. От мнозинството отхвърлиха упреците, с аргумента, че тези критики са политически. По думите на Милен Михов от ВМРО процедурата по назначаване не се се променя. Това продължава да бъде по предложение на военния министър, след одобрение на МС и с указ на президента, като преди това трябва да е минала съгласувателна процедура с държавния глава. \"Процедурата е бариера за политически назначения\", каза Михов. БСП на свой ред обвини Миков, че изпълнява \"мокри поръчки\". От ГЕРБ пък определиха като инсинуации и внушения, че поправките са за конкретен човек и обясниха, че в момента зам.-директорите на службата също са цивилни.", "date": "2019.07.26", "title": "Окончателно: И цивилен ще може да оглави военното разузнаване"}
{"url": "https://www.monitor.bg:443/bg/a/view/zvezda-orbitirashta-okolo-masivna-cherna-dupka-podkrepi-teorijata-na-ajnshtajn-171542", "text": "Светлината, идваща от звезда, орбитираща около масивната черна дупка в центъра на галактиката ни, осигури ново доказателство в подкрепа на Общата теория на относителността на Айнщайн, съобщи Ройтерс. Звездата SO-2 е с маса около 10 пъти по-голяма от Слънцето. Учените са я изследвали по 16-годишната й елиптична орбита около свръхмасивната черна дупка Стрелец А в центъра на Млечния път на 26 000 светлинни години от Земята. Те установиха, че поведението на светлината от звездата, докато се е изплъзвала от екстремното гравитационно привличане на черната дупка с маса четири милиона пъти колкото на Слънцето, съответства на предвиденото от Айнщайн. \"Айнщайн е прав, поне засега\" - каза Андреа Гез, професор по физика и астрономия в Университета на Калифорния в Лос Анджелис, която е един от ръководителите на изследването. Преплитането на пространството и времето близо до черната дупка отговаря на теорията на Айнщайн, докато законът за всеобщото привличане на Нютон не би могъл да го обясни. \"Дълго време Нютон дава най-доброто описание на гравитацията, но то започва да се изтърква по краищата - каза Гез. - Айнщайн осигурява по-пълна теория. Днес виждаме, че и теорията на Айнщайн започва да се изтърква по краищата\". Затова след време ще е необходима по-пълна теория на гравитацията. Общата теория на относителността \"показва уязвимост\", защото не обяснява напълно какво се случва с гравитацията вътре в черната дупка. Учените са работили с обсерваторията Кек на Хавай. Те са използвали ефекта гравитационно червено изместване. Според теорията на Айнщайн дължината на вълните на електромагнитната радиация, включително и на светлината, се удължава при избягването на гравитацията от масивен космически обект като черна дупка. Фотоните изразходват енергия при това изплъзване, но винаги се движат със скоростта на светлината. Това означава, че изгубената енергия се проявява чрез промяна на електромагнитната честота, а не със забавяне на скоростта. Резултатът е изместване към червено в електромагнитния спектър.", "date": "2019.07.26", "title": "Звезда, орбитираща около масивна черна дупка, подкрепи  теорията на Айнщайн"}
{"url": "https://www.monitor.bg:443/bg/a/view/pirin-s-nov-sobstvenik-budjetyt-se-vdiga-seriozno-171546", "text": "„Пирин“ (Благоевград) официално вече има нов собственик - фондът \"Емирейтс Уелт\". С решение на Община Благоевград на редовната за юли сесия 75% от „Пирин“ вече са на на фонда, а 25% остава общинското участие. С 31 гласа \"за\" и три \"против\" местните парламентаристи дадоха зелена светлина на новия проект. Важна подробност е, че занапред парите от общинския бюджет за „Пирин“ ще се използват само за ДЮШ. От своя страна представителят на \"Емирейтс Уелт\" Ива Уорън гарантира, че веднага в касата на клуба ще постъпи цялата сума от бизнес плана за първата година, като бюджетът е завишен. Още преди две седмици официално бе входиран в деловодството на Община Благоевград бизнес план за развитието, бюджетирането и структурата на управление на футболния клуб. В него са описани детайлно принципите на бъдещата съвместна дейност, бюджетите за следващите пет, седем и десет години, както и целите, които клубът ще си постави. Планът е изработен съвместно от ръководството на благоевградския клуб и представителят на \"Емирейтс Уелт\" Ива Уорън.", "date": "2019.07.26", "title": "„Пирин“ с нов собственик, бюджетът се вдига сериозно"}
{"url": "https://www.monitor.bg:443/bg/a/view/indonezija-dade-na-debelite-policai-2-sedmici-da-otslabnat-171551", "text": "Индонезия наложи строг режим за отслабване на петдесет полицаи. Мъжете имат две седмици на разположение, за да стигнат до идеалното според властите тегло – височината им в сантиметри минус 110. За целта те правят аеробни упражнения, плуват и тичат, имат на разположение и експерти по хранене и лекари, с които да се консултират, казва пред Ройтерс говорителят на полицията в провинция Източна Джава Франс Барунг Мангера. По думите му програмата вероятно ще обхване цялата провинция. \"Телесната форма показва дали полицаят е годен да служи на хората\", заяви той. Данните на Световната здравна организация (СЗО) от 2016 г. показват, че поне 28% от 250-милионното население са с наднормено тегло. Проучване от 2018 г., обхванало 300 хил. семейства, показва, че всеки пети възрастен е затлъстял.", "date": "2019.07.26", "title": "Индонезия даде на дебелите полицаи 2 седмици да отслабнат"}
{"url": "https://www.monitor.bg:443/bg/a/view/grisho-pyrva-rezerva-v-monreal-171550", "text": "Григор Димитров стана първа резерва за основната схема на Мастърса в Монреал (5-11 август). Това стана факт, след като участие на „Роджърс Къп“ отказаха световният №1 Новак Джокович, който имал нужда от почивка след триумфа на „Уимбълдън“, а също Роже Федерер и Хуан Мартин дел Потро. На тяхно място в основната схема ще попаднат Ришар Гаске и Михаил Кукушкин. Засега Гришо не се е записал за квалификациите в Монреал, което означава, че теоретично може да не успее да влезе като резерва в турнира. Следващата седмица той ще дебютира в Лос Кабос (Мексико), а до US Open има да защитава 280 точки в ранглистата, където от понеделник най-вероятно ще падне с още две места до №55. Първата ни ракета при жените Виктория Томова прекъсна серията си от 7 поредни победи и отпадна на 1/8-финал в Прага ($60 000). 24-годишната ни тенисистка отстъпи с 5:7, 6:4, 3:6 на Рикел Хогенкамп (Хол) за 115 мин. Така Вики, която в неделя спечели титлата в Биариц, взе 15 точки за ранглистата, където ще скочи с 4 места до №174.", "date": "2019.07.26", "title": "Гришо първа резерва в Монреал"}
{"url": "https://www.monitor.bg:443/bg/a/view/bolki-v-ushite-izvadiha-antyni-ot-svetovnoto-171549", "text": "Болки в ушите извадиха Антъни Иванов от последния му старт на световното първенство по плуване в Южна Корея. Той трябваше да участва в сериите на 100 м бътерфлай, но след препоръка на лекаря и съвещание на треньорския щаб е било преценено да не стартира, за да бъде овладян възпалителният процес. За тази цел, а и за да избегне усложнения по време на дългия полет, на плувеца са предписани лекарства, в които има и забранени субстанции, съобщи bgswim.com. Дни преди началото на шампионата заради заболяване от състава ни отпадна и Калоян Братанов, който живее и тренира в САЩ. Към Америка на 6 август трябва да поеме и самият Антъни, за да продължи следването си в университета „Вирджиния Тех“. Учебните му занимания ще започнат от 26 август, а два дни по-късно той ще поднови тренировките под ръководството на Серхио Лопес. Иначе в пресявките на 100 м бътерфлай американецът Каелъб Дресъл отвя с повече от секунди конкурентите, давайки първо време за полуфинала от 50,28 сек. Втори с 51,42 сек. е новият световен рекордьор и шампион на 200 м бътерфлай от Унгария Крищоф Милак. Малко по-късно Дресъл бе най-бърз и в предварителните серии и на 50 м св. стил като постигна резултат от 21,49 сек. Ден по-рано той спечели и кралската дисциплина 100 м св. стил, като стана първият, слязъл под 47 секунди (46,96 сек.) без високотехнологичен бански костюм. На 50 м св. стил състезаващият се за Гърция европейски вицешампион Кристиян Голомеев се класира с шесто време за полуфиналите от 21,80 сек. Единствената ни представителка при жените Габриела Георгиева пък имаше малшанса на Антъни с преплуването. Тя трябваше да се изправи в директна битка с австрийката Петра Лена Грабовски за влизане в полуфиналите на 200 м гръб, след като в пресявките и двете дадоха 2:11,16 мин., завършвайки на 17-о място. За Габриела постижението е личен резултат, с който максимално се доближи до олимпийски норматив „А“ за Токио, който е 2:10,39 мин. В прякото преплуване, което се състоя веднага след сериите, българката беше твърде изморена и отстъпи пред Грабовски. Нашето момиче плува за 2:14,02 мин., а австрийката за 2:10,79 мин. 28-о време в сериите даде състезаващата се за Турция наша национална рекордьорка Екатерина Аврамова, като фиксира 2:14,15 мин.  ", "date": "2019.07.26", "title": "Болки в ушите извадиха Антъни от световното"}
{"url": "https://www.monitor.bg:443/bg/a/view/jasen-petrov-napusna-kitaj-171548", "text": "Ясен Петров вече не е треньор на китайския “Шъдзяджуан\". Българският специалист, в компанията на своите помощници Костадин Видолов, Димитър Шейтанов, Мирослав Кьосев и Александър Георгиев, се завърна в България. \"Да, факт е, че се разделихме с “Шъдзяджуан” по взаимно съгласие, заяви спецът пред Sportal.bg - Няма никакви проблеми между нас, дори напротив, изключително коректни и приятелски отношения. В този клуб прекарах над четири години, като именно там са и най-хубавите ми спомени и моменти. Това е футболът. Сега се прибираме да видим семействата си, за да отпочинем и да поемем ново предизвикателство. Не е лесно на другия край на света далеч от близките, но пък сме доволни от свършената работа\", допълни Пловдивския Джанини, който оставя тима си на второ място в класирането на второто ниво на китайския футбол. Треньорът си тръгва от Китай, след като води още „Бейджинг Ентърпрайс” и “Хенан”.", "date": "2019.07.26", "title": "Ясен Петров напусна Китай"}
{"url": "https://www.monitor.bg:443/bg/a/view/baba-na-arheolojka-hapna-torta-za-vekoven-ubilej-171544", "text": "С торта, изпратена й от кмета на Стара Загора Живко Тодоров почерпи за вековния си юбилей в петък баба Мария Белчева от  старозагорското село Дълбоки . Юбилярката, която е баба на археолога от регионалния исторически музей в Града на липите Мария Камишева цял живот е работила на полето, а доскоро сама плевяла градината в селския си двор. Родът на столетничката  се слави като най-дълголетния в Дълбоки: баща й  Марко Йорданов се споминал на 94, а майка и Гана склопила очи на 102.С година по-дълго живял дядо й. От малка се научила да тъче , да плете и бродира, изпържените от нея мекици и витите  баници били прочути с вкусотията си. Заради влошилото се напоследък зрение спряла да гледа телевизия, но винаги се интересувала какво „ново“ е изкопала на поредните разкопки внучката – адашка. На 20 години се задомила с съпруга си Иван Белчев, който е сред основателите на някогашното трудово-кооперативно земеделско стопанство, година по-късно се родил синът им Марко.Много рядко, само на големи празници отпивала то глътка домашно вино, но иначе не била махнаджийка на гозбите, можела и с коматче хляб и парче сиренце да изкара от ранни зори до късно вечерта. За празника, който ще отбележи в събота официално баба Мария очаква край трапезата да се събере цялата рода, включително и двете правнучета , синът и дъщерята на адашката-археолог.", "date": "2019.07.26", "title": "Баба на археоложка хапна торта за вековен юбилей"}
{"url": "https://www.monitor.bg:443/bg/a/view/kirkorov-harchi-po-70-000-evro-na-mesec-171539", "text": "Месечните разходи на руската естрадна звезда от български произход Филип Киркоров възлизат на колосалната сума от 5 млн. рубли или около 70 000 евро. Това разкрива източник от близкото обкръжение на певеца. Само на прессекретаря си певецът плащал заплата от 3500 евро. За творческия си колектив, който наброява 20 души, изпълнителят харчел месечно по 1,5 млн. рубли или 21 000 евро. Останалата част от сумата отивала за обслужващ персонал, дрехи и други битови нужди. Междувременно Forbes състави рейтинг на най-високо платените руски изпълнители, като Киркоров зае в него второ място. По данни на изданието, годишният доход на бившият съпруг на Алла Пугачова възлиза на 7,4 млн. долара. По-рано стана ясно, че Филип може да се прости с част от състоянието си, ако съдът уважи жалбата на френския композитор Дидие Маруани. През март т.г. той подаде иск за 4,2 млн. долара срещу руската поп звезда, припомня Би Би Си. Заявлението е депозирано в Таганския районен съд на Москва, като западният творец обвинява руския си колега в плагиатство. По думите на адвоката на Маруани, в песента на Филип „Жестока любов“ има съществени заимствания от творбата на френския композитор Symphonic Space Dream. „Авторските права са нарушени от г-н Киркоров и от Олег Попков /автор на музиката на „Жестока любов“/, които са използвали основната, най-забележима част от песента на Маруани“, се казва в мотивите на ищеца.", "date": "2019.07.26", "title": "Киркоров харчи по 70 000 евро на месец "}
{"url": "https://www.monitor.bg:443/bg/a/view/recidivist-obra-pari-ot-sveshti-zaplashi-s-noj-svidetel-no-be-zadyrjan-171533", "text": "Криминално проявен от Пазарджик, с множество присъди, е задигнал парите от продадени свещи и църковна утвар в местен храм и успял да избяга, след като заплашил с нож гражданин, опитал се да го спре на входа. Кражбата е станала посред бял ден по време на сутрешното богослужение в църквата „ Света Петка“ в областния град. Рецидивистът Г.К., на 35 г., отишъл в храма и застанал като смирен богомолец, но непрестанно следял жената, която продавала свещи. Когато тя излязла от помещението и отишла във вътрешността на храма, той решил да действа. Проникнал вътре, за секунди успял да грабне сумата от 700 лева, събрани от продажбата на свещи и побягнал. На входа пред църквата  мъж се опитал да го спре, но грабителят извадил нож и го заплашил, като така успял да избяга. Местният свещеник веднага се обадил в полицията и за по-малко от денонощие служителите от участъка в пазарджишкия квартал „Изток“ установили и задържали дръзкия извършител на грабежа от православния храм. Криминалисти и униформени били мобилизирани и „по горещи следи“ и описание на мъжа, станал свидетел на кражбата, за по-малко от 24 часа стигнали до грабителя.Г.К. е криминално проявен, многократно осъждан, включително и с наказания „лишаване от свобода“. Той е задържан за срок от 24 часа като днес Окръжната прокуратура в Пазарджик ще удължи срока на задържането му със 72 часа. Работата по случая продължава, води се полицейско производство.  ", "date": "2019.07.26", "title": "Рецидивист обра пари от свещи, заплаши с нож свидетел, задържаха го"}
{"url": "https://www.monitor.bg:443/bg/a/view/sa-sht-vyzstanovjavat-smyrtnoto-nakazanie-171530", "text": "Администрацията на президента Доналд Тръмп, който е голям поддръжник на смъртното наказание, обяви, че след 16-годишно прекъсване възобновява екзекуциите на федерално равнище - новина, посрещната с остри критики от опозиционните демократи, предаде Франс прес. Министерството на правосъдието е одобрило нов протокол за изпълняване на присъди със смъртоносна инжекция и е планирало, по искане на министър Уилям Бар, пет екзекуции, които ще бъдат извършени във федерален затвор в град Тера Хоут, щата Индиана, пред декември тази години и януари 2020 г. Тогава ще бъдат изпълнени присъдите на петима мъже, осъдени от федерални съдебни заседатели за това, че са \"убили, а в някои случаи - изтезавали и изнасилили, най-уязвимите членове на обществото: деца или възрастни хора\", и са изчерпали всички правни възможности за обжалване, посочи в комюнике министерството. \"Министерството на правосъдието отстоява върховенството на закона и наш дълг към жертвите и техните семейства е да изпълним присъдата, наложена от съдебната ни система\", заяви в комюнике Уилям Бар, цитиран от Ройтерс. \"Смъртното наказание е неморално и не работи\", реагира сенатор Камала Харис, претендентка за номинацията на Демократическата партия за президентските избори догодина. \"Твърде много невинни хора са били осъдени на смърт. Нужен ни е мораториум на национално равнище върху смъртното наказание, а не връщането му\", написа тя в Туитър. В света им достатъчно насилие, не е нужно правителството да добавя още, заяви друг претендент за номинацията на демократите, Бърни Сандърс. Президентът Тръмп редовно настоява за по-често прилагане на смъртна присъда - за трафика на наркотици, масови убийства, за убийство на полица, за ислямисти. Смъртното наказание е законно в САЩ, но има значителни различия между щатите. В много от тях то е незаконно, а в други е обявен мораториум. Смъртната присъда е в сила в 25 от 50-те щата, но в много от тях на практика то не се прилага, поради трудностите по осигуряване на смъртоносните субстанции и въпросите доколко законни са тези продукти. При все това само през 2018 г. в цялата страна бяха екзекутирани 25 осъдени на смърт, 13 от тях - в щата Тексас.", "date": "2019.07.26", "title": "САЩ възстановяват смъртното наказание "}
{"url": "https://www.monitor.bg:443/bg/a/view/mnimi-policai-zadignaha-zlato-za-40-mln-dolara-v-brazilija-171532", "text": "Осем въоръжени мъже извършиха обир на международното летище в Сао Пауло, при който задигнаха 750 килограма ценни метали, включително злато, на обща стойност 40 милиона долара, предадоха световните агенции. Престъпниците пристигнали на летището с коли, наподобяващи на полицейски патрулни автомобили. Те били облечени като полицаи, лицата им били скрити с маски и носели оръжия. Според различни източници по време на обира крадците взели и заложници. Сред заложниците били служител на летището и осем членове на семейството му, включително четирима непълнолетни. Те били държани в плен 12 часа. Сега ще дадат показания в полицията. Говорителка на летище \"Гуарульос\" обаче не коментира информациите за взети заложници, само каза, че никой не е пострадал по време на обира. Полицията пък е намерила изоставени колите, с които избягали крадците. Те били открити празни в квартала Жардим Пантанал на 20 километра от летището. Златото, което било сред откраднатите ценности, било предназначено за Цюрих и Ню Йорк.", "date": "2019.07.26", "title": "Мними полицаи задигнаха злато за 40 млн. долара в Бразилия"}
{"url": "https://www.monitor.bg:443/bg/a/view/ali-agdja-obvini-cru-za-otvlichaneto-na-emanuela-orlandi-171534", "text": "Турският терорист Мехмет Али Агджа, който на 13 май 1981 г. простреля с три куршума папа Йоан Павел II и набеди злонамерено след това България като организатор на атентата, обяви, че изчезналата безследно преди 36 г. Емануела Орланди е жива и здрава. Нещо повече – в писмо до медиите в родината му, прихванато и от някои големи италиански вестници, Агджа твърди, че девойката не била отвлечена по заръка на специални служби от бившите комунистически страни, на висши ватикански прелати или на римски мафиоти, каквито версии се изредиха през годините, а по нареждане на ЦРУ на САЩ. Освен това според осъдения на доживотен затвор и след това помилван терорист, въпросната разузнавателна служба била инициатор и на всички политическо – религиозни международни комплоти от седемдесетте и осемдесетте години на миналия век. Дъщерята на цивилния служител на Ватикана Ерколе Орланди – Емануела, бе отвлечена близо до папската държавица в късния следобед на 22 юни 1983 г., когато бе на 15 години. По това време арестуваният като организатор на атентата срещу папа Йоан Павел II и по-късно оправдан от италианския съд наш сънародник Сергей Антонов бе зад решетките и италианските медии водеха зловеща медийна кампания срещу страната ни. И без да се церемони, Мехмет Али Агджа освен за атентата, набеди за отвличането на Емануела Орланди служители на специалните служби на България и на някои други комунистически страни, тъй като искали да заменят Антонов с нея. Тази теза отпадна не много време след лансирането й като абсолютно неоснователна и по-късно бе подхвърлено твърдението, че момичето било отвлечено по поръчка на някогашния финансов бос на Ватикана – американския кардинал Марчинкус, който искал да притисне папата да не разкрива някакви негови далавери. След това похищението бе приписано на римската мафиотска банда „Ла Маляна“, чиито килъри били убили Емануела пак с цел някакъв натиск срещу Ватикана и го били погребали до междувременно ликвидирания бос Енрико Де Педис в църквата в Рим на католическия орден „Опус дей“. Напоследък името на злощастната девойка отново се появи в медиите, този път заради твърдението, че то било закопано в два гроба на принцеси в германското гробище зад стените на Ватикана. Но когато преди десетина дни те бяха отворени, се оказаха празни, ама историята не приключи, тъй като под въпросните гробове бяха открити две подземни костници и сега учени ровичкат из тях, за да намерят сред останките на десетки хора и тези на Емануела. Резюмиралите писмото на Мехмет Али Агджа италиански авторитетни вестници „Република“, „Джорнале“, „Кориере дела сера“ и „Месаджеро“ пишат още, че за терориста истината за отвличането на Емануела Орланди се криели в архивите на ЦРУ. В същото време всекидневниците уточняват, че всяка дума на Агджа трябва да се подлага на сериозна преценка, просто защото през годините той се е утвърдил като истинско лъжливо овчарче. Което обаче за съжаление или не, продължава да предизвиква интереса на медиите и съответно те отразяват всяка негова изцепка, колкото и невероятна да е тя, надлежно и просторно.", "date": "2019.07.26", "title": "Али Агджа обвини ЦРУ за отвличането на Емануела Орланди"}
{"url": "https://www.monitor.bg:443/bg/a/view/zapochna-umyrtvjavaneto-na-svinete-v-bryshlen-171535", "text": "Започна умъртвяването на прасетата в индустриалната свинеферма в русенското село Бръшлен, която бе засегната от болестта африканска чума, съобщи пред „Монитор“ заместник-областният управител Свилен Иванов. По думите му в свинекомплекса в Николово вече са унищожени и загробени около една трета от животните, които тук бяха 17 000. Късно вечерта в четвъртък бе избран нов терен за загробване на умъртвените свине от фермата в Бръшлен, където се отглеждат 40 000 животни. С първоначално определения терен, одобрен от институциите преди около година, не се съгласиха местни хора, които развиват в района биоземеделие, птицевъдство и други дейности. „Съобразихме се с мнението им и определихме друг терен – място в общинска земя от 100 декара, който е достатъчно отдалечен от населените места“, каза пред „Монитор“ кметът на Община Сливо поле Валентин Атанасов. На територията на тази община се намират трите големи свинекомплекса в Русенска област – в селата Бръшлен, Голямо Враново и Юделник, в които общо животните са около 90 000. „Може би сме единствената община в България, която още миналата година унищожи всички домашни прасета на територията си, за да се предпазят индустриалните свинеферми. Но въпреки тези мерки, болестта влезе в голям обект“, недоумява кметът. Изпълнителният директор на свинекомплекса в Голямо Враново Вихрен Димитров изрази мнение пред „Монитор“, че може да не се унищожават всички животни в обект, съставен от различни производствени единици, засегнат от болестта. Той се позова на текст от Директива Директива 2020/60/ЕО от 27 юни 2002 г. за определяне на специфични разпоредби за борба с африканската чума по свинете. Мнението на Вихрен Димитров, директор на свинекоплекса в Голямо Враново четете В отговор на депутатски въпрос по време на изслушването в парламента днес земеделският министър Десислава Танева изключи подобен вариант на действие. „Всяка вечер в Бръшлен от болестта умират по 60 прасета“, съобщи тя. По думите й, експертите от ЕК, които са у нас са одобрили пълното ликвидиране на животните в 3 километровите зони и в обектите, където са установени заразени прасета.", "date": "2019.07.26", "title": "Започна умъртвяването  на свинете в Бръшлен"}
{"url": "https://www.monitor.bg:443/bg/a/view/vsichki-rezultati-ot-pyrvite-machove-vyv-vtorija-kvalifikacionen-kryg-na-liga-evropa-171536", "text": "Изиграха се всички първи мачове от втория квалификационен кръг в турнира Лига Европа. Вижте резултатите: Пюник (Армения) - Яблонец (Чехия) - 2:1 Вентспилс (Латвия) - Гзира Юнайтед (Малта) - 4:0 Габаля (Азербайджан) - Динамо Тбилиси (Грузия) - 0:2 AEK Ларнака (Кипър) - Левски София (България) - 3:0 Партизани Тирана (Албания) - Шериф (Молдова) - 0:1 Утрехт (Холандия) - Зрински Мостар (Босна и Херц.) - 1:1 Чихура (Грузия) - Абърдийн (Шотландия) - 1:1 Хонвед (Унгария) - Университатя Крайова (Румъния) - 0:0 Хаугезунд (Норвегия) - Щурм Грац (Австрия) - 2:0 Лехия Гданск (Полша) - Брьондби (Дания) - 2:1 Молде (Норвегия) - Чукарички (Сърбия) - 0:0 Aрсенал Тула (Русия) - Нефтчи Баку (Азербайджан) - 0:1 Мaлатияспор (Турция) - Олимпия Любляна (Словения) - 2:2 Mлада Болеслав (Чехия) - Oрдабаси (Казахстан) - 1:1 Флора (Естония) - Айнтрахт Фр (Германия) - 1:2 Aлашкерт (Армения) - ФКСБ (Румъния) - 0:3 Шахтьор Солигорск (Беларус) - Eсбиерг (Дания) - 2:0 ЦСКА-Cофия (България) - Осиек (Хърватия) - 1:0 Апоел Беер Шева (Израел) - Kaйрат (Казахстан) - 2:0 Локомотив Пловдив (България) - Спартак Търнава (Словакия) - 2:0 Конас Куей Номадс (Уелс) - Партизан (Белград, Сърбия) - 0:1 Пяст Гливице (Полша) - ФК Рига (Латвия) - 3:2 Норкьопинг (Швеция) - Лиепая (Латвия) - 2:0 МОЛ Види Фехервар (Унгария) - Вадуц (Лихтенщайн) - 1:0 Люцерн (Швейцария) - Kлаксвикар (Фарьорски острови) - 1:0 Гент (Белгия) - Виторул Констанца (Румъния) - 6:3 Дунайска стреда (Словакия) - Aтромитос (Гърция) 1:2 Aрис Солун (Гърция) - AEЛ Лимасол (Кипър) - 0:0 Жьонес Еш (Люксембург) - Витория Гимараеш (Португалия) - 0:1 АЗ Алкмаар (Холандия) - Хекен Гьотеборг (Швеция) - 0:0 Домжале (Словения) - Maлмьо (Швеция) - 2:2 Глазгоу Рейнджърс (Шотландия) - Прогрес Нидеркорн (Люксембург) - 2:0 Будучност (Черна гора) - Зоря Луганск (Украйна) - 1:3 Страсбург (Франция) - Maкаби Хайфа (Израел) - 3:1 Уулвърхямптън (Англия) - Крусейдърс (Cеверна Ирландия) - 2:0 Вaлур (Исландия) - Лудогорец (България) - 1:1 Toрино (Италия) - Дебрецен (Унгария) - 3:0 Легия Варшава (Полша) - KуПС Куопио (Финландия) - 1:0 Еспаньол (Испания) - Стярнан (Исландия) - 4:0 Шамрок Роувърс (Реп. Ирландия) - Aполон Лимасол (Кипър) - 2:1 От сряда: Слован Братислава (Словакия) - Фероникели (Косово) - 2:1 От вторник: Арарат-Армения (Армения) - Линкълн Ред Импс (Гибралтар) 2:0 ХБ Торсхавън (Фарьорски острови) - Линфилд (Сев. Ирландия) 2:2 Шкендия (Севернa Македония) - Дюделанж (Люксембург) 1:2 ФК Санта Колома (Андора) - Астана (Казахстан) 0:0 Тре Пене (Сан Марино) - Судува (Литва) 0:5", "date": "2019.07.26", "title": "Всички резултати от първите мачове във втория квалификационен кръг на Лига Европа"}
{"url": "https://www.monitor.bg:443/bg/a/view/zapochva-vtorijat-etap-ot-remonta-na-bylgarija-vijte-promenite-v-gradski-ja-transport-171537", "text": "Вторият етап от ремонта на столичния бул. „България“ започва с отпушването на южното платно и реконструкцията на северното. Това обяви кметът на София Йорданка Фандъкова, която инспектира строителните дейности. „Тази нощ възстановяваме движението в южното платно на бул. „България“ между „Черни връх“ и „Иван Гешов“. От утре започва работа по северното платно, която трябва да завърши до края на август. Движението ще бъде двупосочно в южното и затова засега няма да се поставя постоянната маркировка. Тя ще бъде сложена, когато възстановим изцяло движението. Продължава и работата по тротоарите“, обясни Фандъкова. -   само в посока към хотел „Плиска“, както следва: от ул. „Св. Георги Софийски“ направо по бул. „Прага“, по бул. „Ген. Михаил Д. Скобелев“, транспортен подлез „НДК“, по ул. „Проф. Фритьоф Нансен“, по бул. „Евлоги и Христо Георгиеви“ и по маршрута. Автобусите от автобусна линия № 72 ще спират на всички съществуващи спирки в променения участък от маршрута. За автобусна линия № 72 се закриват следните спирки: - с код 0444 „УМБАЛ Св. Екатерина“; - с код 0302 „Бул. Витоша“. -  само в посока към ж.к. „Гоце Делчев“, както следва: от бул. „България“, по бул. „Пенчо Славейков“, по трамвайното трасе на бул. „Витоша“, по ул. „Бяла черква“, по бул. „Петко Ю. Тодоров“ и по маршрута. Автобусите от автобусна линия № 76 ще спират на всички съществуващи автобусни и трамвайни спирки в променения участък от маршрута. За автобусна линия № 76 се закриват следните спирки: - с код 1739 „ПГ Текстил и моден дизайн“; - с код 0270 „Бул. акад. Ив. Гешов“; - с код 0626 „Ж.к. Иван Вазов“. -   в посока от „НДК“ към бул. „Акад. Иван Гешов“, както следва: от кръстовище бул. „Евлоги и Христо Георгиеви“ - бул. „Черни връх“ - бул. „България“, по южното пътното платно на бул. „България“ до кръстовище бул. „България“ - бул. „Акад. Иван Гешов“ – бул. „П. Ю Тодоров“. За автобусна линия № 604 се закрива спирка с код 0395 „Бул. Черни връх“; За автобусни линии №№ 204 и 604 се закрива спирка с код 1739 „ПГ Текстил и моден дизайн“.", "date": "2019.07.26", "title": "Започва вторият етап от ремонта на „България“ (ВИЖТЕ ПРОМЕНИТЕ В ГРАДСКИЯ ТРАНСПОРТ)"}
{"url": "https://www.monitor.bg:443/bg/a/view/kosmicheski-korab-s-shest-ili-sedem-mesta-171523", "text": "Най-новият модел в гамата на BMW е първото X7. Той е най-големият модел на баварската марка в цялата история. Новото X7 е наистина гигант с дължина 5,15 метра, широчина 2 метра, височина 1,80 метра и междуосие 3,10 метра. Новият всъдеход е построен върху модулната платформа CLAR, която е използвана при изграждането на най-големия седан BMW Серия 7 и при високопроходимия Х5. Това превръща BMW X7 в перфектно съчетание между луксозна лимузина за пътя и функционален автомобил за всички терени, който освен това разполага с 6 или 7 места. Въпреки великанските размери, дизайнът е по-скоро традиционен за BMW и новият външен стил на фейслифта на Серия 7. Автомобилът има дълъг преден капак, къси надвеси на каросерията и релефни странични стени. Линията на прозорците е доста ниска, в сравнение с Х5 например, а колоните на покрива са доста по-изправени спрямо другите кросоувъри на BMW. Характерната радиаторна решетка на BMW е много голяма, а фаровете са изненадващо тесни. Стандартно те са светодиодни, а като опция се предлагат и лазерни светлини. Зад арките на предните колела се забелязват малки вентилационни отвори, а праговете са украсени с хромирани лайстни. Продълговатите задни светлини са свързани с хромирана лента. Пакетът M Sport предлага увеличени въздушни отвори, както и 21-инчови алуминиеви джанти вместо стандартните 20-инчови колела. Като опция се предлагат и 22-инчови джанти. В интериора на новото BMW X7 хармонично са съчетани кожа, дърво и алуминий. Вътрешното осветление е светодиодно, а цветът му може да се променя. Кокпитът е познато от новите модели Х5 и Серия 8, като в оформлението преобладават стилни хоризонтални линии. Воланът с три лъча не е особено голям и е много удобен за управление. Пред водача се намира 12,3-инчов дисплей, на който се изобразяват данните от инструментите с възможност за промяна на конфигурацията според предпочитанията на водача. Най-важните данни за движението на автомобила се прожектират върху предното стъкло. Централният панел на BMW X7 традиционно е насочен към водача. Най-отгоре е поставен 12,3-инчовият мултимедиен дисплей на системата iDrive, който е чувствителен на допир, но системата може да се управлява както от въртящия се контролер на централния тунел с кръгъл джойстик. Системата разпознава жестове и гласови команди на английски език. Също на централния тунел удобно са разположени селекторът на автоматичната скоростна кутия и бутонът за стартиране на двигателя, изработени от кристал. Има отделни бутони за управление на аудиосистемата и климатичната инсталация, но повечето функции могат да се управляват и чрез iDrive. Качването зад волана в новото BMW X7 изисква леко набиране, ако не сне човек с висок ръст, а позицията е доста висока. Още в базовата версия предните седалки са оборудвани с електрически регулировки и отопление. Полезна опция през лятото е вентилацията на предните седалки. Седалките държат добре тялото на водача и пътника до него и са невероятно меки и удобни. Шофьорът и пътникът отпред имат подлакътник, в който има безжично зареждане за смартфони, а кръглите гнезда за бутилки или чаши са оборудвани с функции за затопляне и охлаждане на напитки. Клиентите на BMW X7 могат да изберат формата на втория ред – диван с три места или две отделни кресла с електрическо регулиране и отопление. Седалките се движат напред-назад в рамките на 145 мм, а пространството за коленете на задните пасажери може да бъде огромно. За разлика от повечето автомобили, X7 предлага пълноценни две места на третия ред седалки, където могат да седнат удобно дори и високи хора. Облегалките на седалките на втория и третия ред се регулират и сгъват с помощта на електрическо задвижване. При използване на всичките шест или седем места, обемът на багажника е 326 литра. При сгъване на третия ред седалки товарният капацитет е 750 литра, а при използване само на двете предни седалки се отваря пространство от 2120 литра. Капакът на багажника се състои от две части, оборудвани с електрозадвижване. Серийното оборудване на новото BMW X7 е много богато и включва безконтактен достъп, пълен електрически пакет, четиризонов автоматичен климатик, сензори за дъжд и светлина, аудиосистема с 10 високоговорителя, панорамен покрив с диодно осветление, сателитна навигация, автопилот за паркиране, камера за обратно виждане, Wi-Fi, адаптивен круиз контрол с функция за автоматично спиране. На борда има 7 въздушни възглавници и завеси, системи за стабилизация и следене на налягането в гумите, технология за наблюдение на лентата и наблюдение на слепите зони. Опциите включват вентилация и масаж на първия и втория ред седалки, първия в света автоматичен климатик с пет зони, отопление на волана и подлакътниците, камери за пълен обзор около и над колата, 1500-ватова аудиосистема, полуавтономна система за движение, както и два 10,2-инчови монитора за задните пътници. Първоначално новото BMW X7 предлага избор от четири варианта за задвижване с турбокомпресор и директно впръскване на горивото. Бензиновите версии на X7 са две - xDrive40i се задвижва от 3,0-литров бензинов битурбо двигател, който развива мощност 340 к.с., а модификацията M50i е заредена с 4,4-литров битурбо V8 мотор с мощност 530 к.с. Най-достъпната версия X7 xDrive30d се задвижва от 3,0-литров битурбо дизелов двигател с мощност 265 к.с. Под капака на новото BMW X7 M50d има 3,0-литров 6-цилиндров дизелов двигател с четири турбокомпресора и максимална мощност 400 к.с. Този мотор е страхотен, тъй като осигурява оптимален баланс между спортна динамика и нисък разход на гориво. Максималният му въртящ момент от 760 Нм е наличен още при 2000 об/мин и остава на разположение до 3000 об/мин, така че тягата в средния диапазон е фантастична. За да се избегне турбо пауза и за да бъде моторът гъвкав в широк работен диапазон, трите турбини се включват веднага, а четвъртата след 2500 об/мин. Двигателят е много отзивчив и се развърта прекрасно, като издава приятен звук. В съчетание с 8-степенната автоматична скоростна кутия, новото BMW X7 M50d осигурява много бързи реакции. Ускорението от място до 100 км/ч отнема едва 5,4 секунди, а максималната скорост е ограничена до 250 км/ч. Разходът на гориво в комбиниран цикъл е 7,4 л/100 км, на извънградско пада до 6,3 л/100 км, а в града при натоварен трафик достига 8,5 литра. Постоянното задвижване на четирите колела е допълнено от режимите за пясък, сняг, камъни и чакъл, а офроуд пакетът включва електронно управляван блокаж на задния диференциал. Стандартното адаптивно въздушно окачване ви позволява да променяте пътния просвет, който в нормално положение е 221 мм, а в зависимост от ситуацията височината на автомобила може да бъде променяна с до 80 мм с натискане на бутон. При офроуд колата се повдига с 40 мм за по-лесно преодоляване на коловози и неравности, а при товарене се спуска с 40 мм. На пътя адаптивното въздушно окачване осигурява изключително гладко пътуване и X7 може да се нарече най-меко возещото BMW. В режим Sport окачването се втвърдява, но страничните наклонявания на каросерията са доста по-малки. Огромните размери не позволяват лесното маневриране особено в града, но завиващите задни колела помагат за намаляване на радиуса на завой. Кормилното управление е точно и приятно, като в градски условия с ниска скорост воланът се върти с един пръст, а при висока скорост на магистралата е тежък и стабилен. Благодарение на висококачествената шумоизолация и двойно ламинираното стъкло, дори и при високи скорости в салона е тихо и приятно. Новото BMW X7 вече се продава в САЩ и Европа, а у нас цените започват от 158 550 лева за версията xDrive30d и 213 000 лева за M50i. С опционалното оборудване обаче цената лесно може да достигне до четвърт милион лева.", "date": "2019.07.26", "title": "Космически кораб с шест или седем места"}
{"url": "https://www.monitor.bg:443/bg/a/view/obshtinata-v-pazardjik-chisti-spirkite-ot-objavi-i-plakati-171521", "text": "Община Пазарджик стартира кампания за почистване на спирките на градския транспорт. Непрестанното лепене на частни обяви и реклами създава неприятен вид и неестетична визия не само на конструкциите, но и на районите около тях.Кампанията ще започне от бул.”Георги Бенковски”, бул. “Кочо Честименски”, бул. “Александър Стамболийски”, ул. “Пловдивска” и поетапно ще бъдат почистени и ремонтирани всички спирки в града. От общината призовават гражданите за съпричастност и опазване на заобикалящата ни среда като напомняме, че на нарушителите ще бъдат налагани глоби съгласно чл.2, т. 12 и чл. 39 от Наредбата за обществения ред.", "date": "2019.07.26", "title": "Общината в Пазарджик чисти спирките от обяви и плакати"}
{"url": "https://www.monitor.bg:443/bg/a/view/vihren-dimitrov-moje-da-ne-se-unishtojavat-vsichki-jivotni-v-svinekompleks-s-potvyrdena-chuma-171522", "text": "Може да не се унищожават всички животни в свиневъден обект, съставен от различни производствени единици, в който е потвърдено наличието на африканска чума. Това мнение изрази пред „Монитор“ изпълнителният директор на свинекомплекса в русенското село Голямо Враново Вихрен Димитров. Той се позова на текстовете на Директива 2020/60/ЕО от 27 юни 2002 г. за определяне на специфични разпоредби за борба с африканската чума по свинете. „В тази директива е записано в член 5, точка 1, че всички прасета в свиневъден обект с потвърдено наличие на африканска чума трябва да бъдат незабавно умъртвени. Но има и член 6, в който се казва какви мерки може да бъдат взети в свиневъден обект, съставен от различни производствени единици, каквито са големите свинекомплекси в Русенско, в частност този в Бръшлен, в който болестта е потвърдена, и в Голямо Враново, където нямаме положителни проби. Чета ви дословно точка 1 на член 6. „Когато е потвърдено наличието на африканска чума по свинете в свиневъдни обекти, които са съставени от две или повече самостоятелни производствени единици, и за да завърши процесът на угояване на прасетата, компетентните органи могат да вземат решение за дерогация от разпоредбите на член 5, параграф 1, буква а) по отношение на производствените единици, в които прасетата са здрави в заразен свиневъден обект, при условие че официално назначеният ветеринар потвърди, че структурата, размерът и отстоянието на тези производствени единици и извършваните в тях операции им позволяват да осигурят напълно самостоятелни съоръжения за настаняване, отглеждане и хранене на животните, за да не може вирусът да се разпространи и в тях.“ Димитров поясни, че в индустриалните свинеферми има 7-8 самостоятелни производствени единици – за сухостойни свине майки, майки с прасенца, прасета от 7 до 30 кг, от 30 до 100 кг, нерезарник и т.н. По думите му ако в една от тези самостоятелни единици се установи наличие на чума, властите може да позволят в останалите сектори здравите животни да не се умъртвяват, да се следят, да се вземат непрекъснато проби и да се спаси отрасълът. Директорът казва, че точно така постъпили ветеринарните власти преди около 45 години, когато в България е върлувала класическата чума по свинете. „Тогава съм бил дете. Родителите ми бяха ветеринарни лекари в Голямо Враново. В свинефермата в селото здравите животни са били отделяни, за да нямат контакт със заразените, наблюдавани и това е било шанс за здравите да изградят имунитет. Болните са били умъртвявани и така е бил запазен секторът. Тогава нашите ветеринарни служби са били за пример в Европа, идвали са да черпят опит от нас ветеринари от Англия, която тогава беше от другия лагер“, казва Димитров. Според него в сегашната ситуация с разразилата се болест всички в държавата трябва да действат като един отбор, за да се запази свиневъдството в България.   Директива 2020/60/ЕО от 27 юни 2002 г.", "date": "2019.07.26", "title": "Вихрен Димитров: Може да не се унищожават  всички животни в свинекомплекс с потвърдена чума"}
{"url": "https://www.monitor.bg:443/bg/a/view/bsp-platili-avansovo-6-bona-za-pochistvaneto-na-buzludja-171520", "text": "6 300 лв авансово са пратени от БСП за почистването на Историческата поляна на връх Бузлуджа, където в събота ще се проведе традиционният събор на левицата и където се очаква да се съберат над 40 000 души. Сумата е преведена по  сметките на общинското предприятие за почистване и сметоизвозване, в нея са включени и разходите  по окосяването на тревата, пръскане срещу кърлежи и поставянето на кубчета срещу  змии, уточни местният соцлидер Румяна Друмева. Чистачите ще трябва да започнат събирането и извозването на отпадъците веднага след събора в събота. От БСП по този начин се застраховат от нападки в социалните мрежи, където обикновено се публикуват кадри с камари отпадъци след съборяните. Още в четвъртък били качени четири дузини мобилни тоалетни, в петък разпъваха шатрите си майсторите на скарата и казанлъшките понички. Над  350 редови социалисти и симпатизанти от Казанлък и околността са се записали за автобусите, с които ще бъдат извозени до върха, поне още 200 ще разчитат на собствен транспорт и на туристическите си способности, коментира още Друмева. Ръководството на „Позитано“ 20 ще пристигне на събора от Габрово, където в петък се провежда заседание на НС, от там Корнелия Нинова ще даде старт на велопохода до Шипка за купата „Бузлуджа 2019“.  От 10,30 до 11,00 часа е ритуалът по поднасянето на цветя и венци пред барелефа на учредителите на БСДП и паметниците на Хаджи Димитър и партизаните от Габровско-севлиевския отряд. За по-първите социалисти от месец са запазени стаите и апартаментите в лъскавия хотел „Еделвайс“, където са съхранили в автентичния им вид покоите на Тодор Живков от времето, когато Чинията на върха беше място за поклонение на БКП-членовете. Не се предвижда възможност за надникване в лабиринтите на рушащия се от 25 години мастодонт, категорични са от областната управа на Стара Загора, която като представител на държавата отговаря за него. Публиката ще подгряват тръбачите от „ Виво – Монтана“ и хлапетата от хасковската група „Щурчета“, веднага след официалните слова на трибуната ще излязат певицата Николина Чакърдъкова и танцьорите от Неврокопския ансамбъл, които били осигурени с помощта на бившата социална министърка Емилия Масларова.Тази година носители на наградата за публицистика „Георги Кирков“ е за журналистката Къдринка Къдринова  и издателят Иван Гранитски. Кои други бивши министри от соцправителствата ще се разходят до Бузлуджа никой не се наема да прогнозира.", "date": "2019.07.26", "title": "БСП платили авансово 6 бона за почистването на Бузлуджа"}
{"url": "https://www.monitor.bg:443/bg/a/view/zaradi-probiva-v-nap-bsp-iska-dyrjavata-da-poeme-smjanata-na-lichnite-karti-171524", "text": "Правителството да поеме безплатно смяната на личните карти на онези българи, засегнати от теча на данни от НАП. Такова проекторешение внасят от БСП в деловодството на НС, с което искат да се зaдължи кабинетът да осигури финансовия ресурс и организацията в срок от 3 месеца и държавата да поеме разходите. По думите на соцлидерката Корнелия Нинова правителството действала абсолютно неадекватно относно казуса с пробива в системата на НАН, а властта не предприела никакви мерки. Целта на тяхното предложение била да се гарантира собствеността на хората, на финансовите им средства, а държавата да си поеме отговорност, защото не успала да опазят личните им данни. От понеделник пък БСП започват срещи с нотариалната камара и висшия адвокатски съвет, от които ще търсят съдействие и решение, ако трябва и законово, че да няма злоупотреби с личните данни на хората и те да не бъдат ощетени с продажба на имоти, прехвърляне на собственост и кредити. На свой ред от ГЕРБ обвиниха левицата в „изключителен популизъм“, като призоваха българите да запазят спокойствие. Красимир Ципов от ГЕРБ обясни, че гражданите няма нужда да сменят личните си документи.„Станахме свидетели политическо хакерство на БСП и Нинова, с цел паника и напрежение в гражданите.“, каза той и увери, че компетентните органи работят, за да установят виновните, включително и длъжностни лица. „Това не означава че гражданите трябва да подменят документи, включително и за тези, за които НАП съобщи ,че има изтичане на данни. Гражданите трябва да запазят спокойствие. Няма нужда от нагнетяване на напрежение и всяване на паника“, каза Ципов. Той призова Нинова, че крайно време да разбере, че така няма да натрупа никакъв дивидент. „Изключителен популизъм е с решение на НС да не се спазват законите и да се задължават българските граждани да си сменят личните документи, когато не е изтекла валидността им“, каза още той. Ципов заяви, че с данните от документите за самоличност и тези, които са изтекли от сървърите на НАП, няма как да се извършат имотни сделки, прехвърляне на МПС.", "date": "2019.07.26", "title": "Заради пробива в НАП: БСП иска държавата да поеме смяната на личните карти"}
{"url": "https://www.monitor.bg:443/bg/a/view/varna-mezi-sys-signal-ivana-tita-i-godji-171514", "text": "Популярният български фестивал “Мези” продължава своя тур и след като превзе Бургас ще зарадва публиката във Варна от днес  до 1 август със селекция на едни от най-обичаните родни и чужди музикални звезди.  Дни преди събитието, локацията му се пренесе от Пантеона на Морска градина на Морска гара, като добрата новина е, че събитието се удължава от пет дни на седем.  Тон за забава ще даде най-напред поп лолитката Тита. Тя ще представи на живо своите хитове, сред които и най-новата си песен “Първа среща”, която е само на месец. “Мези” ще продължи традицията си да задоволява всеки музикален вкус и на 27 юли сцената ще е за Ивана и бендът й. “Нищо хубаво не е забравено“, сподели неотдавна звездата по време на друга от изявите й на фестивала на балканската скара и хубавата музика. Тя разказва, че тези концерти са я върнали във времето на големите турнета, които преди години правеше с колегите си в “Пайнер”. “Шампанско и сълзи“, “Като на 17“, “Последна чаша“, “Дъжд от Рози“, “Ах, тези пари“ и сега успяват да събудят същите силни емоции, както във времето на своето появяване. “Явно хората и днес търсят истинската музика, хубавата мелодия и стойностния текст в песните“, категорична е певицата. Само след няколко дни за Ивана и колегите й от бенда, предстоят нови срещи на концертната сцена с феновете.  Музикалната палитра на “Варна Мези” ще продължат Годжи на 28 юли и сръбската звезда Бобан Здравкович, който ще завладее сцената на 29 юли. На 30 юли фестивалът е поверен в ръцете на гръцкия изпълнител Аристос Константину, а на 31-и гвоздеят са рокаджиите от “Сигнал”. На 1 август събитието ще завърши с лайв на обичаната Нели Петкова.", "date": "2019.07.26", "title": "Варна “Мези” със Сигнал, Ивана, Тита и Годжи"}
{"url": "https://www.monitor.bg:443/bg/a/view/ns-preodolja-vetoto-za-f-16-171529", "text": "Парламентът отхвърли ветото на президента Румен Радев върху ратификацията на договорите за покупката от САЩ на осемте изтребителя F-16 от последното супермодерно поколение Block 70. Така всъщност депутатите парафираха окончателно сделката, с която ще бъдат модернизирани родните ВВС, като това стана с още по-голямо мнозинство от първото приемане на ратификацията, въпреки че един от мотивите на държавния глава за връщането й в НС бе, че липсва консенсус по темата. Ратификацията бе подкрепена от четирима народни избраници повече, като за нея гласуваха общо128, докато против бяха 73, а трима се въздържаха. Социалистите отново се хванаха за разликите между условията, които ние трябва да изпълняваме, като за пример дадоха Словакия, както и за това, че нямало обществена поръчка. Христо Гаджев от ГЕБР обаче ги контрира, като увери, че условията са еднакви за всички държави, поръчали от най-масовия в Света и предпочитан в НАТО изтребител. „179 страни и организации са се съгласили на тези условия от 40 години насам. Само за този месец на Германия и Гърция са им предоставени същите условия“, заяви Гаджев. От своя страна съпартиецът му Емил Христов констатира, че ветото на президента за F-16 е Според него всички тези действия внушават недоверие към работата на НС и правото му да се произнася по този изключително важен въпрос. Визирайки друг от мотивите на Радев, а именно, че ратификацията е била одобрена в съкратени срокове, той отчете, че това е първото вето, което не се основава на съмнения, а единствено и само на процедурата по приемане на закона от НС. По думите на Тома Биков от ГЕРБ пък, това вето е най-глупавото, налагано от Радев. Мотивите на Радев издишат и според шефа на комисията по отбрана в НС ген. Константин Попов, по чиито думи ветото е излишно и неразумно, а аргументите за налагането му-несъстоятелни. Зам.-председателят на ПГ на ДПС Йордан Цонев на свой ред посочи, че когато става въпрос за няма как да се говори за \"бързата писта\". Според Цонев при покупка на такава военна техника, става въпрос не само за пари и условия, а за сигурност, партньорство и какъв е нашият стратегически избор. По думите на колегата му Джейхан Ибрямов пък ние не купуваме само самолети, а и спокойствие и сигурност. А Валери Симеонов от „Обединени патриоти“ подчерта, че въпреки че партията му е против ратификацията мотивите на президента са чисто политически и са лишени от същество. \"Той има право да наложи вето, но трябва да има аргументи и мотиви по същество, а не свързани с работата на НС\", анализира лидерът на НФСБ, който обвини Радев, че е искал да спечели дивиденти от ситуацията. Милен Михов от ВМРО от своя страна изтъкна, че разходите за въоръжение са инвестиции в националната сигурност и по-точно в \"мъжете и жените с пагони\". Според него, дебатът по темата е бил много широк и публично отразен, а в мотивите на президента са личи \"почти назидание към НС\". \"В тези мотиви няма нито един аргумент за връщането, има оценки, опасения, наставления, но нямаме аргумент и така не е изпълнено конституционното условие връщането да бъде мотивирано\", настоя той.", "date": "2019.07.26", "title": "Парламентът парафира сделката за F-16"}
{"url": "https://www.monitor.bg:443/bg/a/view/gerb-njama-preformativane-na-uparvlenieto-ne-se-mesim-na-patriotite-171528", "text": "Няма данни за преформатиране на управляващото мнозинство. Това коментира шефката на ПГ на ГЕРБ Даниела Дариткова в кулоарите на НС по повод поредните скандали при \"Обединени патриоти\" и изключването на \"Атака\" от патриотичната коалиция. По думите на Дариткова, ако има проблеми, би следвало те да се решат в големия коалиционен съвет. На въпроса дали има опасения за стабилността на управлението, Дариткова отговори: \"Аз разчитам, че всички са достатъчно отговорни, за да се придържат към коалиционното споразумение за управление, което е все още факт\". Тя обясни че в ГЕРБ имат принцип да не се месят във вътрешните работи на други парии. \"Би следвало всички спорове да решат помежду си\", каза тя по адрес на \"Обединени патриоти\" и дрязгите между ВМРО, НФСБ и \"Атака\". Какви са коментарите в НС след решението за изключването на \"Атака\" четете ", "date": "2019.07.26", "title": "ГЕРБ: Няма преформативане на управлението, не се месим на патриотите"}
{"url": "https://www.monitor.bg:443/bg/a/view/djonsyn-vleze-v-sblysyk-s-bruksel-171527", "text": "В първия си работен ден като премиер Борис Джонсън влезе в сблъсък с Брюксел и това е водеща тема за западните издания. Отговорът на Брюксел не се промени, въпреки искането на новия британски премиер Борис Джонсън за премахване на \"предпазната клауза\" от споразумението за Брекзита, договорено от ЕС с предишното правителство на Тереза Мей, пише френският в. \"Монд\". Джонсън определи споразумението като неприемливо и заяви, че би предпочел да напусне ЕС със споразумение. Той увери и, че Великобритания ще излезе от съюза на 31 октомври. В отговор главният европейски преговарящ Мишел Барние определи британските искания като неприемливи и предупреди ЕС да се подготви за Брекзит без споразумение. Британският парламент беше институцията, която попречи на опитите на предишната премиерка Тереза Мей за прилагане на споразумението за Брекзита. Камарата на общините обаче е отхвърляла неведнъж и напускането на ЕС без споразумение. Това е трудност, с която Джонсън скоро ще се сблъска, предвид факта че не разполага със стабилно парламентарно мнозинство. Ще му се наложи ли да разпусне парламента, надявайки се да спечели мнозинство, което да подкрепи неговите планове? Това е рискован ход, който може да укрепи позициите му, или да доведе до падането му от власт, пише „Поан“.. Джонсън излага на риск цялата страна и превръща консерваторите в Партията на Брезкита, коментира в. \"Файненшъл таймс\" в редакционна статия. Промените в кабинета му се изразиха в съставянето на ново правителство, твърдо подкрепящо Брекзита. Целта му е Великобритания да напусне ЕС на 31 октомври, независимо дали има сключено споразумение - а ако парламентът попречи на това, да бъде готов за извънредни избори. Поддръжниците на Джонсън са притеснени от новата партия на Найджъл Фараж. Но опитвайки се да гарантира политическото оцеляване на своята партия и на своето правителство, Джонсън рискува бъдещето на страната си. Новият британски премиер от самото начало използва изрази, присъщи на жаргона на любителите на хазарта. Всичко казано от него показва, че той не е готов да хвърли картите. Ако Джонсън обяви предсрочни избори, за да се стигне до споразумение, ще измести Фараж от позицията на основен поддръжник на Брекзита. Но точно тук е и най-големият риск: предизборна кампания, основана на напускане на ЕС без споразумение, може да обедини срещу него не само опозиционните партии, а и консерваторите, подкрепящи оставането в ЕС или напускането на съюза със споразумение. Превръщането на Консервативната партия в партия на поддръжниците на твърдия Брекзит може да я превърне в жалка националистическа останка. Дори ако икономическите щети бъдат ограничени чрез планиране, което е несигурно, вредите за репутацията и сигурността й ще бъдат огромни в дългосрочен план. Тежко ще е и отражението върху подкрепящите оставането в ЕС Шотландия и Северна Ирландия. Ясното послание на Джонсън и реакцията на Брюксел показват, че предстоят няколко бурни месеца, отбелязва в. \"Ню Йорк таймс\".  Остава неясно как Джонсън може да постигне мащабното изтегляне от ЕС, без да се стигне до хаос в британската икономика, предвид че близо половината от британският износ се насочва към ЕС, пише в. \"Вашингтон пост\". Ясно е обаче, че ако се стигне до Брекзит, той ще ускори упадъка на Европа като глобална сила. Лондон винаги е бил организираща сила в Европа, още от времето на Плана Маршал, когато Великобритания създаде коалиция от страни, които го приеха и работиха със САЩ, за да го доведат до успешен план. Лондон пое водеща роля и в организирането на коалицията, която се превърна в НАТО. След присъединяването си към Европейската икономическа общност през 1973 г. Великобритания стана може би най-влиятелният й член. Лондон винаги е подкрепял Европа, съставена от национални държави, а не европейска свръхдържава - и в момента има точно това. Проектът на някои европейски лидери за по-централизирана и единна Европа като цяло се провали.  Великобритания се готви да напусне ЕС в момент, когато Европа се изолира от света. Предишни европейски лидери като Франсоа Митеран и Хелмут Кол вярваха, че континентът трябва да играе водеща роля в световните дела. Днешните европейски лидери се занимават с икономическите трудности, популистките политици и антиевропейски прояви. А Великобритания, която отдавна подкрепяше и енергизираше действията на световно равнище, се готви за Брекзита.", "date": "2019.07.26", "title": "Джонсън влезе в сблъсък с Брюксел"}
{"url": "https://www.monitor.bg:443/bg/a/view/ekspertite-ot-pred-banjata-raziskvat-liga-evropa-171538", "text": "Какви са шансовете за продължаване на четирите български представители във втория кръг на Лига Европа ще е основната тема на новото издание на спортно шоу „Пред банята“. От началото на юли култовото предаване се излъчва пряко всеки понеделник по MAX Sport 4, като началният час на 29 юли ще е 20:30. Томислав Русев, Николай Александров, Борис Касабов и Явор Кръстев ще дискутират има ли шанс съставът на „Левски“ да върне пасива си от три гола срещу АЕК (Ларнака) и може ли да се чувстват спокойни ЦСКА и „Локомотив“ (Пловдив) преди реваншите си срещу „Осиек“ и „Спартак“ (Търнава), съответно. Експертите няма да пропуснат и темата за игровата криза в шампиона „Лудогорец“, който се спаси от загуба в Исландия от местния „Валур“ с гол в последната минута на мача. Освен топ анализите в „Пред банята“, през уикенда спортните канали на А1 ще излъчат развръзката на тенис турнира от сериите ATP 500 в Хамбург, както и pay-per-view събитието на UFC за месец юли. UFC 240 ще зарадва феновете на ММА със зрелищни битки, сред които и този за шампионската титла в категория перо. След неуспешния си опит да вземе временния колан в лека категория, шампионът в категория перо Макс Холоуей ще защитава титлата си срещу ветерана Франки Едгар, а преди тях в октагона ще влязат Крис Сайборг и Фелиша Спенсър. Галавечерта е от 05:00 ч. на 28 юли по MAX Sport 2.  ", "date": "2019.07.26", "title": "Експертите от „Пред банята“ разискват Лига Европа"}
{"url": "https://www.monitor.bg:443/bg/a/view/shefket-chapadjiev-kojto-podari-edin-milion-na-bolnicata-v-devin-postignah-amerikanskata-mechta-171519", "text": "Постигнах американската мечта, изненадам съм от успеха си. Така определи своята история Шефкет Чападжиев, един от най-богатите ни сънародници в Щатите. Той сподели обаче, че началото на емиграцията му зад океана през 1963 г. никак не е било лесно. Той бяга от България предната година и попада в емигрантски лагер в Гърция, където е заявил желанието си да бъде отведен в Америка. Страната на неограничените възможности е била в детските му мечти, след като прочел „До Чикаго и назад“. Когато е бил 10-годишен семейството му е било изселено в Северна България, тъй като имали дюкянче и се водели заможни. Чападжиев си спомня с тъга, че в родния му Мадан останала 90-годишната му баба, защото не била в списъка на семейството. „Обичам България. Винаги, когато чуя името, се чувствам щастлив“, сподели сънародникът ни. За 40 години далеч от родината, той не е забравил българския език и българския си корен. Преди не е имал възможност да говори, но сега чете вестници и гледа българска телевизия. \"За успеха формулата е една и съща, но просто трябва да я намериш\", каза Шефкет Чападжиев. Той пристигнал в Щатите със 75 цента в джоба, а сега е един от най-заможните българи отвъд океана. Наричат го „Краля на печатарите“. Чападжиев се връща всяка година в България и винаги се отдава на някакъв вид благотворителност.", "date": "2019.07.26", "title": "Шефкет Чападжиев, който подари 1 млн.лева на болницата в Девин: Постигнах американската мечта"}
{"url": "https://www.monitor.bg:443/bg/a/view/do-34-utre-v-ponedelnik-pak-dyjd-171510", "text": "Слънчево ще е днес до обяд. След това облаците ще се увеличат. Ще вали, но за кратко и само на отделни места, съобщават от НИМХ за \"Фокус\". След пладне в източната половина от страната ще духа до умерен югоизточен вятър, докато на запад ще е почти тихо. Максималните температури ще са предимно между 29° и 34°. По Черноморието ще бъде слънчево. След обяд ще има временни увеличения на облачността, но ще е без валежи. Ще духа до умерен югоизточен вятър. Максималните температури ще са между 27° и 29°, малко по-високи от температурата на морската вода. Вълнението на морето ще бъде 2-3 бала. В планините също ще е предимно слънчево. След обяд ще има временни увеличения на облачността, но само на отделни места ще превали краткотрайно. Ще духа умерен вятър от запад-северозапад, а максималната температура на височина 1200 метра ще е около 23°, на 2000 метра - около 18°. В началото на следващата седмица времето отново ще е нестабилно. Още през почивните дни в района на Италия ще се оформи зона с ниско атмосферно налягане. Ще усетим захлаждане, по-добре изразено в западната половина на страната. В понеделник и вторник очакваме в Западна и Централна България валежи с гръмотевични бури. Ще има опасност от градушки. Към средата на седмицата времето ще се стабилизира с дневни температури около 30 градуса.", "date": "2019.07.26", "title": "Слънчево, ще вали следобед на отделни места"}
{"url": "https://www.monitor.bg:443/bg/a/view/nap-puska-telefon-za-bylgarite-v-chujbina-da-proverjat-dali-sa-im-iztekli-dannite-171513", "text": "Националната агенция за приходите ще пусне днес специален телефон, на който българите в чужбина, да проверят дали данните им са изтекли в хакерската атака срещу агенцията. Разкриването на телефонна линия се налага, тъй като живеещите в чужбина, които нямат номер към български мобилен оператор, не могат да направят проверка през приложението, което вече ползват хората у нас. За да се запази сигурността, проверката минава през различни първоначални въпроси и чак тогава се внасят личните данни, съобщават от НАП.", "date": "2019.07.26", "title": "НАП пуска телефон за българите в чужбина, да проверят дали са им изтекли данните"}
{"url": "https://www.monitor.bg:443/bg/a/view/prodavat-kriptoferma-za-62-bona-v-olx-171504", "text": "Ферма за копане на криптовалута за 62 000 лева продават в сайта ОLX, показа проверка на „Монитор“. Пусналият обявата презентира 26 машини с всички аксесоари, като е съгласен на бартер за имот, автомобил или други ценности. Така на практика от 10 000 лева, поясниха експерти. Продавачът уточнява, че фермата за виртуална валута се намира в София и предупреждава, че скоро цената ще бъде увеличена. В ОLX се продава и робот сервитьор на цена от 22 999 лева. Роботът има автономна навигация, автоматично заобикаля препятствия, възпроизвежда на реклами. Има и интелигентен автоматичен контрол за избягване на сблъсъци и планиране на пътя за доставка. Работи денонощно седем дни в седмицата, не се плащат здравни или трудови осигуровки. „Никога не иска заплата!“, презентира го пусналият обявата. Роботът може да доставя ястието на посочената от гостите маса, след което обяснява че храната е прясна и благодари за поръчката, тоест не му липсват първите седем години. След това отива до следващата маса или се връща към точка за зареждане. Роботът може доставя храна до три различни маси и върви по фиксирана на пода линия Когато срещне препятствие, той ще спре и ще каже „Моля, направете път за мен”, а хората наоколо ще се надяват да не говори на маса или стол, а на човек. Комуникацията с робота се извършва чрез екран. Възпроизвежда аудио и видео файлове на екрана, тоест може да се използва и като скъпа колонка, която носи кебапчета и шопска салата, Джаджата може да бъде свързана с базата данни на болница. Операционната му система е Android, висок е колкото повечето сервитьорки – 163 см и тежи 40 кг. показа проверка на „Монитор“ . Интересна обява за 160 000 лева има и за добре разработен фитнес в Пазарджик. „Продава се бизнесът, най-добре работещата фитнес зала в града, заедно с наличното оборудване - над 70 професионални уреда”, представя гешефта си собственикът. В сайтовете за онлайн търговия могат да се намерят и хиляди антики – стари турски а колекционери търсят стари африкански предмети. Предлагат се и разработени бизнеси из цяла България, красиви картини на известни художници, гардероби с дърворезба. Най-скъпите неща из сайтовете са апартаменти и коли, а най-евтините неща са безплатни и най-често животни. „Купила съм си доста неща от сайтове като OLX, удобно е, евтино е, а единствено проблем може да възникне, ако човекът, който изпраща предмета, вместо него прати нещо друго. Защото и това ми се е случвало. Иначе от сайт си купих хубаво колело за 120 лева и съм доволна“, обясни пред репортер на „Монитор“ 22- годишната Христина Йорданова от София. Другата крайност е 50-годишният Денис Никифоров от София който смята, че е по-приятно, удобно и сигурно да се пазарува на място. А и той не обича да плаща ненужните, според него, пари за доставка на куриерските фирми.НАП продава порше за 6500 лв. Проверка на „Монитор“ показа още, че в сайта на НАП също има интересни обяви. произведен през 2003 г. с първоначална тръжна цена от 6500 лв. За продажба са обявени предимно превозни средства от леки автомобили за 100 лева, до камиони за няколко десетки хиляди лева. Най-евтина е „Опел Астра“ ветеран от 1992 година за 175 лева. Стойността на товарните автомобили започва от 20 000 на парче. Въпреки че могат да се намерят и по- евтини за около 5 бона, според годината на производство. В сайта има още конфискувани строителни машини - багери, влекачи и автобетоносмесител, като обявените цени е средно по 4 бона на парче. В портала на сайта за продажби на НАП също може да се видят и над 3000 бутилки уиски за над 15 бона. Което означава, че първоначалната им тръжна цена стартира от 5 лева. Пусналият обявата презентира 26 машини с всички аксесоари, като е съгласен на бартер за имот, автомобил или други ценности. Така на практика една машина излиза по 2394 лева, което е 4 пъти под пазарната цена от 10 000 лева, поясниха експерти. Продавачът уточнява, че фермата за виртуална валута се намира в София и предупреждава, че скоро цената ще бъде увеличена. В ОLX се продава и робот сервитьор на цена от 22 999 лева. Роботът има автономна навигация, автоматично заобикаля препятствия, възпроизвежда на реклами. Има и интелигентен автоматичен контрол за избягване на сблъсъци и планиране на пътя за доставка. Работи денонощно седем дни в седмицата, не се плащат здравни или трудови осигуровки. „Никога не иска заплата!“, презентира го пусналият обявата. Роботът може да доставя ястието на посочената от гостите маса, след което обяснява че храната е прясна и благодари за поръчката, тоест не му липсват първите седем години. След това отива до следващата маса или се връща към точка за зареждане. Роботът може доставя храна до три различни маси и върви по фиксирана на пода линия Когато срещне препятствие, той ще спре и ще каже „Моля, направете път за мен”, а хората наоколо ще се надяват да не говори на маса или стол, а на човек. Комуникацията с робота се извършва чрез екран. Възпроизвежда аудио и видео файлове на екрана, тоест може да се използва и като скъпа колонка, която носи кебапчета и шопска салата, Джаджата може да бъде свързана с базата данни на болница. Операционната му система е Android, висок е колкото повечето сервитьорки – 163 см и тежи 40 кг. Сервитьорът робот ходи със скорост 3 км / ч, и има камера с 2 милиона пиксела показа проверка на „Монитор“ . Интересна обява за 160 000 лева има и за добре разработен фитнес в Пазарджик. „Продава се бизнесът, най-добре работещата фитнес зала в града, заедно с наличното оборудване - над 70 професионални уреда”, представя гешефта си собственикът. В сайтовете за онлайн търговия могат да се намерят и хиляди антики – стари турски златни часовници за стотина хиляди лева а колекционери търсят стари африкански предмети. Предлагат се и разработени бизнеси из цяла България, красиви картини на известни художници, гардероби с дърворезба. Най-скъпите неща из сайтовете са апартаменти и коли, а най-евтините неща са безплатни и най-често животни. „Купила съм си доста неща от сайтове като OLX, удобно е, евтино е, а единствено проблем може да възникне, ако човекът, който изпраща предмета, вместо него прати нещо друго. Защото и това ми се е случвало. Иначе от сайт си купих хубаво колело за 120 лева и съм доволна“, обясни пред репортер на „Монитор“ 22- годишната Христина Йорданова от София. Другата крайност е 50-годишният Денис Никифоров от София който смята, че е по-приятно, удобно и сигурно да се пазарува на място. А и той не обича да плаща ненужните, според него, пари за доставка на куриерските фирми.НАП продава порше за 6500 лв. Проверка на „Монитор“ показа още, че в сайта на НАП също има интересни обяви. Приходната агенция търси купувач за джип „Порше Кайен“ произведен през 2003 г. с първоначална тръжна цена от 6500 лв. За продажба са обявени предимно превозни средства от леки автомобили за 100 лева, до камиони за няколко десетки хиляди лева. Най-евтина е „Опел Астра“ ветеран от 1992 година за 175 лева. Стойността на товарните автомобили започва от 20 000 на парче. Въпреки че могат да се намерят и по- евтини за около 5 бона, според годината на производство. В сайта има още конфискувани строителни машини - багери, влекачи и автобетоносмесител, като обявените цени е средно по 4 бона на парче. В портала на сайта за продажби на НАП също може да се видят и над 3000 бутилки уиски за над 15 бона. Което означава, че първоначалната им тръжна цена стартира от 5 лева.", "date": "2019.07.26", "title": "Продават криптоферма за 62 бона в ОLX (ТЕМАТА)"}
{"url": "https://www.monitor.bg:443/bg/a/view/d-r-stanimir-hasyrdjiev-lekarski-greshki-ima-i-v-drugite-strani-no-tam-se-registrirat-171498", "text": "У нас броят лекари на глава от населението е над средното ниво за Европа, казва за \"Монитор\" председателят на Националната пациентска организация - Наистина обществото беше потресено от поредната трагедия. Тепърва ще се установява дали става дума за медицинска грешка или за немарливост. Проблемът е, че у нас няма ясно разписани правила, които да се следват. Трябва да се минимизира рискът да се стига до подобни ситуации. Не казвам, че те не са възможни, в медицината 2+2 не винаги прави 4. Но когато може да се покаже по какви правила са предприети съответните действия в лечебното заведение, защо се е наложило конкретно лечение, то тогава може да се избегнат конфликти. Така обществото ще е наясно, че в дадена ситуация е било направено всичко възможно за пациента, но въпреки това се е стигнало до фатален край. Има моменти, в които може да възникнат утежняващи обстоятелства. И когато няма ясно разписани стандарти, всеки твърди каквото си иска. Но дали е документирано, дали е разписано в закон, е друг въпрос. Такава е ситуацията в последните 20 години и това е в ущърб на пациентите. Всеки трябва да знае какво казва медицината и какви са методите, които трябва да се прилагат в даден случай. Също така всеки трябва да понесе отговорност, ако не е спазил правилата или пък обратното - ако са приложени, лекарят да може да се защити. Но дори си мисля, че голяма част от специалистите отбягват тази тема. - Така е, но трябва да се прави разлика между лекарска грешка и такава, която може да се допусне от немарливост. Трябва точна дефиниция, но за да се стигне до това, са нужни ясно разписани правила как се работи. Когато нямаш такъв документ, няма как да дефинираме какво е лекарска грешка, нито какво е немарливост. От тук трябва да се тръгне. - Няма статистика на делата. Факт е, че се увеличават, но въпреки това техният брой е много под този в други страни от ЕС. Лекарски грешки има навсякъде, но там се регистрират с цел превенция в бъдеще, да се усъвършенстват настоящите правила. - Която и държава да вземете за пример, който и модел да ползвате, ще ни бъде полезен и ще свършим голяма част от работата. Дори ако щете как се снема анамнеза, как се разговаря с родителите на починало дете, като в конкретния случай. Затова казах, че има нужда от ясно разписани правила, те да са за съответните специалност и да е постигнат консенсус по тях. - Категорично не, защото първо трябва да дефинираме какво е качествено здравеопазване. Ако определим що е качество, трябва да дефинираме стандарти за качество, на какви условия трябва да отговоря една услуга, за да кажем, че е качествена. Реформата, предложена от министъра, би могла да регулира в известна степен финансовото състояние на системата. Но това не означава автоматично качество, макар някои от предложенията да имат резон. Те може и да имат ефект върху качеството, например чрез създаване на конкуренция с това, че частните здравноосигурителни фондове ще сключват договори с лечебни заведения, да имат международни акредитации. Въвеждането на тези стандарти не е случайно, те се определят с цел сигурността на пациентите и с цел по-висока ефективност на системата. Парите, които се дават, трябва да бъдат похарчени така, че да има ефект за пациента. Това е качество. От там насетне това, което предлага министърът, би могло да доведе до подобен пазарен механизъм. Но аз съм песимист дали само пазарът може да вдигне качеството на здравеопазването ни, да гарантира на хората, че ще получават това, което е необходимо. - Демонополизацията урежда някакви финансови отношения, но това не означава, че ще реши неуредиците в системата що се отнася до правила, организации. Не винаги правилата се харесват на всички. В крайна сметка къде отиват политиките в здравеопазването и отговорността? От там насетне финансовите правила са друго нещо. Вярно е, че трябва да се стремим да има повече пари за други дейности, но дали тези дейности са това, което трябва. Не можем да оставим свободния пазар да определя тези неща. - Общо взето у нас всеки посещава личния си лекар в краен случай. И тогава се започва с едно ходене по мъките. Няма как 8000 души да бъдат обслужени качествено. Знае се, че не можем да разполагаме с толкова много лекари на глава от населението и много държави пренастроиха системите си. Джипитата може да бъдат освободени от административните дейности за сметка на други специалисти. Също така няма нужда да ходим за всички пред кабинета и да чакаме с часове. - В много страни има подобно разпределение, но то не е на ниво къде да работиш. Системата е така организирана, че недостигът на лекари в малките населени места не се покрива с брой медици, а с качествена организация в лечебните заведения, които обслужват даден регион. Но при всички положения имат достъпна медицинска услуга. Защо не се направят усилия да се проучи опитът навън. На много места има дистанционни услуги и лекарят не е задължен да присъства навсякъде, да ходи по домовете. Технологиите позволяват това. Не е задължително да ходим до кабинета само за да занесем някакъв документ с печат. Отдавна това не стои на дневен ред и технологиите позволяват лекарят да бъде улеснен, да се пестят пари в системата и да се увеличава ефективността. Разбира се, това не може да се постигне при всички заболявания, но все пак е възможно за някои определени. Все пак България е технологично добре развита държава. - Прав е, у нас броят лекари на глава от населението е над средното ниво за Европа. Тук проблемите са други - че лекарите са натоварени от куп неща, които могат да се свършат от други хора. Защо трябва да имаш определено образование, за да можеш да вземаш кръв, това може да стане след провеждането на някакъв курс. Няма нужда да го прави медицинска сестра, познанията й може да се използват за друго. Роден е на 17 октомври 1978 година в Сливен Завършил е медицина през 2003 г. През 2005 г. основава Националното сдружение за борба с хепатита “Хепастист”, а през 2009 г. е избран за председател на сдружението Председател е на Националната пациентска организация Той изцяло е посветил своята дейност на работата си в неправителствения сектор и на защитата на правата на пациентите", "date": "2019.07.26", "title": "Д-р Станимир Хасърджиев: Лекарски грешки има и в другите страни, но там се регистрират "}
{"url": "https://www.monitor.bg:443/bg/a/view/zemedelskijat-ministyr-na-izslushvane-v-parlamenta-zaradi-chumata-po-svinete-171516", "text": "Депутатите ще изслушат днес земеделския министър Десислава Танева и ресорния вицепремиер Томислав Дончев по темата за африканската чума по свинете. Вчера опозицията поиска те да бъдат извикани в парламента и да отговорят какви мерки предприема държавата за справяне с болестта. Преди два дни европейският комисар по здравеопазването и безопасността на храните Витянис Андрюкайтис заяви, че България не е предприела достатъчно мерки за ограничаване на заразата и с това поставя под риск оцеляването на целия сектор. 21 са вече регистрираните случаи на африканска чума в лични стопанства у нас. А 57 000 животни трябва да бъдат унищожени в двата засегнати свинекомплекса. Очаква се днес да започне отложената евтаназията на прасетата в село Бръшлен, които ще бъдат загробени на нова площадка заради протест на местните хора.", "date": "2019.07.26", "title": "Земеделският министър на изслушване в парламента заради чумата по свинете"}
{"url": "https://www.monitor.bg:443/bg/a/view/oficialno-siderov-chukolov-i-shopov-izklcheni-to-grupata-171518", "text": "Патриотите не изключиха правителство на малцинството, след като „Атака“ бе изключена от коалицията „Обединени патриоти“, която пък управлява заедно с ГЕРБ. Това стана ясно от изказването на Искрен Веселинов от ВМРО и Валентин Касабов от НФСБ в кулоарите на НС, които в момента са съпредседатели на парламентарната група на патриотите. Коментарите им дойдоха само ден, след като „Атака“ бе изключена от коалицията, а трима депутати от квотата на националистите от парламентарната група - Волен Сидеров, Десислав Чуколов и Павел Шопов. \"Атака\" обаче има общо 7 депутати в групата, което поставя въпроса какво ще е бъдещето на останалите четирима, които са част от гражданската квота. Сега Веселинов напомни, че очевидно Сидеров и „Атака“ нямат желание за комуникация, за да продължават да търсят диалог с тях. От думите му стана ясно, че Сидеров е разбрал от медиите за решението той и останалите негови съпартийци да бъдат изключени. Касабов пък поясни, че с останалите 4-ма депутати от „Атака“ имат дори взаимоотношения и ако  те преценят могат да се присъединят към тях. Той очаква поредният сценарий от „Атака“ след това решение. „Ще има викане, крякане“, каза Касабов. И двамата бяха категорични, че „Коалицията продължава своя път. Тя държи на подписите, които е положила под споразумението с ГЕРБ. Ангажиментите за управление на страната продължават да са и наши. Сидеров не е част, а ако има необходимост да договаря нещо отделно с ГЕРБ, нека да си проведат двустранните контакти“, каза обясни Веселинов и добави: „Имало е и правителство на малцинството, нали така“. Той увери, че Веселинов даде да се разбере, че не са съгласували с премиера Борисов тези решения. „Няма причина да съгласуваме вътрешно коалиционните отношения с г-н Борисов. Една коалиция е общност на цели , идеи и добри отношения“, аргументира се той. Касабов пък добави, че, че „Атака“ може да си сключи допълнителен договор с ГЕРБ и да продължат подкрепата на голямата коалиция. Той отрече, че така патриоти и ГЕРБ ще станат по-зависими от \"Воля\" при гласуване на важни закони. Касабов се аргументира с факта, че и досега много малко депутати от „Атака“ гласуват , включително и техни законопроекти. „Те ги няма в залата. Те не работят. Не сме женени като за парното. Няма нищо вечно, значи развод... 20 човека казаха: Не ги искаме. Няма драма. Живота продължава.“, заключи Касабов. Останалите 4-ма от Атака, които все още са част от групата са Явор Нотев, Станислав Станилов, Маргарита Николов, Николай Александров. Ако и те напускат, то „Атака“ ще остане без парламентарна група, а от там по-малко участие в комисии и почти никаква законодателна инициатива. Иначе рокадите в парламентарната група на \"Обединени патриоти\" бяха официално съобщени на депутатите от шефката на НС Цвета Караянчева в началото на пленарното заседание. Тя поясни,че на за заседанието на групата на патриотите преди ден, от нея са изключени Волен Сидеров, Десислав Чуколов и Павел Шопов. което дори е отразено и в на сайта на НС. Изключването им всъщност е завършека на продължилото с месеци напрежение между коалиционните партньори от ВМРО, НФБС и \"Атака\", в резултат на което 'Атака\" бе изключена от коалицията, а трима депутати националисти - от парламентарната група. В сряда останалите партии от коалицията обявиха запазването на обединението, но без националистите. \"Атака\" обаче има общо 7 депутати в групата, което поставя въпроса какво ще е бъдещето на останалите четирима които са част от гражданската квота.", "date": "2019.07.26", "title": "Патриотите не изключват правителство на малицинството (ОБНОВЕНА)"}
{"url": "https://www.monitor.bg:443/bg/a/view/don-kihot-i-sancho-pansa-nadnichat-ot-imalo-edno-vreme-v-holivud-171486", "text": "Стартът на широкото разпространение на „Имало едно време в Холивуд“ - деветия и вероятно предпоследен филм на Куентин Тарантино, е едно от най-големите и дългоочаквани киносъбития тази година. Три седмици преди заглавието да предизвика опашки пред касите в салоните и у нас лентата вече поде своя маратон към боксофиса, като дебютира по екраните отвъд Океана. А отзивите на критиката са повече от добри. „Това е кулминацията от обсесии на Тарантино“ и „Филмът е пълен с блестящи моменти, страхотни изпълнения и мириса на Холивуд през 60-те години, вплетен в смесица от приказна носталгия и ясно очертан реализъм“, гласят само част от позитивните коментари на филмовите журналисти в САЩ. Те се обединяват около идеята, че това е може би който ни кара неволно да направим сравнение между двамата му главни герои с Дон Кихот и Санчо Панса. Но не заради борбата им с вятърни мелници, а заради йерархията в отношенията им. Или както ги описва самият режисьор в лентата си – връзката им е по-силна от братската и по-слаба от съпружеската. „Филмът затвърждава тезата, че Холивуд в тази епоха е „последното съществуващо стабилно общество. Животът не е перфектен, но е подреден. Хората знаят мястото си. Те уважават правилата и йерархията“, пише А. О. Скот, който е начело на отдела за филмова критика в The New York Times. Както вече знаем, Леонардо ди Каприо влиза в ролята на уестърн актьора с пристрастие към чашката Рик Далтън. Брад Пит играе неговия каскадьор Клиф Буут, който освен заместител във физически по-взискателните сцени го раздава още като личен асистент, шофьор между кастингите, домашен помощник и т.н. Рик живее в имение, емоциите често замъгляват съзнанието му, а около него се носи аура на несигурност. Клиф влиза в разбиранията по нашите ширини за „лошо момче“. Рядко показва чувствата си, но в редките случаи, когато избухва, може да те свали на земята само с едно кроше, живее в каравана, а най-добрият му приятел е неговото куче. Ресторантите, билбордовете, персонажите (с изключение на двамата главни, които са сред малкото измислени такива), музиката, новините по радиото – всичко това крещи за ерата, за която Тарантино ни разказва. Последният пирон в пресъздаването на края на 60-те години в Холивуд слага Марго Роби с нейното превъплъщение в Шарън Тейт. Съпругата на Роман Полански живее на същата улица като Далтън, а йерархията в статута им в киноиндустрията се усеща дори от самото разположение на къщите им, разкриват още критиците.", "date": "2019.07.26", "title": "Дон Кихот и Санчо Панса надничат от „Имало едно време в Холивуд“"}
{"url": "https://www.monitor.bg:443/bg/a/view/otivame-na-selski-mach-171515", "text": "Гностиците-анонимни алкохолици от Северозападна България забелязаха в любимата си рубрика „Монитор Сиеста“, че предишната ни тема „Как се пие в Северозапада“ получи голям обществен интерес. Прочетоха я, кажи речи, един стадион хора. Некои региони даже се обидиха, че не сме ги споменали. Извиняваме се и обещаваме, че сме подготвили и други норт-уест изненади, които засега ще запазим в тайна.   Днес обаче ще си поговорим за селски футбол. Молим никой да не се обижда този път, защото селският футбол е бащата и майката на професионалния такъв. Именно от градчета и селца са тръгнали много от великите таланти. И на Мохамед Салах в родната му страна му викаха „селянчето“, ама момчето израстна и сега е „принцът на Египет“.  Не знам как е в селските дивизии в Египет, но в България на селски мач се ходи след добра питейна подготовка. Семки чоплят само аматьорите и ученичките, които коментират мача така: „Малиии, тоя десетката (10-ти номер от гостуващия отбор -б.а.) е много готин“. Баш запалянковците си мезят на стадиона с домашна пушена сланина и кървавица, тънко нарезани на страница от спортен вестник. Кърка се винце от бебешко бурканче или водка от патронче. Навсякъде из Искърското дефиле, като почнем от сериозни градове като Своге и стигнем до селата, стадионите обикновено са близо до реката. Затова се случва по време на пролетните дъждове теренът да се наводни и пред сектор „Гости“ може да хванеш две кила шаран. Много по-често обаче голем шаран може да видиш под рамката на някоя от двете врати. Виждал съм един такъв кюфте-вратар, 155 сантима висок, 100 оки тежък, капитан на отбора. Неговият отбор падна със седем парцала.  Виждал съм още на селски мач един съдия, който дойде да свири с чисто нова „Лада“ седмица, която светеше като на гявол окото. Този съдия беше малко нещо „пее в час“ и поряза лошо домакините, а мачът си беше дерби за влизане във „В“ група. Публиката на домакините бяха все яки момчета – каменоделци, шлосери и трактористи, подгониха „пее в час“ съдията и обърнаха чисто новата му „седмица“ по таван. Полицайчето, което охраняваше дербито, пребледне три пъти. Насилието си е сериозен проблем в селските групи. Там „публика и отбор са едно цяло“ и при конфликтна ситуация или спорно съдийско отсъждане става страшно меле. Ето защо и футболистите в аматьорския футбол са малко шкембелии, понеже освен да го гонят топката, трябва да въртят и юмруци. На мач в Бов се ходи, след като домакините, кварталният от Своге и местният овчар изгонят козите и овцете от стадиона, които баш тука намират тучна паша. Тукашният стадион е хубавец, наврян в едни изсечени скали, баш като на „Спортинг“ (Брага). А това с козите, дето бръстят тревата, е много практична работа, щото малък отбор като „Скала“ (Бов) не може да си позволи косачка и човек за поддръжка. Дърдонките пък наторяват почвата и поддържат терена в отлично състояние. Затова и на „Ещадио Мунисипал де Бов“ традиционно се провежда турнир за амтьори с крупни отбори като  ФК „Айдук”, „Бесни стари пенсии”, „Валяците”, „Курило”, „Гадните Джиджовци” „Селесао”, „Безделниците” и „Филмарите“. Тези последните, се викат така, щото много се филмират по време на мач. Няма как да пропусна любимия Врачански край, където на селски мач се ходи гол до кръста и пиян на нерез. Врачанската агитка все търси некой да му понамести кокалите, особено ако е от „Левски“ или от Мездра. Вечно актуално е традиционното скандиране: „Бийте отдалече, вратара имги а слаб“. Селските отбори ритат най-вече в аматьорските окръжни групи, а също и по турнири, свързани с локални панаири и сборове. Премията обиикновено е две щайги бира, печено ягне и по щафета шпек салам на играч, осигурени от местната верига магазини. Оказа се обаче, че между 1950 и 1984 г. в България си се е провеждало селско първенство между отбори от цялата страна. Първият шампион е „Владислав“ (Джулюница). От Джулюница е известният бивш сумист и сега треньор в своя собствена школа Калоян Махлянов-Котоошу. Селски шампиони са ставали още някои други отбори като „Урожай“ (Пордим), „Космос“ (Куртово Койнаре), „Житен клас“ (Житница). А пък „Бачи Цеко“ (Хайредин) си е направо гранд, защото е ставал селски национален първенец цели два пъти. Не съм запознат с историята на „Бачи Цеко“ (Хайредин) нито кой е този Цеко, на когото е кръстен отборът. Но според местни краеведи там са играли големи звезди на футболния небосклон като Ярето, Брънз, Мрътвия, Кьорчията, Джаджера и други. Всеки може да извади любопитни имена на селски отбори от Google, повярвайте, много са. Но лично на мен най-любими са ми „Див пръч“ (с.Камена) и „Луда коза“ (с. Яворница). Може би щото символиризат мъжкото и женското начало, знам ли, но според мен между „Див пръч“ и „Луда коза“ ще стане супер яко дерби.", "date": "2019.07.26", "title": "Отиваме на селски мач"}
{"url": "https://www.monitor.bg:443/bg/a/view/notr-dam-moje-da-se-srine-zaradi-jegite-171525", "text": "Катедралата Нотр Дам, която оцеля при големия пожар преди 5 месеца, е изправена пред нова заплаха: горещата вълна, обхванала Европа, предаде АФП. Високите температури в Европа могат да бъдат заплаха за пострадалата сграда според главният архитект по възстановяването на храма Филип Вилньов. Много се притеснявам от горещата вълна, защото, както знаете, катедралата пострада от огъня, гредите паднаха надолу, но също влияние оказва и водата при гасенето на огъня, каза архитектът. Пожарът разруши покрива на 850-годишната сграда. Сега експертите се страхуват, че сградата може да рухне под напрежението от рекордната жега. Европа се „топи“ в неистовите жеги обхванали континента през последната седмица, съобщи CNN. За втори път това лято най-малко 12 страни на Стария континент отчитат рекордни температури. Метеоролозите твърдят, че Европа е на път да отбележи най-горещия юли в историята си, като статистиката за времето започва да се води от 1880 година. Учени предупредиха, че в световен мащаб се очакват дори още по-високи температури заради глобалното затопляне и горещините в момента съвпадат с прогнозите, направени преди десет години. Белгия, Германия, Холандия и Великобритания отчетоха рекордни температури през изминалата седмица. В сряда в Белгия беше регистриран най-горещият ден в историята на страната – 39,9 градуса. В Холандия беше подобрен 75-годишен рекорд - 40 градуса в четвъртък. А живакът в термометрите продължава да се покачва. В германския град Гайленкирхен температурата в сряда достигна 40,5 градуса. Във Великобритания беше отчетен най-горещият юлски ден в историята на Обединеното кралство, кат температурите подобриха отчетените стойности от 38,5 градуса през 2003 година. И в четирите европейски държави остава в сила червен кон – най-високото ниво за опасност от горещо време. През юни горещата вълна подобри рекордите в 8 държави в Европа, включително Франция, Чехия и Швейцария. Във Франция живакът в термометрите скочи до 45,9 градуса. В страната е обявен червен код за опасност от горещини като в Париж се очакват температури от над 42 градуса.  За втори път в историята си Франция обявява код червено за опасни горещини. Предишният път беше през юни тази година, когато във Вергарг, край Монпелие в Южна Франция, бяха измерени рекордните 46 градуса. Предишният рекорд беше 44,1 градуса, измерен по време на горещата вълна през 2003 г., която предизвика 15 000 смъртни случаи повече от обичайното във Франция и още 70 000 в останалата част от Европа.", "date": "2019.07.26", "title": " Нотр Дам може да се срине заради жегите"}
{"url": "https://www.monitor.bg:443/bg/a/view/7-000-rokeri-okupirat-ezero-kraj-stara-zagora-171526", "text": "Близо 7 000 любители на високите скорости с двуколесни машини се очакват на започналия късно вечерта в петък 18-и международен мотосъбор на Старозагорските минерални бани, организиран от МК „Волни ездачи“, където членуват над 60 рокери от цялата страна. Сред първите пристигнали в лагера край езерото на курорта са хърватските побратими, очакват се групи от съседните Гърция, Турция, Северна Македония, Румъния, уточни председател на ездачите  Младен Цветков. Със сигурност на поляната ще се появят и двама канадски мотономади, които живеят в буквалния смисъл на думата на …колела и пътуват по целия свят. За предстоящото си пристигане в Града на липите двойката съобщила в нарочен мейл до организаторите още преди седмица с молба да им запазят място за палатка в близост до брега. В програмата на тридневната сбирка са записани десетки прояви, свързани с повишаване на адреналина и доказване възможностите както на двигателите така и на моторджиите, на импровизираната сцена ще се изявят родните трибютанти на Рамщайн от група „Елинор“ и превърналите се в класика музиканти от „Контрол“.  Чисто нов мощен мотор Ямаха очаква късметлията от томболата, която ще бъде изтеглена късно вечерта в събота. Организиран е строг контрол за употребата на алкохол, извън бариерата няма да бъдат пускани да карат изпилите повече от бутилка бира. За отпадане на забраната в мотоклубовете да членуват дами, настояват фенки  на вятъра в косите и бензина в кръвта, очаква се на видно място да бъде разпънат транспарант в този дух, обясни DJ Галина, която е неизменна част от всички досегашни 17 събора, организирани от M.C.Free Wind Riders BG.", "date": "2019.07.26", "title": "7 000 рокери окупират езеро край Стара Загора"}
{"url": "https://www.monitor.bg:443/bg/a/view/geshev-moje-da-ima-i-drugi-obvineni-ot-tad-grup-171517", "text": "Възможно е да има още обвинени от служителите на ТАД ГРУП, компанията чието има се свързва с хакерската атака срещу НАП. Това заяви пред NOVA зам.главният прокурор Иван Гешев. Той коментира, че оставките, които са подали всички служители на фирмата не изключва наказателната отговорност. Гешев уточни, че са иззети всички работни компютри от офиса на ТАД ГРУП. След декриптирането им, ако се съберат доказателства за извършено престъпление, ще бъдат бъдат привлечени към наказателна отговорност и други хора. В четвъртък Спецпрокуратурата повдигна обвинение в подбудителство на собственика и на търговския директор на фирмата, в която работи компютърният специалист Кристиян Бойков, подведен под отговорност за хакерската атака срещу НАП. Собственикът на ТАД ГРУП Иван Тодоров и търговският директор Георги Янков ще отговарят за това, че умишлено са склонили Бойков да извърши компютърно престъпление. Търговският директор и Бойков са освободени под парична гаранция от 20 000 лв. Собственикът е обявен за общодържавно издирване и с европейска заповед за арест. „Констатирани 500 хил. пароли и 500 хил. имейли. Факт е, че е осъществявано нерегламентирано търсене в тази база данни. Тези неща и други, които нямам право да коментирам, ни дава основание да мислим, че има две направления на дейността на фирмата. Едното е осъществяване на киберрекет, а втората насока е, че тези технически възможности за този киберрекет са използвани и надградени за осъществяване на кибертероризъм”, коментира още зам.главният прокурор. “Аз правя нещо, което другите могат само да обещаят“. Така коментира номинацията си за главен прокурор Иван Гешев. Той подчерта, че не следи политическите събития и затова вчерашният протест пред ВСС не го е засегнал.", "date": "2019.07.26", "title": "Гешев: Може да има и други обвинени от ТАД ГРУП"}
