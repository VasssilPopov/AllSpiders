{"url": "http://www.monitor.bg/a/view/18201-%D0%AE%D0%BD%D0%B8%D0%BE%D0%BD-%D0%98%D0%B2%D0%BA%D0%BE%D0%BD%D0%B8-%D0%9D%D0%B5-%D0%BF%D1%80%D0%B0%D0%B2%D0%B8%D0%BC-%D0%BA%D0%BE%D0%BC%D0%BF%D1%80%D0%BE%D0%BC%D0%B8%D1%81%D0%B8-%D1%81%D1%8A%D1%81-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82%D1%82%D0%B0-%D0%BD%D0%B0-%D0%BF%D1%8A%D1%82%D0%BD%D0%B8%D1%86%D0%B8%D1%82%D0%B5/", "text": "\n                    Категорично твърдим, че компромис със сигурността на пътниците не сме и няма да направим. Това се посочва в отворено писмо от „Юнион Ивкони\", чийто автобус катастрофира снощи: \n \n\n\n                    ", "date": "2017.10.31", "title": "\"Юнион Ивкони\": Не правим компромиси със сигурността на пътниците "}
{"url": "http://www.monitor.bg/a/view/43676-57-%D0%BE%D1%82-%D0%B1%D1%8E%D0%B4%D0%B6%D0%B5%D1%82%D0%B0-%D0%BD%D0%B0-%D0%9C%D0%92%D0%A0-%D0%B7%D0%B0-2018-%D0%B3-%D0%B5-%D0%B7%D0%B0-%D0%B1%D0%BE%D1%80%D0%B1%D0%B0-%D1%81-%D0%BF%D1%80%D0%B5%D1%81%D1%82%D1%8A%D0%BF%D0%BD%D0%BE%D1%81%D1%82%D1%82%D0%B0/", "text": "\n                    1,29 млрд. лв. ще е бюджетът на МВР за 2018 г., а 57% от тези пари са предвидени за борба с престъпността, съобщи министърът на вътрешните работи Валентин Радев по време на месечния си отчет. 17% от бюджета е за противопожарна безопасност, 14% за защита на границите и 12% за развитие на информационните системи и капиталови разходи. Отделените 55 млн. лв. са за допълнително възнаграждение на полицаите.\n\"Трябва да има справедливост и баланс при финансирането на целия сектор „Сигурност“, каза Радев.\nТой отчете и работата на МВР покрай наводненията в област Бургас и съобщи, че днес е починал мъж, който е бил в тежко състояние. Съпругата му още се издирва от екипи на МВР и доброволци. Частичното бедствено положение вече е отменено. От Института по психология на МВР оказват помощ на пострадалите.\n\"Реагирахме много бързо. Веднага беше изпратена полиция, жандармерия. Екипите евакуираха население от наводнените села и не допуснахме по-голяма трагедия\", заяви Радев.\nПробойните по оградата на границата, които са се появили след проливните дъждове се ремонтират, а на всяко място, където има дупка се поставя пост и никой не може да преминава оттам, каза още вътрешният министър.\"Хората трябва да свикнат с ограниченията по време на българското председателство на ЕС. Молим ги за разбиране и да спазват указанията. Около НДК ще има зона за сигурност, постоянно полицейско присъствие, физически бариери. Трябва да свикнем и да приемем тези ограничения\", каза министърът на вътрешните работи Валентин Радев.\nЗаради имерките за сигурност в охраната ще се включи и жандармерията. Освен това ще има и интегрирана информационна система за видеонаблюдение с камерите на МВР и на столичната община. 5 ще бъдат големите заседания по време на европредседателството.\n\n\n                    ", "date": "2017.10.31", "title": "57% от бюджета на МВР за 2018 г. е за борба с престъпността "}
{"url": "http://www.monitor.bg/a/view/55473-%D0%9A%D1%83%D0%B3%D0%B0%D1%80-%D0%BE%D0%B1%D0%BB%D0%B8%D1%82%D0%B0-%D0%BE%D1%82-%D0%B2%D1%8A%D0%B7%D0%B4%D1%83%D1%85%D0%B0-%D0%B2%D0%BE%D0%B4%D0%BE%D0%B5%D0%BC%D0%B8%D1%82%D0%B5-%D0%B2-%D0%9F%D0%BB%D0%BE%D0%B2%D0%B4%D0%B8%D0%B2%D1%81%D0%BA%D0%BE/", "text": "\n                    Екипаж на вертолет „Кугар“ ще извърши днес следобяд облитане над област Пловдив, като целта на полета е проверка на водоемите и реките в областта. Това съобщиха от военното министерство. Облитането е по искане на областния управител на Пловдив, а конкретния провод за наводненията от преди седмица в Бургаско.Междувременно военните ще продължат да участват в дейностите за ликвидиране на последствията от наводненията в Бургаско. 69 военнослужещи от Военноморските и Военновъздушните сили, както и от Съвместното командване на силите оказват помощ при отводняването и почистването на домовете на пострадалите, съобщават от МО. Модулните формирования от състава на Българската армия действат на територията на селата Полски извор, Ливада и Равнец в област Бургас. \n\n\n                    ", "date": "2017.10.31", "title": "„Кугар“ облита от въздуха водоемите в Пловдивско"}
{"url": "http://www.monitor.bg/a/view/77505-%D0%91%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%BF%D0%B0%D1%82%D1%80%D0%B8%D0%B0%D1%80%D1%88%D0%B8%D1%8F-%D0%B4%D0%B0%D1%80%D0%B8-%D0%BC%D0%BE%D1%89%D0%B8-%D0%BD%D0%B0-%D0%9C%D0%B0%D0%BA%D0%B5%D0%B4%D0%BE%D0%BD%D1%81%D0%BA%D0%B0%D1%82%D0%B0-%D1%86%D1%8A%D1%80%D0%BA%D0%B2%D0%B0/", "text": "\n                    Българската патриаршия дари мощи на Македонската православна църква, съобщиха от Синодалната палата.Светините са предоставени на Бигорският манастир „Св. Йоан Кръстител“ и неговият метох „Св. Георги” в село Райчица, което се намира между Дебърско и Битоля. Мощите са на свети апостовл Андрей Първозвани, на светците и светиците Димитър, Пантелеймон, Варвара и Екатерина.Те са положени в две мощехранителници и са предоставени на обителта в навечерието на 27 октомври – денят, в който Македонската православна църква чества паметта на света Параскева Търновска по стар стил.Броени дни преди събитието по време на посещението на игумена на македонските обители архимандрит Партений в Силистренска епархия двете страни са се договорили за деня на предоставяне на реликвите.\n\n\n                    ", "date": "2017.10.31", "title": "Българската патриаршия дари  мощи на Македонската църква"}
{"url": "http://www.monitor.bg/a/view/66430-%D0%9F%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%A0%D0%B0%D0%B4%D0%B5%D0%B2-%D0%A1-325-%D0%BB%D0%B2-%D0%B5%D0%B4%D0%BD%D0%BE%D0%BA%D1%80%D0%B0%D1%82%D0%BD%D0%B0-%D0%BF%D0%BE%D0%BC%D0%BE%D1%89-%D0%B4%D0%BE%D0%BC%D0%B0%D0%BA%D0%B8%D0%BD%D1%81%D1%82%D0%B2%D0%B0%D1%82%D0%B0-%D0%BD%D0%B5-%D0%BC%D0%BE%D0%B3%D0%B0%D1%82-%D0%B4%D0%B0-%D1%81%D0%B5-%D0%B2%D1%8A%D0%B7%D1%81%D1%82%D0%B0%D0%BD%D0%BE%D0%B2%D1%8F%D1%82/", "text": "\n                    \n\n\n\n\n\n\n\n\n                    ", "date": "2017.10.31", "title": "Президентът Радев: С 325 лв. еднократна помощ домакинствата не могат да се възстановят  "}
{"url": "http://www.monitor.bg/a/view/24217-%D0%91%D1%83%D1%82%D0%B0%D1%82-%D0%B1%D0%B0%D1%80%D0%B1%D0%B5%D0%BA%D1%8E%D1%82%D0%BE-%D0%B2-%D1%85%D0%B0%D1%81%D0%B8%D0%B5%D0%BD%D0%B4%D0%B0%D1%82%D0%B0-%D0%BD%D0%B0-%D0%A6%D0%B0%D1%80-%D0%9A%D0%B8%D1%80%D0%BE/", "text": "Багерите ще сринат и лятната кухня на дъщерята Събка Рашкова в село Катуница\n                    Багери на строителна фирма ще съборят в сряда барбекюто на Кирил Рашков с прякор Цар Киро в бившата му лятна резиденция в местността „Изгорялата воденица” край село Катуница. Това е последната постройка, която трябва да бъде бутната там. За събарянето й вече има решение на Върховния административен съд, което е окончателно. Багерите са изчаквали, за да минат обжалванията на фамилия Рашкови през всички съдебни инстанции и за да бъде спазен законът, съобщи кметът на Катуница Красимир Юруков.Самата хасиенда също бе построена незаконно и бе съборена от община Садово през 2012г. Тогава това бе първата изравнена със земята незаконна сграда на фамилия Рашкови. Месеци по-рано бе срината и масивната ограда на лятната резиденция на Цар Киро, за която той също нямаше редовни документи за строеж. Хасиендата бе едно от любимите му навремето места. Там той бе завъдил стадо сърни, а по-късно в годините разследващите откриха и незаконно отглеждани защитени костенурки. Именно там Цар Киро бе заграбил общинска земя, което бе началото на конфликта му с бившата кметица на селото София Христова. Именно нейният син Веселин Христев и приятелката му Ваня бяха заплашвани от Кирил Рашков през 2011г., часове преди конфликта в селото да ескалира и да загине, прегазен от цигански микробус Ангел Петров. Денонощие по-късно от мъка по приятеля си почина и 17-годишният Павел. Смъртта на двамата младежи ескалира протести срещу ромските беззакония в цялата страна, а фамилията на Цар Киро бе изселена от Катуница. Самият Кирил Рашков лежа и в затвора заради заканите за убийство към Веселин и Ваня.След като багерите в сряда приключат с барбекюто му, ще се пренесат към ул. „Ягода”№9 , където трябва да съборят незаконната лятна кухня на дъщерята на Кирил Рашков – Събка. Нейната къща в същия имот е построена законно, но без документи са лятната й кухня и оградата, които трябва да бъдат премахнати, каза Юруков. Той уточни, че с това събаряне приключва премахването на незаконните постройки и огради, собственост на Кирил Рашков и семейството му.Още през 2011г. от РДНСК Пловдив излязоха с информация за незаконните постройки и палати на Рашкови. Тогава стана ясно, че има издадени 9 заповеди за премахване на незаконни обекти. Сред тях бяха лятната му резиденция с масивна ограда в местността „Изгорялата воденица”, помощна сграда с покрита тераса на ул. „Марица” 9, друга къща на ул. „Ягода” в Катуница, огради по имотите на Рашкови на улиците „Петко Войвода” и „Ягода”.  \n\n\n                    ", "date": "2017.10.31", "title": "Бутат барбекюто в хасиендата на Цар Киро "}
{"url": "http://www.monitor.bg/a/view/29875-%D0%A0%D0%B5%D1%84%D0%B5%D1%80%D0%B5%D0%BD%D0%B4%D1%83%D0%BC-%D0%B7%D0%B0-%D0%B3%D0%B0%D0%B7%D0%B0-%D0%B2-%D0%94%D0%BE%D0%B1%D1%80%D1%83%D0%B4%D0%B6%D0%B0-%D0%BD%D0%B0-17-%D0%B4%D0%B5%D0%BA%D0%B5%D0%BC%D0%B2%D1%80%D0%B8/", "text": "И съветниците на Добрич гласуваха Декларация срещу намеренията на „Русгеоком”\n                    На 17 декември жителите на община Генерал Тошево ще кажат „да” или „не” за добив на газ от фирма „Русгеоком” в землищата на 18 села, гласувайки на местен референдум. Предложението за датата е на кмета Валентин Димитров, а докладната му за свикване на референдум ще бъде гласувана в сряда, 1 ноември, когато ще се проведе редовното заседание на Общинския съвет. Според закона, Общинският съвет трябва да определи датата за провеждане на референдума не по-рано от 45 дни и не по-късно от 60 дни от своето решение. 17 декември е 46-ият ден от влизане в сила на решението на Общинския съвет.На 17 октомври, на свое извънредно заседание, всички общински съветници на Генерал Тошево приеха единодушно декларация против добива на газ на територията на общината. Част от декларацията гласи: „Задълбоченото запознаване с въпросния доклад ни дава ясна и точна представа, че водоносният хоризонт, познат като Малм Валанж, разпростиращ се почти под цяла Североизточна България, ще бъде подложен на риск, тъй като всички предвидени сондажи ще преминават през него! Посочените в доклада мерки, които ще обезопасяват сондажите, за да бъде рискът „минимален или сведен до минимум\", не устройват хората, живеещи в Община Генерал Тошево и целия Добруджански регион. Щом става въпрос за подземните води на Добруджа, единствен източник на питейна вода и вода за бита, при това най-скъпа в страната, не трябва да се допуска дори и един процент риск от замърсяване, намаляване на дебита и или евентуалното и изчезване!Имайки предвид, че тези дейности са предвидени да се осъществяват в силно сеизмичен регион 8, 9, степен на сеизмичност и точно на разлома на планината Вранча, имаме сериозни опасения, че могат да бъдат провокирани земетресения с пагубен ефект върху живота на хората в цяла североизточна България!Основният поминък на хората от Добруджа е свързан със земеделието. Тук се намират най-плодородните почви в цяла България! Множеството сонди и съпътстващото ги оборудване, шума и вибрациите, както множеството газопроводи и тежка транспортна техника, ще повлияят изключително негативно на земеделието и пчеларството, което ще доведе до постепенно спадане на добивите, съответно на рентите, които се явяват основен източник на средства за местните хора! Исканата от фирма „Русгеоком” 35-годишна концесия е един изключително дълъг период, през който ще бъдат прокарвани на множество сондажи, което умножава всички рискове! Обезпокоителни и особено притеснителни са обясненията, дадени от фирмата за възможността от смяна на „модела за добив\", неназованите конкретни места, в този доклад, на сондажите в региони Рогозина Изток, Чернооково и Калина, особено като се има предвид второто им геоложко откритие на дълбочина 5610 м, където според тях, именно, не може да се добива газ по конвенционален метод ?!”На редовно заседание вчера, и Общинският съвет на Добрич прие декларация по повод доклада за ОВОС на инвестиционното намерение за добив на газ в община Генерал Тошево. 32-ма общински съветници подкрепиха декларацията. „Ние, общинските съветници от Добрич се считаме за засегната страна, въпреки че обсъжданията не са адресирани пряко към нас. Категорично не подкрепяме реализацията на инвестиционното предложение на фирма „Русгеоком БГ”, касаещи находище Спасово и считаме, че ще повлияе изключително негативно на земеделието в региона. Имайки предвид огромния риск, който крие реализацията на инвестиционното предложение и оскъдната информация за неговата реализация, ние се обявяваме против тази неприсъща, вредна и с нищо не допринасяща за развитието на региона дейност”, пише в декларацията.\n\n\n                    ", "date": "2017.10.31", "title": "Референдум за газа в Добруджа на 17 декември"}
{"url": "http://www.monitor.bg/a/view/42954-%D0%98%D0%B2%D0%BE-%D0%9F%D1%80%D0%BE%D0%BA%D0%BE%D0%BF%D0%B8%D0%B5%D0%B2-%D0%91%D1%80%D0%B0%D0%BA-%D0%BF%D0%BE-%D1%81%D0%BC%D0%B5%D1%82%D0%BA%D0%B0-%D1%81-%D0%A5%D1%80%D0%B8%D1%81%D1%82%D0%BE-%D0%98%D0%B2%D0%B0%D0%BD%D0%BE%D0%B2/", "text": "\n                    7 януари 2017 г. В Sofia Event Center, който се намира на третия етаж на сградата на мол „Парадайс” в София, кипи оживление. Странно място за учредяването на политическа партия. Още по-странно е посланието, съдържащо се в проектоустава на „Да, България”. Там пише: „Вярваме, че изправяйки се срещу престъпността и корупцията в управлението, можем да предложим на младите хора в България бъдеще, а на нашите родители – достойно настояще.” В залата видимо присъстват доста хора, които дължат настоящето си на своите родители, част от номенклатурата на България по комунистическо време. Днес тези хора се изкарват първи борци срещу комунизма, при все че са наясно, че такъв строй у нас никога не е имало. При все че преди сакралната дата 10 ноември 1989 г. са живели доста добре. Много от тях са гребали с пълни шепи от облагите, с които са се ползвали семействата им. Някои са получили шанса да учат и работят в чужбина по време, в което такава възможност се даваше само на привилегировани. Днес същите тези хора се представят за нещо, което не са. Играят по тънката струна на всички онези българи, които наивно вярваха, че демокрацията означава да се сложи край на привилегиите и да се даде равен шанс на всички. Децата на червената номенклатура размахват знамето на антикомунизма, което е грозно, фалшиво и нагло. „Желаем да възпитаме децата си в родолюбие, да им завещаем горда и достойна България”, надуват фанфарите учредителите на новата мол партия.В залата прекалено очебийно липсва един човек. Както ще стане ясно по-късно от стенограмата „АРГО-гейт“, той предпочита да дирижира задкулисно оркестъра от клакьори и подставени лица. Нарочно се е скрил, за да не свързват с него партията на новия лидер, когото си е избрал – проваления правосъден министър Христо Иванов.„Искаме да бъдем солидарна общност от граждани, независимо дали живеем в страната или извън нейните предели. За нас това е истински патриотизъм”, пише в проектоустава. Залата аплодира бурно Христо Иванов, който заявява в речта си, че има списък от далавери, които „незабавно трябва да бъдат разтурени”, и това е първото нещо, което ще направи партията „Да, България”, която се учредява в момента в София. „Това са далавери, които всеки от нас много добре знае. Но ние не говорим просто за противодействие на корупцията. Ние много добре знаем как точно функционира корупцията в България и какво трябва да се направи, за да да я спрем”, казва Христо Иванов. И в наситения с ентусиазъм въздух на учредителното събрание оставя висящ въпросът – ще бъдат ли разтурени незабавно скандалните сделки за приватизацията на „Каолин” и „Винпром Дамяница”, или всичко това е само прах в очите на хората. Колкото и пропуски да има в биографията си Христо Иванов – да не забравяме, че един от първите скандали, който гръмна около него в министерския му период, бе свързан със спрените му адвокатски права. Но с юридическото си образование той е наясно, че точно най-мръсните сделки на прехода няма как вече да бъдат разтурени. Пито-платено!Да направим един бърз преглед на опитите в годините на диригента в сянка Прокопиев да се отърка във властта, защото точно това е една от характеристиките на олигархията. В тълковния речник значението на думата е пределно ясно: „Политическо и икономическо господство на неголяма монополистическа група.” С други думи – далавераджии на високо ниво, които са получавали и претендират за още облаги.„Отношенията ми с Иво Прокопиев са единствено и само лични.“ Това заявява през март 2001 г. в предаването „На четири очи“ агнешкия крал Никола Николов. През годините и двамата с розовобузото му другарче с номенклатурно минало се придържат към тезата, че между тях няма нищо повече от приятелство по разградска линия. Николов упорито отрича и съществуването на кръга „Агнешки главички”, който според него бил само на кулинарна основа. Прокопиев пък подчертава, че не иска да има нищо общо с политиката. Но олигархът с розовите бузи няма нищо против да реди фигурки по дъската, надявайки се поне една от тях да се окаже цар.Практиката показва, че Прокопиев лъже, когато се дистанцира (на думи!) от политиката. Кръгът “Капитал” се намърдва под крилото на синьото управление още през 1997 г. Тогава Иво Прокопиев влиза в икономическия съвет към президента Петър Стоянов, който е създаден, за да подпомага работата на назначеното от държавния глава служебно правителство на Стефан Софиянски. След парламентарните избори, спечелени от СДС, президентският съвет приключва работата си.След това Харманджиев и Прокопиев стават неофициални съветници на новия кабинет, съставен от Иван Костов. През този период двамата имали почти неограничен достъп до сградата на „Дондуков” 1 и до канцеларията на министър-председателя, според публикации в пресата.От същата 1997 г. датира и близкото приятелство на Харманджиев и Прокопиев с разградския депутат и шеф на икономическата комисия в 38-ото народно събрание Никола Николов. „Аз лично го познавам някъде от 1997 г., Филип го познава малко след това. Имаме нормални и добри връзки, бих казал дори приятелски, но в никакъв случай бизнес” - това обясни самият Прокопиев, след като през 2000 г. прокуратурата извика на разпит Николов за приватизацията на „Каолин” и други предприятия.По-късно Прокопиев направи и друго признание: “Като публични фигури в много от нещата, които икономическата комисия в парламента е правила, изобщо в много от икономическите програми, които са били обсъждани, сме участвали и ние с Харманджиев.” Както се казва – без коментар!След изборната загуба на СДС кръгът “Капитал” се ориентира към новата власт. Групата около издателите на вестниците “Капитал” и “Дневник” управлява ценни книжа и акции на вицепремиера и социален министър Лидия Шулева за84 191 лева. Според собствената й декларация в публичния регистър тя притежава облигации на стойност 57 000 лв. в завода за кварцов пясък “Каолин”. Офшорката ECM Holdings LTD от остров Ман пък притежава 10% от акциите на „Винпром Дамяница”, чийто изпълнителен директор е Филип Харманджиев.Стъпка по стъпка – в наши дни задкулисните сценарии на „Агнешките главички“ ни отвеждат и до поредния политически проект, в който те се дънят.6 август 2014 г. Тогавашният президент Росен Плевнелиев назначава Христо Иванов за служебен заместник министър-председател по правосъдие, вътрешен ред и сигурност и служебен министър на правосъдието в кабинета на премиера Георги Близнашки. После под натиска на менторите си от ДСБ Радан Кънев и Атанас Атанасов на 8 ноември 2014 г. Иванов е избран от Народното събрание за министър на правосъдието във второто правителство на Бойко Борисов. Току-що назначен за служебен министър и едва започнал работа на високия пост, Христо Иванов е заловен по анцуг на летището. Твърди, че си е взел отпуск, за да нагледа бременната си съпруга. Това не е нито първото, нито ще е последното пренебрегване на служебните му задължения.Майка му Мария е родена в Москва в семейство на български комунисти. Мария Бойкикева е изключително близка с дъщерята на комунистическото величие Вълко Червенков. В навечерието на детронирането на Тодор Живков Бойкикева оглавява Клуба за подкрепа на преустройството. И до наши дни Мария Бойкикева е член на БСП. Христо Иванов е третото дете в семейството. По-голямата му сестра е историк, работи в БАН. В годините на социализма Христо Иванов израства в блок на служители на ДС. В зората на демокрацията обаче начетеният Иванов успява да бъде вербуван от западните идеи и е пратен да се обучава в САЩ по програма „Фулбрайт”.Кариерата на комунистическото отроче всъщност е образцова, като по учебник. Полетът му към властта е шеметен. Без нито ден трудов стаж и със спрени адвокатски права, лишен от правото да упражнява адвокатска професия за периода от 28 март 2014 г. до 28 септември 2014 г., Христо Иванов не изглежда идеалният вариант за правосъден министър. Нищо чудно, че като министър този човек, дошъл буквално от нищото, показва непрекъснато симптоми на некомпетентност.В периода 2006 - 2011 г. Христо Иванов печата в различни издания разкази, които подписва с фамилията на майка си - Бойкикев. Във визитката му за в. „Сега“, където през 2008 г. е публикуван разказът му „Дарът“, е отбелязано: „Учил е богословие, завършил е право в СУ \"Св. Климент Охридски\". Работил и като строителен работник.“ Там няма и ред за юридическите му компетентности, но това, както можем да предположим, е въпрос на приоритети.Като министър Бойкикев заменя разказите с доноси. Целта на Прокопиевия фаворит е да обязди Темида с два хода. С първия – да подчини прокуратурата на Народното събрание, за да може всеки главен държавен обвинител, дръзнал да разнищва афери по високите етажи на българската политика, незабавно да бъде отстрелян от депутатите чрез импийчмънт. С другия удар иска просто да ликвидира сегашния Висш съдебен съвет – кадровия орган на Темида, да го подмени със свои хора, идващи най вече от грантовия Съюз на съдиите в България, и чрез атаката срещу конституцията да ограничи независимостта на съдебната власт. При това в пълно противоречие с изискванията на Венецианската комисия. В безумните си идеи Христо Иванов стига дотам, че в Закона за съдебната власт залага правото на министъра на правосъдието да предлага назначаването и отзоваването на ръководители на прокуратурата, като лишава главния прокурор от това право. За да извърши подмяната, Иванов водеше и непрестанна война с ВСС„Къде ми е претенцията за правосъдния министър Христо Иванов? Когато излезеш и кажеш: „Аз съм единственият, който може да направи правосъдната реформа”, това е обида към останалите парламентарни групи. Това не може да се случи така! Вместо да търсим обединение, Христо Иванов всеки ден влиза във войни… Но и без петел съмва.” Тези думи на министър-председателя Бойко Борисов, изречени в една събота в „Панорама”, са ясен знак, че дните на Христо Иванов и опитът му да обязди Темида заедно с най-близкото си политико-икономическо обкръжение вече са преброени. Без „петела в правосъдното министерство” осъмнахме на 9 декември 2015 г., когато Христо Иванов си подаде оставката, за да се запъти, както стана ясно по-късно, към „голямата политика”.На учредителното събрание на „Да, България” на 7 януари 2017 г., гордо придружен от цонки и берберянки, Христо Иванов бие тъпана: „На война се казва - „за един бит давам двама невлизали в бой”. Аз ви казвам – за всеки един от вас, с трудния опит на самотна смелост и борба или дори просто устояване, без да се пречупиш срещу мафията във всички отделни сектори, давам по пет олигархични търтея, угоени в гарантираната си безнаказаност.” Но поне един от тези угоени в гарантираната си безнаказаност търтеи не му боде по никакъв начин очите. И „АРГО-гейт“ ще освети истината за това.\n                    ", "date": "2017.10.31", "title": "Иво Прокопиев: Брак по сметка с Христо Иванов"}
{"url": "http://www.monitor.bg/a/view/7756-3000-%D1%81%D0%BD%D0%B5%D0%B3%D0%BE%D1%80%D0%B8%D0%BD%D0%B0-%D0%B3%D0%BE%D1%82%D0%BE%D0%B2%D0%B8-%D0%B7%D0%B0-%D0%B7%D0%B8%D0%BC%D0%B0%D1%82%D0%B0/", "text": "\n                    Около 3000 снегорина вече са готови за зимата и чакат първия сняг. Това стана ясно от думите на министърът на регионалното развитие и благоустройството Николай Нанков на брифинг. От тях някои участват в ремонти по републиканските пътища, но по договор трябва да са налични за почистване в рамките на 24 часа.\n\nОрганизацията за зимно поддържане на пътищата се въвежда от 1 ноември. Всички областни пътни управления са с налични над 60% материали. „Имаме абсолютна готовност за посрещане на зимния сезон“, бе категоричен той.\n\nПо думите му техниката е налична на 100%. Освен това непрекъснато се следи и прогнозата за времето, за да „имаме готовност в рамките на 24 часа да осигурим необходимата организация, където има дефицит на техника“, каза министърът и призова всички шофьори да сменят гумите си от летни на зимни.\n\nРегионалният министър уточни, че указанията на всички директори на областни дирекции са където има предпоставки да се затварят пътни участъци до нормалното осигуряване на пропускливост в тези участъци, за да няма бедстващи граждани.\n\nФинансовият ресурс, който е заделен за зимно почистване е в рамките от 60 млн.лв. до 80 млн. лв. Ако пък останат пари те ще се използват за ремонт на пътни участъци догодина.\n\nОт своя страна Михаил Рашков, директор Дирекция „Поддържане пътната инфраструктура“, обясни, че има санкционирани фирми през миналия зимен сезон. Стойността на санкциите варира от 10 000 до 40 000 лв. месечно. „Санкционирахме фирмата, отговаряща за Смолян през юни затова, че не си е почистила пясъка след зимния сезон. Искаме да изпреварим снега и затова искаме действията ни с метеоролозите да бъдат много бързи“, каза още Рашков.\n\nОтносно тол системата, Нанков обясни, че има постъпили две жалби. „Изискали сме принудително изпълнение пред КЗК да се произнесе, за да може да пристъпим към сключване на договор. Очакваме до края на годината да имаме избран изпълнител и през 2018 г. да сме я въвели системата“, допълни той.\n                    ", "date": "2017.10.31", "title": "3000 снегорина готови за зимата"}
{"url": "http://www.monitor.bg/a/view/65549-17-%D1%81%D0%B0-%D1%80%D0%B0%D0%BD%D0%B5%D0%BD%D0%B8%D1%82%D0%B5-%D0%BE%D1%82-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B8%D1%80%D0%B0%D0%BB%D0%B8%D1%8F-%D0%B0%D0%B2%D1%82%D0%BE%D0%B1%D1%83%D1%81-%D0%BD%D0%B0-%D0%A2%D1%80%D0%B0%D0%BA%D0%B8%D1%8F-%D1%82%D1%80%D0%B8%D0%BC%D0%B0-%D1%81%D0%B0-%D0%B2-%D0%B1%D0%BE%D0%BB%D0%BD%D0%B8%D1%86%D0%B0-%D0%9E%D0%B1%D0%BD%D0%BE%D0%B2%D0%B5%D0%BD%D0%B0/", "text": "\n                    17 души са пострадали при катастрофата с преобърналия се автомагистрала „Тракия“ автобус, трима от тях са останали под лекарско наблюдение.Това съобщиха от пресцентъра на МВР.13 души са били откарани за преглед в ямболска болница, а четирима в бургаско лечебно заведение. От тези в Бургас един човек е оставен за наблюдение, а другите са изписани. В Ямбол двама пострадали са оставени под наблюдение, а останалите са прегледани и освободени.11 души не са били с наранявания и са продължили по маршрута си с друг осигурен автобус. Извършен е оглед на мястото от дежурна оперативна група. Има образувано по случая досъдебно производство. Продължават работите по изясняване на факти и обстоятелства. Пътнически автобус се преобърна на автомагистрала \"Тракия\". Сигналът за пътния инцидент е получен в полицията към 22.00 часа снощи. По първоначални данни, на автомагистрала “Тракия”, на територията на ОДМВР-Ямбол, в района на Стралджа, автобус с 31 пътници, пътувал в посока към Бургас, е излязъл извън пътното платно и се е преобърнал. Няма загинали и тежко пострадали. Пътниците бяха транспортирани за преглед. На мястото на инцидента са били екипи на Пътна полиция.Колкото са пътниците, толкова и версиите. Така реагира управителят на \"Юнион Ивкони\" Георги Атанасов.Първата версия е била, че автобусът е засечен от лек автомобил. Във вторник сутринта по-актуални станаха версиите, че шофьорът е заспал, че преди това е бил на друг курс. Атанасов заяви, че шофьорът е притеснен и уплашен от случая  и не дава ясна информация.Според информационните масиви на дружеството шофьорът е седнал зад волана в 17 ч, а преди това е бил в почивка. Не е отразено да е сменял преди това колега. Атанасов обаче каза, че не може да отрече или да потвърди тази версия, в момента правят вътрешна проверка.Ще се проверява времето за почивка на конкретния водач, пътни листи, график, както и тахографите 28 дни назад, за да се види дали има натрупване на умора. Вероятно ще се търсят и камери и ако е имало такива в района, да се разбере какво точно е станало. \n\n\n                    ", "date": "2017.10.31", "title": "17 са ранените от катастрофиралия автобус на „Тракия\", трима са в болница (Обновена)"}
{"url": "http://www.monitor.bg/a/view/16305-%D0%9D%D0%B5%D0%B2%D1%8A%D0%B7%D0%BC%D0%BE%D0%B6%D0%BD%D0%BE-%D0%B5-%D0%B4%D0%BE-%D0%B2%D1%81%D0%B5%D0%BA%D0%B8-%D0%BB%D0%B5%D0%BA%D0%B0%D1%80-%D0%B4%D0%B0-%D0%B8%D0%BC%D0%B0-%D0%BF%D0%BE%D0%BB%D0%B8%D1%86%D0%B0%D0%B9/", "text": "На агресията не бива да се отговаря с агресия * В страната все още има отделения, в които няма дори паникбутони\n                    - За съжаление, агресията вече е проблем за цялото общество. Това не е характерно само за нашата страна. У нас обаче все още няма точен анализ защо ни нападат дори преди да сме направили каквото и да било за състоянието на пациента. За мен причината се корени както в обществото, така и в пациентите, но и в самите нас като лекари. Ние обаче правим всичко по силите си в създалата се ситуация. Знаете, че кадрите не са достатъчни, за да обслужват огромния брой спешни повиквания. Не се преценява и рискът за нашите екипи, но ние няма как да повлияем на тези фактори. Пациентите пък от своя страна продължават да имат големи очаквания спрямо нас. Не говоря за тези, които са под влияние на различни наркотични вещества, алкохол или заболявания, които водят до психомоторна възбуда. Обикновено за тях сме подготвени. Тук имам предвид пациенти, които са недоволни от обслужването. Смятам, че никой не говори с хората за проблемите, ни им задават въпроса защо се държат по този начин с нас. Не бива да разчитаме само на превенция, не може до всеки един екип да се движи полицай. Това го няма никъде никъде по света, не е редно да го има и у нас. Това, че агресорите ще бъдат осъдени, също няма да помогне. Според мен трябва да се потърси помощ от медиатори, за да се реши конфликтът между нас и пациентите. Нека вземем предвид последния случай на агресия в „Пирогов“. Ако пациентът настина се е самоубил, след като е нанесъл побой над медицинската сестра, имаме сериозен проблем. Тук става дума за човек с агресивно поведение, който системата не е успяла да излекува. Не забравяйте, че тази агресия можеше да е насочена и към други хора.- В „Пирогов“ твърдяха, че са увеличили броя на полицаите. Въпросът е защо не са били в отделението, където има агресивен пациент. Сега отново се чуват обещания за паникбутони. В колко спешни отделения обаче има паникбутони в джобовете на персонала? Няма как с нас непрекъснато да се движи полицай. Като че ли всичко се прави кампанийно, когато станем свидетели на поредния случай. Какво се случи с обещаното видеонаблюдение? Въпросите са много, затова казах, че трябва да се търси специализираната помощ на психолози и медиатори, за да се разбере кои са причините за това агресивно поведение. В никакъв случай на агресията не може да се отговори с агресия.- В никакъв случай не съм съгласна. Няма как да бъдем обучавани, защото повечето сме на възраст 45-50 години. Няма как да реагираме. А и на агресия не се отговаря с агресия. Все пак трябва да имаме някаква защита, например да ни се осигурят паникбутони. След като е възможно във всяко такси да има такива, защо не може да има във всяка линейка или пък в джоба на всяка медицинска сестра. Това се говори отдавна, но според мен не е въведено никъде. Дори в страната има спешни отделения, в които изобщо няма паникбутони. Там колегите нямат никаква защита срещу агресорите. Говореше се и че ще имаме радиостанции и джипиес устройства, но няма такива. Тези радиостанции са практика в Румъния, Турция, Гърция, но у нас не се използват.- За съжаление, тези случаи зачестиха през последните години. В системата съм от 1995 година. В началото, когато бях млад и неопитен лекар, съм работила дори в много по-отдалечени филиали. Посещавала съм адреси в гетата, но едва преди две години имаше случай на саморазправа с мен. Масово колеги в страната разказват, че агресията е зачестила през последните години. Обясненията са две. Първо, самото общество стана агресивно. Вече масово се посяга не само на лекари, но и на учители, на полицаи. Хората се бият на пътя заради отнето предимство. Второ, защото има проблеми в здравеопазването. В момента върху спешната помощ има огромен натиск от пациенти, които не са спешни състояния, защото няма къде да отидат. Те или не са здравно осигурени, или не могат да намерят личния си лекар. Затова хората нямат избор и търсят нас. През последните години нарасна и проблемът с наркотичните зависимости и употребата на алкохол, което води до агресивно поведение. Но това не означава, че трябва да работим с бронежилетки и полицаи. Затова обществото ни трябва да намери причините и да потърси помощта на специалисти. Необходимо е да се говори с пациентите кои случаи са спешни и кои не, за да знаят кога да търсят помощта на колегите. И когато не я получават толкова бързо, колкото им се иска, да се замислят дали имат нужда от нея. Много често спешна помощ се търси за състояния с давност от 1-2 седмици.- В момента се изготвя проект за финансиране от 160 млн. лева, които трябва да бъдат предназначени за модернизацията на спешна помощ. Знаете обаче, че министърът на здравеопазването ген. проф.Николай Петров подаде оставка и аз няма как да знам какви нагласи спрямо спешната помощ ще има следващият му колега. А и бих искала да изтъкна, че за малкото време, което министър Петров беше на този пост, успя да подготви пренаписването и общественото обсъждане на стандарта по спешна медицина и той бе приет в петък. Това е изключително важно за нас, защото без него няма как да стартират процесите на модернизация. Трябва да се знае какви са изискванията за оборудване на отделенията, за квалификацията на персонала, иначе няма как да очакваме да ни се отпускат европейски средства. Така че това беше нещо наистина положително. Но за да потръгнат нещата, трябва да има диалог между нас и пациентите. Би трябвало обаче и да се дава малко повече публичност и на случаите, в които спасяваме човешки животи. Затова разчитаме на помощта на вас, представителите на медиите.- Преди една година Министерският съвет прие постановление, с което се създаде такъв Национален център за обучение и квалификация. Преди една седмица бе назначен и директор, но не е ясно кога ще стартира работата си този център и с какъв персонал ще разполага. Идеята е много добра, в него може да се обучават екипи от извънболнична и болнична помощ за прилагането на триажа, обучението за медицинския контрол, което е заложено в стандарта. Освен това този център може да бъде и медиаторът между нас и пациентите. Може да разяснява на хората кое състояние е спешно и кое не, кога трябва да проявят търпение. Може да се въведе и т.нар. диспечерска консултация и гражданите да се обучават как да оказват спешна долекарска помощ, за да се поддържат жизнените функции на пациентите до пристигането на екипите. По света спасяването на човешкия живот не е кауза на спешните медици, а на всички, които са свидетели на случващото.  \n\n\n                    ", "date": "2017.10.31", "title": "Невъзможно е до всеки лекар да има полицай "}
{"url": "http://www.monitor.bg/a/view/77814-%D0%94%D0%B6%D0%B5%D0%B9%D0%BC%D1%81-%D0%9C%D0%B0%D1%82%D0%B8%D1%81-%D0%98%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0-%D0%B8-%D0%90%D0%BB-%D0%9A%D0%B0%D0%B9%D0%B4%D0%B0-%D1%81%D0%B0-%D0%BA%D0%B0%D1%82%D0%BE-%D1%80%D0%BE%D0%BA-%D0%B3%D1%80%D1%83%D0%BF%D0%B8/", "text": "\n                    Терористичната групировка \"Ислямска държава\" и екстремистката мрежа Ал Кайда се държат като рок-групи - ту се разделят, ту се събират, променят имената си. Това заяви ръководителят на Пентагона Джеймс Матис на изслушване в комисията по външни работи на Сената, посветено на използването на военна сила от САЩ зад граница,.\nСенаторите поискаха да разберат от Матис на какви основания той използва разрешението на Конгреса от 2001 г. за използване на военна сила. Въпросът е в това, че този документ разрешава на президента на САЩ да води военни действия срещу Ал Кайда без да уведомява законодателите.\n\nЧленовете на комисията изразиха удивление защо Пентагонът се ръководи от даденото разрешение при воденето на бойни действия срещу \"Ислямска държава\", която е \"скъсала всички отношения с Ал Кайда, пояснява агенцията.\n \nТой посочи, че става дума за свързани помежду си групи. По думите му САЩ воюват с групировки, които очевидно се ръководят от едни и същи хора, намират се в един и същ район, и имат сходни идеологически принципи.\n                    ", "date": "2017.10.31", "title": "Джеймс Матис: \"Ислямска държава\" и \"Ал Кайда\" са като рок групи"}
{"url": "http://www.monitor.bg/a/view/19167-%D0%A1%D0%BF%D0%B8%D1%80%D0%B0%D1%82-%D0%9A%D1%8A%D1%89%D0%B0-%D0%BE%D1%82-%D0%BA%D0%B0%D1%80%D1%82%D0%B8/", "text": "\n                    Ден, след като Кевин Спейси бе обвинен за сексуален тормоз от свой колега, стрийминг платформата Netflix оповести решението си да прекрати сериала с негово участие „Къща от карти“. Това ще се случи догодина, след като бъде излъчен предстоящият шести сезон от поредицата. В нея на Спейси е поверена главната роля - на властолюбивия политик Франк Ъндърууд. Въпреки спекулациите, че именно разкритията за непристойното поведение на холивудския ас и неговата сексуална ориентация са допринесли за спирането на „Къща от карти“, говорителката на Netflix Карън Бараган бе категорична, че решението е взето още преди няколко месеца. Възможно е обаче в платформата да се завърти спин-оф на сериала.Междувременно стана ясно, че Международната академия за телевизионни изкуства и науки няма да връчи едно от почитните си „Еми“-та на Спейси, както бе обявено през юни. \"На фона на скорошните събития организацията няма да почете Кевин Спейси с приза на учредителите на тазгодишните награди“, се посочва в изявлението на организацията.Припомняме, че световноизвестният актьор призна, че е хомосексуалист, след като Антъни Рап го обвини в сексуално посегателство. В интервю той разкри, че навремето се е сприятелил със Спейси, докато двамата участвали заедно в постановка на Бродуей. Рап, тогава 14-годишен, е бил на парти в апартамента на 26-годишния си колега. В края на вечерта Спейси го е отвел в спалнята, положил го е леглото си и се е качил върху него. Антъни Рап споделя още, че е останал с впечатлението, че Спейси е пиян и е успял да се измъкне от апартамента. „Честно, не си спомням за тази среща. Излиза, че тя е била преди 30 години. Моите най-близки знаят, че съм имал отношения както с мъже, така и с жени. Сега реших да живея като гей“, коментира от своя страна звездата от „Работещо момиче“.\n\n\n                    ", "date": "2017.10.31", "title": "Спират „Къща от карти“"}
{"url": "http://www.monitor.bg/a/view/58010-%D0%A1%D0%B5%D0%BB%D0%B5%D0%BD%D0%B0-%D0%93%D0%BE%D0%BC%D0%B5%D1%81-%D1%81%D0%B5-%D1%80%D0%B0%D0%B7%D0%B4%D0%B5%D0%BB%D0%B8-%D1%81-%D0%A3%D0%B8%D0%BA%D0%B5%D0%BD%D0%B4/", "text": "\n                    Поп звездата Селена Гомес сложи край на 10-месечната си връзка с певеца Абел Тесфайе, по-известен на меломаните с псевдонима си Уикенд. „Разстоянието ги раздели. Той беше на турне, докато тя стоеше в Ню Йорк. В момента Уикенд гради империя, отдал се е максимално на професията“, разкрива източник, близък до доскорошните влюбени, пред E! News.Според спекулациите обаче Тесфайе, който отскоро налива основите на комикс по песента му Starboy, е изпитвал ревност заради запазеното приятелство между Гомес и Джъстин Бийбър. Двамата бяха засечени на посещение в църква само преди няколко дни. „Семейството на Селена е също строго против взаимоотношенията й с Джъстин, защото той й донесе много тъга“, допълват още запознати.Само преди дни Селена вдигна завесата и за един от най-трудните периоди в живота й – бъбречната трансплантация, на която неин донор стана съквартирантката й - актрисата Франча Райса. „Бъбреците ми отказаха напълно, вследствие на лупуса. Бях изгубила надежда, списъкът с чакащи за трансплантация беше запълнен в следващите най-малко 7 години. Не исках да моля никого за такава услуга“, разкрива изпълнителката на Bad Liar. Райса сама предложила да се подложи на хирургическата интервенция, която не протекла без усложнения. „Когато се събудих от упойката, започнах да дишам учестено. Лекарите ми казаха, че бъбрекът се е обърнал вътре в тялото ми и се наложи нова шестчасова операция“, обясни още старлетката на „Дисни“.\n\n\n                    ", "date": "2017.10.31", "title": "Селена Гомес се раздели с Уикенд"}
{"url": "http://www.monitor.bg/a/view/13184-%D0%A0%D0%B0%D0%B7%D1%81%D0%BB%D0%B5%D0%B4%D0%B2%D0%B0%D1%82-%D0%B8%D0%B7%D0%B2%D1%80%D0%B0%D1%89%D0%B5%D0%BD%D0%B8%D1%8F-%D0%BD%D0%B0%D0%B4-%D0%BC%D0%BB%D0%B0%D0%B4%D0%B8%D1%82%D0%B5-%D1%84%D1%83%D1%82%D0%B1%D0%BE%D0%BB%D0%B8%D1%81%D1%82%D0%B8/", "text": "Вкарали Пол Скоулс в сушилня, той получил астма\n                    Унизителни практики в клубовете, стигащи и до сексуални извращения, разследва Футболната асоциация в Англия. Става въпрос да извращения над млади играчи, които датират още от времето, когато Дейвид Бекъм е бил кандидат за фамозния юношески тим на „Манчестър Юнайтед” през 1992 г. Церемониите са били организирани от „старите кучета”.Самият Бекъм, за да бъде приет в отбора, е трябвало да симулира сексуални действия с портрет на Клейтън Блекмор от мъжкия отбор.„Всеки от нас трябваше да премине специален ритуална посвещаване, за да влезе в младежкия отбор, казва самият Бекъм. - Определено беше нещо, което не бих искал да преживея отново.”Гари Невил също трябвало да изпълни имитационните движения спрямо портрета на Блекмор, след което му се наложило и дибидюс гол да се опитва да уцели топката с глава, увита в хавлиена кърпа.42-годишният сега Ники Бът пък, който в момента ръководи академията за таланти на „Манчестър Юнайтед”, е трябвало да прекара цял един мач, заключен в едно от шкафчетата на играчите в съблекалнята. Не по-лека е била гаврата с връстника му Пол Скоулс, който бил набутан в сушилнята, в която съхнели екипите на отбора и в резултат на прекараните няколко часа там получил астма. Някогашният изгряващ ас на Червените дяволи Роби Савидж (43) пък трябвало симулира секс с четка за миене на пода. Сега Футболната асоциация на Англия започна разследване на подобни унизителни практики, ръководено от Клайв Шелдън. Повод стана признание на бившия играч на „Стоук Сити” Джордж Блексток, който твърди, че бил сексуално малтретиран с вратарска ръкавица, след като в съблекалнята поднесъл на по-възрастните си съотборници чай, който бил изстинал. Блексток беше подал оплакване по този случай през 2008 г., но от Кралската прокуратура му отговориха, че няма достатъчно доказателства за случката.По-късно Блексток заведе дело срещу „Стоук” и вратаря Питър Фокс. 60-годишният сега Фокс и клубът бяха оправдани от съда в Престън през 2015-а. Сега обаче те са разследвани от ФА.„Искрено се радвам, че най-сетне някой разследва неща, които превръщат живота на младите играчи в ад”, каза Блексток. Случаите с Бекъм, Скоулс, Бът и Савидж няма да бъдат разглеждани.\n\n\n                    ", "date": "2017.10.31", "title": "Разследват извращения над младите футболисти"}
{"url": "http://www.monitor.bg/a/view/83432-%D0%93%D1%80%D0%B8%D1%88%D0%BE-%D0%BE%D0%B1%D1%8F%D0%B2%D0%B8-%D1%81-%D0%B2%D0%B8%D0%B4%D0%B5%D0%BE-%D1%83%D1%87%D0%B0%D1%81%D1%82%D0%B8%D0%B5%D1%82%D0%BE-%D1%81%D0%B8-%D0%BD%D0%B0-%D1%82%D1%83%D1%80%D0%BD%D0%B8%D1%80%D0%B0-%D0%B2-%D0%A1%D0%BE%D1%84%D0%B8%D1%8F/", "text": "Директорът Макнами: Мислех, че спирка „Г.М. Димитров“ е на него\n                    Първата ни ракета Григор Димитров обяви чрез видео обръщение към всички българи, че ще защитава титлата си от турнира „Garanti Koza София Опън“ догодина. Надпреварата за трета поредна година ще се проведе в зала „Арена Армеец“ от 4 до 11 февруари. Тя е от сериите ATP 250 и е с награден фонд над 500 000 евро.\"Много се радвам да споделя това съобщение, че отново през февруари следващата година ще играя в \"Армеец\". Нека взема още една титла. До края на сезона остават още няколко турнира, после е време за почивка. Благодаря ви за подкрепата!\", заяви във видеото Димитров.Директорът на турнира – австралийската легенда Пол Макнами заяви, че едно от основните неща, с което са успели да убедят Димитров да участва отново, е била огромната емоция да играе на родна земя, обичта и подкрепата на публиката. Освен това той има да защитава и 250 точки за световната ранглиста след спечелената титла тази година.\"Григор не беше изпитвал такава емоция, не беше чувствал досега такава връзка с феновете. Освен това след София той имаше толкова добра година и е логично за играчите да се опитват да следват стъпките си от предишния сезон\", каза Макнами.\"Димитров от понеделник ще бъде най-малко шести в света, ще участва на финалния турнир на ATP в Лондон и може дори да се изкачи на четвъртото място в ранглистата. През 2017 г. направихме един от най-добрите турнири от сериите ATP 250 с посещаемост от над 50 хиляди души. Сега ще дойде бъдещият номер 4 в света, какво повече да искаме!\", допълни той.Австралиецът се пошегува, че като пътувал с метрото в София, помислил, че спирката „Г.М. Димитров“ е кръстена на най-добрия ни тенисист.\"Този турнир е първият, който ще може да покаже блясъка на нашата столица пред Европа и пред света в годината на нашето председателство на Съвета на Европа и когато сме домакини на още световни първенство и купи. Той допринася за огромния напредък в българския тенис не само при професионалистите, но и при подрастващите“, заяви министърът на спорта Красен Кралев.Билетите за турнира ще бъдат пуснати в продажба на 1 ноември. Децата до 14 г. ще гледат мачовете от първия ден безплатно. При закупуване на седмичен билет от осем дни цената е такава, че първите четири излизат безплатно.Догодина ще е последното издание на надпреварата, а за продължаване на договора ще трябва да се преговаря със собствените на правата на турнира от Дубай, съобщи президентът на БФТ Стефан Цветков.\n\n\n                    ", "date": "2017.10.31", "title": " Гришо обяви с видео участието си на турнира в София"}
{"url": "http://www.monitor.bg/a/view/23534-%D0%A5%D0%B0%D0%BD%D0%B4%D0%B1%D0%B0%D0%BB%D0%B8%D1%81%D1%82%D0%B8-%D0%BF%D0%BE%D0%B7%D0%B4%D1%80%D0%B0%D0%B2%D0%B8%D1%85%D0%B0-%D0%9C%D0%B0%D1%80%D0%B0%D0%B4%D0%BE%D0%BD%D0%B0-%D1%81-%D0%BA%D0%BE%D0%BB%D0%B0%D0%B6/", "text": "\n                    Бившата звезда на аржентинския и световния футбол Диего Армандо Марадона получи доста странно поздравление по повод рождения си ден. То дойде в туитър от националната федерация по хандбал на Русия, като беше съпътствано от фото колаж с четири снимки, на които се вижда колко сръчно той борави с топката с ръце.\n\nКомбинацията от изключително остроумно подбраните снимки е съпроводена с текста: „Поздравяваме великия аржентински хандбалист Диего Армандо Марадона по повод неговия 57-и рожден ден!”\n\nПрипомняме, че по време на четвъртфинала от световното първенство по футбол през 1986 година между Аржентина и Англия (2:1) Марадона след скок във въздуха вкара топката с ръка във вратата на вратаря Питър Шилтън. Действието се разви пред очите на българския рефер Богдан Дочев, но независимо от това скандалният гол чеше признат и се превърна в победен за аржентинците. По-късно Дон Диего който беше обявен за най-добър футболист в турнира, заяви, че голът бил дело на Божията ръка.\n\nЧетири години по-късно в мача Аржентина – СССР (2:0) Марадона игра с ръка в собственото наказателно поле и спря топката да не влезе във вратата на аржентинците. Това нарушение също беше подминато.\n                    ", "date": "2017.10.31", "title": "Хандбалисти поздравиха Марадона с колаж"}
{"url": "http://www.monitor.bg/a/view/12968-%D0%9A%D0%B8%D1%82%D0%B0%D0%B9%D1%86%D0%B8-%D0%B2%D0%B7%D0%B5%D1%85%D0%B0-%D0%BF%D0%BE-35-%D0%BC%D0%BB%D0%BD-%D0%BF%D1%80%D0%B5%D0%BC%D0%B8%D1%8F/", "text": "\n                    Футболистите на третодивизионния китайски „Мейсян Тъчан“ получиха уникална премия от по 3,5 милиона долара на калпак. Тимът спечели промоция за втория ешелон на местния футбол и босовете решиха да развържат кесията в знак на признателност за усилията на играчите.В решаващия плейоф „Мейсян Тъчан“ победи с 1:0 „Шунчжен Ледман“ у дома и така с общ резултат 3:1 отборът си гарантира мястото във втората по сила дивизия в Китай. Парите за премията на футболистите били доставени директно в съблекалнята след последния съдийски сигнал от близки до ръководството на клуба. След като разделили бонуса помежду си, играчите на „Мейсян Тъчан“ публикуваха свои снимки в социалните мрежи, на които позират с тлъстите пачки.\n\n\n                    ", "date": "2017.10.31", "title": "Китайци взеха по $ 3,5 млн. премия"}
{"url": "http://www.monitor.bg/a/view/67217-%D0%97%D0%B0%D0%B1%D1%80%D0%B0%D0%BD%D0%B8%D1%85%D0%B0-%D0%BA%D0%BE%D0%BB%D0%B0%D0%BD%D0%B8%D1%82%D0%B5-%D0%BD%D0%B0-%D1%84%D0%B5%D0%BD%D0%BE%D0%B2%D0%B5%D1%82%D0%B5-%D0%BD%D0%B0-%D0%9D%D0%B0%D0%BF%D0%BE%D0%BB%D0%B8-%D0%B8-%D0%A1%D0%B8%D1%82%D0%B8/", "text": "\n                    Феновете на „Наполи“ и „Манчестър Сити“ получиха забрана да влизат с колани на утрешния мач от груповата фаза на Шампионска лига. Тя бе издадена от италианската полиция. Двубоят между двата тима, който ще се проведе на стадион „Сан Паоло“, е от 21:45 часа.Причина за забраната е инцидент от преди две седмици. Тогава фенове на „Наполи“ нападнаха в бар в Манчестър привърженици на „гражданите“ със самоделни оръжия, включително колани. При сблъсъците пострадаха няколко човека. В понеделник един от нападателите бе вкаран в затвора за 5 месеца, а още седем души получиха доживотна забрана за посещение на мачове.Освен за феновете, забраната за колани важи и за представителите на медиите. Единствените, които са изключени, са щабовете на отборите. Фенклубът на „Манчестър Сити“ пък определи решението на италианските власти, като „безумно“.„Това не е нормално. Знам, че местната полиция има проблем с феновете на „Наполи“, които използват коланите си като оръжие, но това никога не е било проблем в Англия. Имам чувството, че винаги се случва нещо такова в този турнир, и то винаги на феновете на „Манчестър Сити“. Първо ни забраниха да освиркваме, след това да ходим на стадиона, а сега дойде и това с коланите. Не мисля, че има смисъл в тази забрана“, заяви представителят на привържениците на „гражданите“ Кевин Паркър. \n\n\n                    ", "date": "2017.10.31", "title": "Забраниха коланите на феновете на „Наполи“ и „Сити“"}
{"url": "http://www.monitor.bg/a/view/63495-%D0%A5%D1%83%D0%B1%D1%87%D0%B5%D0%B2-%D0%B2%D0%B8%D0%BA%D0%BD%D0%B0-%D1%81%D0%B0%D0%BC%D0%BE-%D0%B5%D0%B4%D0%B8%D0%BD-%D0%BD%D0%BE%D0%B2-%D0%B7%D0%B0-%D0%BA%D0%BE%D0%BD%D1%82%D1%80%D0%BE%D0%BB%D0%B0%D1%82%D0%B0-%D0%B2-%D0%9B%D0%B8%D1%81%D0%B0%D0%B1%D0%BE%D0%BD/", "text": "\n                    Селекционерът на националния ни отбор Петър Хубчев не повика нови футболисти за контролата със Саудитска Арабия, която ще се играе на 13 ноември в португалската столица Лисабон. Наставникът явно е решил да не експериментира със състава, като единственият дебютант в списъка му от 20 играчи е Иван Минчев от „Славия“. Сред избраниците на Хубчев няма нито един играч на „Левски“, отново няма и нито един от шампиона „Лудогорец“. Прави впечатление, че селекционерът дава нов шанс на Михаил Александров, след като една година не разчиташе на услугите му, както и на Георги МилановВ групата са включени едва четирима защитници, като поради различни причини отпадат Божидар Чорбаджийски от ЦСКА-София, Страхил Попов („Касъмпаша“) и Петър Занев („Амкар“), които бяха в състава за изминалите световни квалификации през октомври срещу Франция и Люксембург.Тимът ще се събере на лагер на 8 ноември от 12:30 ч. на Националната футболна база в Бояна. Пламен Илиев („Астра“, Румъня), Благой Макенджиев („Пирин“-Благоевград). Васил Божиков („Слован“, Словакия), Николай Бодуров (ЦСКА-София), Цветомир Панов („Ботев“-Пловдив), Антон Недялков (ЦСКА-София). Александър Цветков („Черно море“), Станислав Манолев (ЦСКА-София), Ивайло Чочев („Палермо“, Италия), Симеон Славчев („Лехия“-Гданск, Полша), Георги Костадинов („Макаби Хайфа“, Израел), Мартин Райнов („Берое“), Михаил Александров („Арсенал“-Тула, Русия), Тодор Неделев („Ботев“-Пловдив), Ивайло Димитров („Славия“), Иван Минчев („Славия“), Ивелин Попов („Спартак“-Москва, Русия), Георги Миланов (ЦСКА-Москва, Русия) Спас Делев („Погон“-Сшчечин, Полша), Андрей Гълъбинов („Дженоа“, Италия). \n\n\n                    ", "date": "2017.10.31", "title": "Хубчев викна само един нов за контролата в Лисабон"}
{"url": "http://www.monitor.bg/a/view/45358-%D0%A2%D0%BE%D1%82%D0%BD%D1%8A%D0%BC-%D0%B2%D0%B4%D0%B8%D0%B3%D0%BD%D0%B0-%D0%9A%D0%B5%D0%B9%D0%BD-%D0%B7%D0%B0-%D0%BC%D0%B0%D1%87%D0%B0-%D1%81-%D0%A0%D0%B5%D0%B0%D0%BB-%D0%9C/", "text": "„Кралския клуб“ отново без Бейл и Кейлор Навас\n                    Голямата звезда на „Тотнъм“ Хари Кейн е възстановен от контузия и ще бъде на линия за двубоя от груповата фаза на Шампионска лига срещу „Реал“ (Мадрид). Мачът между двата тима е утре от 21:45 часа на стадион „Уембли“ в Лондон.Английският национал получи травма в бедрото преди десетина дни, като заради нея пропусна двубоите с „Уест Хем“ за Купата на Лигата и с „Манчестър Юнайтед“ за първенството, които неговият тим загуби.Кейн обаче вече е напълно възстановен и започна тренировки наравно със съотборниците си. Очаква се именно той да води атаката на „шпорите“ в мача срещу „Реал“. От началото на сезона таранът има 12 мача във всички турнири, в които се е разписал общо 13 пъти.Футболистите на „Тотнъм“ са пределно мотивирани да спечелят срещата пред собствена публика, която да им гарантира участие в следващата фаза на Шампионска лига. В момента лондончани си делят първата позиция в групата именно с „Реал“, като двата тима са с по 7 точки. На трето и четвърто място са „Борусия“ (Дортмунд) и АПОЕЛ (Никозия) с по 1.Феновете на „Реал“ пък получиха поредни лоши новини, след като стана ясно, че треньорът на тима Зинедин Зидан няма да може да разчита на Гарет Бейл и Кейлор Навас в утрешния мач. Двамата са контузени и все още не са напълно готови за игра. Бейл и Навас вече тренират, но самостоятелно от основната група. Най-вероятно те ще пропуснат и предстоящия през уикенда мач срещу „Лас Палмас“. Очаква се двамата да се завърна в игра чак в средата на ноември, когато „Реал“ гостува на градския съперник „Атлетико“. Двубоят на стадион „Уанда Метрополитано“ е на 19-ти.\n\n\n                    ", "date": "2017.10.31", "title": " „Тотнъм“ вдигна Кейн за мача с „Реал“ (М)"}
{"url": "http://www.monitor.bg/a/view/19073-%D0%91%D0%BE%D1%81%D0%BD%D0%B5%D0%BD%D0%B5%D1%86-%D0%BF%D0%BE%D0%B5-%D0%9B%D0%BE%D0%BA%D0%BE%D0%BC%D0%BE%D1%82%D0%B8%D0%B2-%D0%9F%D0%B4/", "text": "\n                    Босненецът Бруно Акрапович е новият треньор на „Локомотив“ (Пловдив). Специалистът наследи на поста Войн Войнов, който напусна след успеха с 2:0 над „Етър“. Попаденията бяха дело на Димо Бакалов и Димитър Велковски.След последния съдийски сигнал на срещата Войнов обяви, че повече няма да води „Локомотив“, тъй като има разминавания със собственика на тима Христо Крушарски.Само няколко часа по-късно стана ясно, че начело на „смърфовете“ ще застане бившият наставник на „Шкендия“ (Тетово), РНК (Сплит) и НК „Солин“ - Бруно Акрапович. Босненецът ще подпише договор за две години. Той дори проведе първа тренировка с футболистите, след което заяви, че основната му цел е „Локомотив“ да започне да играе по-офанзивен футбол.„Не сме говорили за конкретни цели с господин Крушарски. Въпросът е тимът да се стабилизира и да играе добър футбол. Също така трябва да върнем хората на стадиона. Ще използвам досегашните помощници, които са тук. Чакам само един треньор, който ще дойде от Хърватия. Има върху какво да работим, тъй като „Локомотив“ трябва да играе офанзивен футбол и да се конкурира с водещите тимове в България – „Левски“, ЦСКА-София и „Лудогорец“. Има време до мача със „сините“, ще се подготвим добре. До зимата има още доста време, ако трябва ще привлечем нови футболисти на местата, на които трябва да се подсилим“, заяви босненският треньор.В последствие обаче се разбра, че голямата легенда на клуба Христо Колев-Бащата, също е бил освободен от треньорския щаб. Тръгва си и наставникът на вратарите Стоян Колев, а единствено Александър Тунчев от предишните помощници ще остане да работи и с босненския специалист. \n\n\n                    ", "date": "2017.10.31", "title": "Босненец пое „Локомотив“ (Пд)"}
{"url": "http://www.monitor.bg/a/view/60126-%D0%A6%D0%A1%D0%9A%D0%90%D0%A1%D0%BE%D1%84%D0%B8%D1%8F-%D0%BF%D0%BE%D0%B4%D0%BF%D0%B8%D1%81%D0%B0-%D1%81-%D1%85%D0%BE%D0%BB%D0%B0%D0%BD%D0%B4%D0%B5%D1%86/", "text": "\n                    ЦСКА-София подписа договор с холандеца Роланд Алберг. Това обяви мениджърката агенция Global Management Agency. От няколко седмици 27-годишният футболист бе спряган за сигурно ново попълнение на „червените“, но едва вчера официално парафира своя договор с клуба.Роланд Алберг е юноша на холандския гранд АЗ „Алкмаар“. Първият му професионален договор пък е с тима на „Екселсиор“. След това кариерата му преминава през турския „Елазъгъспорт“ и холандския АДО „Ден Хааг“. За последно офанзивният полузащитник защитава цветовете на американския „Филаделфия Юниън“. Зад Океана той записва 52 мача, в които реализира 16 попадения. Алберг също така е представлявал родината си в националните тимове до 18 и до 20 години. Той има общо 7 мача и 2 попадения за представителните отбори на „лалетата“.Левият бек на ЦСКА-София Антон Недялков пък вече е напълно готов за предстоящото дерби с „Лудогорец“. Двубоят от 15-ия кръг на Първа лига е в неделя от 18:00 часа на стадиона в Разград. Недялков лекуваше контузия, която получи по време на мача със „Славия“, но вече е напълно възстановен и ще попадне в групата за срещата с „орлите“.\n\n\n                    ", "date": "2017.10.31", "title": "ЦСКА-София подписа с холандец"}
{"url": "http://www.monitor.bg/a/view/34722-%D0%91%D0%B5%D0%BB%D0%B0%D1%81%D0%B8%D1%86%D0%B0-%D0%BD%D0%B0%D0%B7%D0%BD%D0%B0%D1%87%D0%B8-%D0%90%D0%BB%D0%B5%D0%BA%D1%81%D0%B8%D0%B5%D0%B2-%D0%BE%D1%81%D0%B2%D0%BE%D0%B1%D0%BE%D0%B4%D0%B8-%D0%B1%D1%80%D0%B0%D1%82%D1%8F-%D0%B2%D1%80%D0%B0%D1%82%D0%B0%D1%80%D0%B8/", "text": "\n                    Димитър Алексиев е новият старши треньор на третодивизионния „Беласица“ (Петрич). Той заменя на поста Иван Златински, който бе освободен след слабите резултати от отбора. „Беласица“ заема незавидното 14-то място със спечелени 14 т. от 13 изиграни срещи.Рокадата обаче е и заради зачестилите неразбирателства в съблекалнята. След мача с „Германея“ (Сапарева баня) през уикенда, загубен с 0:2, отбора бе напуснат от братята вратари Благой и Живко Стоянови. Стражът в мъжкия състав Благой не бе включен в групата за мача заради скандал с предишния треньор на клуба. Той пък от своя страна принуди по-малкия си брат Живко, който пази на юношите младша възраст, да си тръгне с него. По необясними причини пък с отбора не тренират Милчо Макенджиев и Благой Наков.Димитър Алексиев идва в „Беласица“ за втори път. Той бе начело на мъжкия отбор в „А“ група, а сега във Югозападната трета лига. Преди това Алексиев е водил отбори, участници в „А“ група - „Монтана“, „Славия“, „Янтра“ (Габрово), „Шумен“, „Добруджа“, „Миньор“, „Марек“. Три години е бил на работа в Саудитска Арабия като треньор и три годи в младежкия национален отбор. \n\n\n                    ", "date": "2017.10.31", "title": "„Беласица“ назначи Алексиев, освободи братя вратари"}
{"url": "http://www.monitor.bg/a/view/62823-%D0%A0%D0%B8%D1%88%D0%B0%D1%80-%D0%93%D0%B0%D1%81%D0%BA%D0%B5-%D1%87%D0%B0%D0%BA%D0%B0-%D0%94%D0%B8%D0%BC%D0%B8%D1%82%D1%80%D0%BE%D0%B2-%D0%BD%D0%B0-%D1%81%D1%82%D0%B0%D1%80%D1%82%D0%B0-%D0%B2-%D0%9F%D0%B0%D1%80%D0%B8%D0%B6/", "text": "\n                    Григор Димитров ще започне участието си на турнира \"Мастърс\" 1000 в Париж срещу свой стар познайник и неудобен съперник Ришар Гаске. Французинът, който в момента е №30 в световната ранглиста, отстрани в първия кръг своя сънародник Беноа Пер с трудна победа с 6:3, 4:6, 6:4.\n\nМачът между Димитров, който е 8-и в световната ранглиста тази седмица и 31-годишния Гаске ще е осми помежду им. Досега най-добрият ни тенисист е успял да вземе само 2 победи от изиграните 7 мача. И двете обаче са от последните им срещи. На 11 октомври 2016 г. той надделя над Гаске на турнира \"Мастърс\" в Шанхай, а тази година го спря на 1/16-финала на Откритото първенство на Австралия с 6:3, 6:2, 6:4. В актива на Ришар Гаске обаче има 5 успеха.\n\nМачът е в сряда от 11,00 ч. Преди това обаче съперникът на Гришо имаше друго изпитание - двубой на двойки. Във вторник вечерта в тандем с друг французин - Люка Пуй двамата трябваше да играят със сръбския дует Мате Павич/Ненанд Зимонич.\n\nВ първия кръг в Париж Жоао Соуса (Пор) спря Пабло Лоренци (Ит) с 6:4, 6:2, Пабло Куевас (Ур) отстрани Карен Качанов (Рус) с 6:4, 6:2, а Диего Шварцман (Арж) - Виктор Троицки (Сър) с 6:3, 6:4.\n                    ", "date": "2017.10.31", "title": "Ришар Гаске чака Димитров на старта в Париж"}
{"url": "http://www.monitor.bg/a/view/17944-%D0%9C%D0%B0%D0%BB%D0%B8%D0%BD-%D0%9E%D1%80%D0%B0%D1%87%D0%B5%D0%B2-%D0%A6%D0%B5%D0%BB%D1%82%D0%B0-%D0%BD%D0%B0-%D0%94%D1%83%D0%BD%D0%B0%D0%B2-%D0%B5-%D0%B4%D0%B0-%D1%81%D0%B5-%D1%83%D1%82%D0%B2%D1%8A%D1%80%D0%B4%D0%B8-%D0%B2-%D0%B5%D0%BB%D0%B8%D1%82%D0%B0/", "text": "\n                    „Няма да правя обещания. Ще работя за каузата \"Дунав\", а тя е да се утвърдим в Първа лига - да имаме непрекъснато присъствие“. Това заяви новият треньор на „Дунав“ (Русе) Малин Орачев, който бе представен официално от изпълнителния директор на клуба Ивайло Петков.Орачев ще отговаря за спортно-техническата част не само в мъжкия отбор, но и за развитието на школата.Новият наставник коментира и домакинския мач на „Дунав“, загубен от „Септември“ с 0:1, който той изгледа от трибуните. \"Видях отбор с потенциал. Особено през първото полувреме „Дунав“ се представи много добре. Във футбола е много важен и късметът. В този мач го нямахме. В същото време допуснахме елементарен гол и така загубихме\", заяви Орачев.Ивайло Петков обясни, че ръководството на „Дунав“ е разговаряло и с други треньори - някои са очаквали оферти от чужбина, други имали настоящи клубове. \"Смятаме, че Малин Орачев ще свърши работа. Млад, амбициозен, който идва да работи в колектив и за колектив, което е много важно. Той ще има за задача да създаваме и развиваме местни футболисти от школата\", обясни Петков.\n\n\n                    ", "date": "2017.10.31", "title": "Малин Орачев: Целта на „Дунав“ е да се утвърди в елита"}
{"url": "http://www.monitor.bg/a/view/70473-%D0%9C%D0%B5%D1%80%D1%86%D0%B5%D0%B4%D0%B5%D1%81-%D0%B2%D0%B4%D0%B8%D0%B3%D0%B0-%D0%B7%D0%B0%D0%BF%D0%BB%D0%B0%D1%82%D0%B0%D1%82%D0%B0-%D0%BD%D0%B0-%D0%9B%D1%8E%D0%B8%D1%81-%D0%A5%D0%B0%D0%BC%D0%B8%D0%BB%D1%8A%D0%BD/", "text": "\n                    Люис Хамилтън спечели четвъртата си тила във Формула1 и още в същия ден се закани, че тя няма да е последната за него. След което заяви, че той и „Мерцедес” вече обсъждат клаузите на новия му договор.\n\nАктуалният контракт на 32-годишния британец изтича догодина, като през 2015-а беше продължен след много тежки преговори. Тогава в него беше фиксирана заплата от 35 млн. евро, която сега ще бъде чувствително увеличена.\n\n„Преди няколко седмици за пръв път седнахме да обядваме заедно във фабриката и говорихме по темата, каза Хамилтън. – Тези неща трябва да се решават с прости разговори.”\n\nБританецът кара за „Мерцедес” от 2013-а, като донесе на тима си четири титли при конструкторите (от 2014-а досега) и три при пилотите (2014, 2015, 2017). „През следващите три-четири седмици отново ще говорим. Вече няма напрежение, можем да бъдем обективни”, каза той.\n\nПреговорите ще са насочени и към удължаване на контракта на Хамилтън до 2020 г. Тази дата може да се превърне в „Час Нула”, тъй като тогава изтичат и договорите на Макс Верстапен и Себастиан Фетел. От 2021 г. пък трябва да бъдат въведени нови финансови правила и бюджетни тавани. Но дотогава Хамилтън обещава да остане в „Мерцедес” и да спечели поне 5-ата си титла.\n\nИ още: според английските медии Люис Хамилтън в близките седмици ще бъде ръкоположен в рицарско звание от Нейно Величество Елизабет II. „Това ще бъде огромна чест за мен. Винаги съм се старал да представям Англия толкова добре, колкото мога”, каза той.\n                    ", "date": "2017.10.31", "title": "„Мерцедес\" вдига заплатата на Люис Хамилън"}
{"url": "http://www.monitor.bg/a/view/85656-1800-%D1%81%D1%8A%D1%81%D1%82%D0%B5%D0%B7%D0%B0%D1%82%D0%B5%D0%BB%D0%B8-%D0%BE%D1%82-44-%D1%81%D1%82%D1%80%D0%B0%D0%BD%D0%B8-%D0%B2-%D0%90%D1%80%D0%B5%D0%BD%D0%B0-%D0%90%D1%80%D0%BC%D0%B5%D0%B5%D1%86/", "text": "\n                    Над 1800 състезатели от 44 страни ще участват в световното първенство по батут от 9 до 19 ноември. С треньорите и официалните лица бройката на гостите ще достигне до 2500 души. България ще бъде представена от 15 национали.\n\n„Амбициите ни са свързани със спечелването на световна титла, защото досега имаме само сребърни и бронзови медали - подчерта президентът на федерацията по батут Стоян Димитров. - При мъжете имаме само един представител Ясен Иванов, защото развиваме този спорт от 12 години и едва сега състезателите ни вече навлизат в тази възраст. Той обаче е натъртил глезена си и сега е още подут. Надяваме се да се възстанови, вече му е направена снимка, мина и преглед.\"\n\nЯсен Иванов, както и надеждите ни при младежите – Георги Илиев и Ивелин Йорданов, са се подготвяли пет месеца в Азербайджан.\n\n„Скъпо е да тренират чак там, но ние нямаме толкова висока зала, а се дава оценка за височина. Най-важното е, че Ясен се развива и съчетанието му е на световно ниво с трудност 13,3“, обясни Стоян Димитров, който се похвали, че у нас вече са на лагер отборите на Азербайджан, Казахстан и Австралия.\n\nГост на шампионата ще бъде президентът на Международната федерация по гимнастика (ФИГ) Моринари Ватанабе. На 13 ноември той ще бъде удостоен със званието „почетен професор“ на церемония в Националната спортна академия. Японецът е стар приятел на страната ни и дори разбира български.\n\nШест тира с уреди и постелки бяха разтоварени в „Арена Армеец“ за първенството.\n                    ", "date": "2017.10.31", "title": "1800 състезатели от 44 страни в „Арена Армеец“"}
{"url": "http://www.monitor.bg/a/view/30961-%D0%A0%D0%BE%D1%83%D0%B7-%D0%9C%D0%B0%D0%BA%D0%B3%D0%B0%D1%83%D1%8A%D0%BD-%D1%81%D1%8A%D1%81-%D0%B7%D0%B0%D0%BF%D0%BE%D0%B2%D0%B5%D0%B4-%D0%B7%D0%B0-%D0%B0%D1%80%D0%B5%D1%81%D1%82/", "text": "\n                    Актрисата Роуз Макгаун е обвинена в притежание на наркотици. Въпреки че заповедта за ареста й фигурира от 1 февруари, тя все още е на свобода. По данни на в. „Вашингтон пост“, звездата от сериала „Чародейки“ е оставила свои лични вещи на международното летище „Дълес“ в щата Вирджиния. Анализи са установили, че присъстват следи от наркотични вещества в багажа й. „Опитват се да ме накарат да замълча. Заповедта за арестуването ми е издадена във Вирджиния. Каква нелепост!“, изповяда се преди дни в Туитър 44-годишната красавица. Не е ясно към кого е обърнато твърдението, че иска да запуши устата й, но феновете търсят връзка със скандала около обвиненията срещу продуцента Харви Уайнстийн. Припомняме, че Макгаун бе сред първите, скочили срещу перверзията на холивудския ас. Тя намеси в казуса и колегата си Бен Афлек. По думи на актрисата, носителят на „Оскар“ от години е бил наясно с деянията на Уайнстийн, но не е направил нищо по въпроса.  \n\n\n                    ", "date": "2017.10.31", "title": "Роуз Макгауън със заповед за арест "}
{"url": "http://www.monitor.bg/a/view/78437-%D0%A2%D0%BE%D1%80-%D0%BF%D1%80%D0%B5%D0%B2%D0%B7%D0%B5-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F-%D0%B1%D0%BE%D0%BA%D1%81%D0%BE%D1%84%D0%B8%D1%81/", "text": "\n                    Борбата между бога на гръмотевиците Тор и неговата сестра Хела за родната им земя Асгард привлече най-много български зрители в киносалоните през изминалия уикенд. „Рагнарок“, който направи дебюта си у нас в петък, е изгледан от близо 30 хиляди любители на седмото изкуство, като се разписва с печалби в размер на 334 328 лв. Това е най-касовата октомврийска премиера на 3D филм в България, съобщават разпространителите от Forum Film.\n\n„Тор: Рагнарок“ подобри предварителните прогнози на специалистите, като страната ни не бе единствената, в която лентата отчете подобен резултат. От международния боксофис филмът на Тайка Уайтити е регистрирал приходи от 107,6 милиона долара, което е с 4% по-голямо от това на „Пазители на Галактиката 2“ и с 22% по-голямо от дебюта на Доктор Стрейндж за същия брой пазари.\n                    ", "date": "2017.10.31", "title": "Тор превзе българския боксофис"}
{"url": "http://www.monitor.bg/a/view/842-%D0%94%D0%B6%D0%B5%D0%BD%D0%B0-%D0%B8%D0%B7%D0%B1%D1%8F%D0%B3%D0%B0-%D0%B2-%D0%BF%D0%BB%D0%B0%D0%BD%D0%B8%D0%BD%D0%B0%D1%82%D0%B0/", "text": "\n                    Попфолк певицата Джена и съпругът й – Атанас Стоев-младши, избягаха от напрегнатото ежедневие в столицата. Щастливото семейство се отдаде на еко туризъм в полите на Витоша. За кратката си екскурзия изпълнителката на „Да те бях ранила“ загатна с кадри в профила си във Фейсбук. „Снежни целувки и от нашата любов. По-хубава от нашата природа няма, а по-върховете има много сняг“, написа тя.Междувременно Джена търси успешната формула за съчетаване на майчинството с кариерата. Само два месеца след като гушна първата си рожба, тя се върна на сцената с пълни обороти. 32-годишната красавица роди сина си в края на март. Малкият наследник по традиция носи името Атанас Стоев III, кръстен на баща си и дядо си, познат като ръководителя на оркестър \"Канарите\".   \n\n\n                    ", "date": "2017.10.31", "title": "Джена избяга в планината"}
{"url": "http://www.monitor.bg/a/view/20847-%D0%A5%D0%B0%D1%80%D0%B8-%D0%A1%D1%82%D0%B0%D0%B9%D0%BB%D1%81-%D0%BD%D0%B0%D1%85%D1%80%D0%B0%D0%BD%D0%B8-%D1%84%D0%B5%D0%BD%D0%BE%D0%B2%D0%B5-%D1%81-%D0%BF%D0%B8%D1%86%D0%B0/", "text": "\n                    Бившият кадър на One Direction Хари Стайлс трогна феновете си, като изпрати пица и горещ шоколад на всички, редили се с дни пред залата на първия му концерт във Великобритания, част от световното му турне. За милия жест споделиха впечатлените меломани с кадри от „почерпката“ в социалните мрежи. \"Обичам го. Хари дава отличен пример и се отнася с хората с добрина.\", пишат екзалтираните почитатели, опънали палатки пред Eventim Apollo в Лондон цели четири дни преди Стайлс да даде тон за песен на терен.\n\nСамо преди два месеца британският певец отправи и музикален поздрав към момиченце, пострадало по време на атентата в Манчестър през май. Хари се срещна с 14-годишната Фрея Луис в студиото на радио Би Би Си след интервю и запя в нейна чест песента си Sign Of The Times. „Той каза, че изпълнението е за неговата приятелка Фрея. Всички плакахме след това. Беше невероятна нощ. Фрея беше много щастлива и изключително развълнувана, че се е запознала с него“, сподели пред Us Weekly сестрата на момичето Джорджия.\n\nЗа успеха на соловата кариера на Стайлс говори и бързината, с която бяха разпродадени пропуските за световното му турне. Билетите за първоначално обявените 29 спирки от музикалната обиколка, която ще завърши през юли догодина, бяха разграбени само за две минути. Това провокира певеца да удължи графика си с още 56 концерта.\n                    ", "date": "2017.10.31", "title": "Хари Стайлс нахрани фенове с пица"}
{"url": "http://www.monitor.bg/a/view/80822-%D0%9F%D0%BE%D0%BA%D0%B0%D0%B7%D0%B2%D0%B0%D1%82-100-%D0%BF%D0%BB%D0%B0%D1%82%D0%BD%D0%B0-%D0%BD%D0%B0-%D0%98%D0%B2%D0%B0%D0%BD-%D0%9C%D0%B8%D0%BB%D0%B5%D0%B2-%D0%BE%D1%82-9-%D0%B3%D0%B0%D0%BB%D0%B5%D1%80%D0%B8%D0%B8/", "text": "\n                     \n\n100 платна , рисувани от починалия едва 30-годишен художник Иван Милев вадят от депата си 9 галерии и културни института, за да отбележат по подобаващ начин в Стара Загора на 1 ноември 120-та годишнина от рождението му.\n\nЖивописецът, чийто образ е отпечатан върху банкнотата от 5 лв /емисия 1999 – 2009 г./  е сред най-ярките представители на родния сецесион, в който обаче са преплетени мотиви от народното творчество. През краткия си , но изключително активен живот роденият в Казанлък на 18 февруари 1897 г. в семейството на потомствен овчар  творец черпи вдъхновение както от традиционната култура, така и от християнската традиция и образност, характерни за стенописната декорация и иконописта.\n\nПървата си самостоятелна изложба подрежда 17-годишен в родния си град, а през 1925 г., заедно с колегата си от Рисувалното училище Васил Вичев предлага проект за изграждането на монументален паметник на връх Шипка, който е класиран на второ място .Умира на 25 януари 1927 от свински грип, два дни по-късно приятелите му организират в известната столична Тръпкова галерия възпоменателна изложба.\n\nВ началото на годината, по инициатива на сдружение „Вихълъ“ почитателите на живописеца успяха, макари  за броени часове да зърнат 4 негови стенописа в Стоянстайновата къща в Казанлък.Стенописите, условно наречени: „Овчар“, „Хлябът“, Жътварка“ и „Майка“ са нарисувани през далечната 1925 година, след национализацията на къщата тя е била използвана за жилище на бездомни семейства и само по чудо не са били изличени или замазани\n                    ", "date": "2017.10.31", "title": "Показват 100 платна на Иван Милев от 9 галерии     "}
{"url": "http://www.monitor.bg/a/view/4741-50-%D1%84%D0%B8%D0%BB%D0%BC%D0%BE%D0%B2%D0%B8-%D1%85%D0%B8%D1%82%D0%B0-%D0%B8%D0%B7%D0%BA%D1%83%D1%88%D0%B0%D0%B2%D0%B0%D1%82-%D0%BD%D0%B0-%D0%9A%D0%B8%D0%BD%D0%BE%D0%BC%D0%B0%D0%BD%D0%B8%D1%8F/", "text": "Ще видим най-новите творби на Уди Алън, Джордж Клуни, Гийермо дел Торо, Мартин Макдона\n                    Над 50 заглавия – повечето премиерни за нашата публика, но окичени с награди от международни фестивали, а някои от тях – и вече със скандална слава, ще покаже 31-вото издание на „Киномания“ от 16 до 30 ноември. За радост, няколко от тях са родно производство. „Животът е прекрасен и българското кино е на световно ниво“, коментира вдъхновено по време на пресконференцията за събитието голямата актриса Татяна Лолова, създавайки по тоя начин негово неофициално мото. Тя се превъплъщава в ролята на колоритна циганка в приказната история „Лили Рибката“, където компания й правят Калин Сърменов, Николай Урумов, Стоян Радев, Добрин Досев и много деца артисти. Лолова определи филма като семеен, а режисьорът му Ясен Григоров уточни, че представлява поетично осмисляне на родителството, при това – без продуктово позициониране. Лентата ще се завърти на 25 ноември от 16 ч. в кино „Люмиер“.\n\n„Кораб в стая“ на друг млад кинорежисьор, Любомир Младенов, в момента се състезава в конкурсната програма на международния фестивал в Токио. В него фотографът Филип (Цветан Алексиев) става свидетел на кражба и така попада в света на Павла и нейния брат аутист, за когото ще пожелае да създаде паралелен свят... Премиерата ще е на 21 ноември от 18.30 ч. в „Люмиер“.\n\n„Чудо“ е копродукция на България с Полша и Литва, където се развива действието. Филмът, според критиците, се носи на крилете на тъжно-смешната меланхолия, подчертана от изкусната камера на виртуоза Емил Христов. Той е селектиран за\n\n\n\n– един от най-престижните в света след Кан. Нашата публика може да го види на 22 ноември от 18.30 ч. в „Люмиер“.\n\nДокументалната лента „Да живее България“ на Адела Пеева – носителка на Голямата награда от последния София Филм Фест, изследва как патриотизмът се превръща в национализъм и шовинизъм особено сред най-младите поколения в страната. Творбата е снимана в продължение на 3 години в Стара Загора, Пловдив и София.\n\n„Киномания 2017“, както „Монитор“ вече писа, се открива в 19 ч. на 16 ноември в Зала 1 на НДК с дебютния филм на Галин Стоев „Безкрайната градина“. Шефът на борда на директорите Борислав Велков обеща, че дотогава Дворецът ще е във вид, удобен да посреща зрители, а до 10 дни те ще могат да купуват билети онлайн црез сайта ndk.bg.\n\nВ рамките на „Киномания“ по традиция е включен и фестивал на френския филм, който ще покаже най-новите екранни изяви на звезди като Изабел Юпер, Марион котияр, Венсан Касел. Много от филмите са биографични за големи майстори на изкуството – Пол Гоген, Огюст Роден, Далида. Историческата драма „Прекратяване на огъня“ за годините след Първата световна война ще бъде представена лично от\n\n\n\nСред най-интригуващите чуждестранни заглавия са новият филм на Уди Алън „Въртележка“ с Кейт Уинслет, Джеймс Белуши и Джъстин Тимбърлейк; „Матилда“ на Алексей Учител, предизвикал брожение в православна Русия с набъркването в личния живот на цар Николай ІІ и любовта му с известна балерина; „Субурбикон“ на Джордж Клуни – мрачна сатира на американската мечта от 50-те с Мат Деймън и Джулиан Мур, а в сценария й са намесени и братя Коен; „Три билборда извън града“ на Мартин Макдона – носител на награда за сценарий от Венеция и наградите на публиката в Торонто и Сан Себастиан; „Формата на водата“ на Гийермо дел Торо със „Златен лъв“ от Венеция за коктейла от фантастика, готика и ужаси...\n\nВ програмата ще бъдат зачетени и юбилеите на Джак Никълсън, Джейн Фонда и Дъстин Хофман – свещени чудовища на киното, които стават на 240 години общо. Ще видим някои от най-емблематичните им роли: „Сиянието” на Стенли Кубрик с Никълсън, „Боси в парка” с Фонда и „Среднощен каубой” с Хофман.\n                    ", "date": "2017.10.31", "title": "50 филмови хита изкушават на „Киномания“"}
{"url": "http://www.monitor.bg/a/view/61295-%D0%A5%D0%B5%D0%BB%D0%BE%D1%83%D0%B8%D0%BD-%D0%B2-%D0%91%D0%B5%D0%BB%D0%B8%D1%8F-%D0%B4%D0%BE%D0%BC/", "text": "\n                    Президентът на САЩ Доналд Тръмп се маскира като себе си, включително с характерната за него червена вратовръзка, за първия си Хелоуин в Белия дом, отбелязва АП.Тръмп и първата дама Мелания поздравиха някои от 6-те хиляди деца и възрастни, които бяха поканени в Белия дом за традиционното празненство в навечерието на Хелоуин. Деца от над 20 училища от окръг Колумбия и щатите Мериленд и Вирджиния, както и семейства на военни и членове на организации на местната общност, присъстваха на празненството на Южната морава.Призрачна музика се носеше от високоговорители, а машини изпускаха мъгла. Тикви, издълбани с образите на бивши президенти, украсиха южния вход на Белия дом. Черни паяци увиснаха от паяжини между колоните на входа, а на козирката бе поставен надпис \"Хелоуин в Белия дом 2017\".\nДоналд Тръмп и първата дама, която бе облечена с дълго палто в хладното време, посрещнаха динозаври, спортисти, полицаи, скелети и други.\nПо традиция на Хелоуин децата обикалят домовете и искат лакомства с предупреждението, че ако не получат такива, ще последва \"номер\". От Белия дом те си тръгнаха с индивидуални подаръчни торбички с президентски бонбони М&M, домашни курабии и други сладки неща.\n Тръмп и съпругата му си поговориха с гостите, а президентът дори позира за снимка с някои от тях. Няколко членове на администрацията на президента също се включиха в тържеството, сред които държавният секретар по образованието Бетси Девос и секретарят по въпросите на ветераните Дейвид Шулкин, чиято глава бе \"пронизана\" с фалшив нож.\nПрезидентът участва в кратко празненство по повод Хелоуин и в петък в Овалния кабинет, на което присъстваха деца на репортерите, акредитирани в Белия дом, отбелязва АП. Той поздрави журналистите, че вършат добра работа, отглеждайки деца, но не и за отразяването на неговото президентство. \"Не мога да повярвам, че медиите са произвели такива красиви деца. Как медиите са направили това, не знам\", възкликна Тръмп пред децата, струпали се около неговото историческо бюро.\n Хелоуин се празнува в Белия дом от средата на 20-и век. За първи път Мейми Айзенхауер украсява Белия дом за празника. Тя кани съпруги на членове на администрацията на 30 октомври 1958 г. на обяд в Белия дом, украсен със скелети и тиквени фенери. На масите пък били поставени миниатюрни вещици с метли.Големи събития в Белия дом по повод празника се организират от времето на администрацията на Ричард Никсън. През 1969 г. 250 местни деца присъстват на парти за Хелоуин в Белия дом, а входът откъм Пенсилвания авеню е превърнат в уста на висока 17 фута тиква.\nДжордж Хърбърт Уокър Буш и първата дама Барбара организират празненство за 600 ученици на Южната морава през 1989 г.Бил и Хилари Клинтън правеха парти с костюми за всеки Хелоуин за приятели и персонала на Белия дом, често комбинирайки го с рождения ден на първата дама на 26 октомври.Барак Обама и Мишел Обама посрещаха деца от местните училища и семейства на военни всяка година с изключение на 2012 г., когато супербурята Сенди удари източното крайбрежие. Те също раздаваха торбички с лакомства, подобни на тези на семейство Тръмп. Подаръчните пакети на семейство Обама включваха сушени плодове в съответствие с кампанията на първата дама щу детското затлъстяване, припомня АП.   \n\n\n                    ", "date": "2017.10.31", "title": "Хелоуин в Белия дом (снимки)"}
{"url": "http://www.monitor.bg/a/view/9291-%D0%90%D0%B4%D0%B2%D0%BE%D0%BA%D0%B0%D1%82-%D0%BD%D0%B0-%D0%95%D0%A2%D0%90-%D1%89%D0%B5-%D0%B1%D1%80%D0%B0%D0%BD%D0%B8-%D0%9F%D1%83%D1%87%D0%B4%D0%B5%D0%BC%D0%BE%D0%BD-%D0%BE%D1%82-%D0%BE%D0%B1%D0%B2%D0%B8%D0%BD%D0%B5%D0%BD%D0%B8%D1%8F%D1%82%D0%B0-%D0%BD%D0%B0-%D0%9C%D0%B0%D0%B4%D1%80%D0%B8%D0%B4/", "text": "\n                    Белгийският адвокат Пол Бекар съобщи, че бившият регионален премиер на Каталуния Карлес Пучдемон се намира в Белгия и той е поел защитата на интересите му. Бекар не отговори дали подготвя молба за убежище в Белгия от името на Пучдемон. Пол Бекар в миналото е бил адвокат на членове на баската сепаратистка организация ЕТА, съобщи вестник \"Вангуардия\". Той е оказвал услуги на членове на ЕТА за получаване на международна защита в Белгия.\n\nВъзможно е Пучдемон да поиска убежище, но не мога да предскажа какъв ще е изходът от тази молба, заяви адвокатът. Той подчерта, че в Белгия решението по тези въпроси не е на правителството, а на независим орган - генералния комисар по въпросите за предоставяне на убежище.\n\nСъщевременно белгийската партия мандатоносител Нов фламандски алианс (НФА) отрече Карлес Пучдемон да е в Брюксел по нейна покана. Представители на партията \"Зелени\", която е в опозиция с шест места в Сената на Федералния парламент, призоваха премиерът Шарл Мишел да бъде изслушан от депутатите. В неделя държавният министър по убежището и миграцията Тео Франкен (НФА) каза, че Пучдемон едва ли ще получи справедлив процес в Испания и може да потърси политическо убежище в Белгия. Премиерът Шарл Мишел се разграничи, а неговият заместник Александер де Кро уточни, че изразеното от Франкен становище не обвързва правителството.\n\nНФА е водещата партия в Белгия и основна сила в коалиционното правителство.\n                    ", "date": "2017.10.31", "title": "Адвокат на ЕТА ще брани Пучдемон от обвиненията на Мадрид "}
{"url": "http://www.monitor.bg/a/view/64332-%D0%AF%D0%BF%D0%BE%D0%BD%D0%B5%D1%86-%D1%80%D0%B0%D0%B7%D1%81%D1%84%D0%B0%D1%81%D0%BE%D0%B2%D0%B0%D0%BB-%D0%BD%D0%B0%D0%B9%D0%BC%D0%B0%D0%BB%D0%BA%D0%BE-9-%D1%87%D0%BE%D0%B2%D0%B5%D0%BA%D0%B0-%D0%B8-%D0%B3%D0%B8-%D1%81%D0%BA%D0%BB%D0%B0%D0%B4%D0%B8%D1%80%D0%B0%D0%BB-%D0%B2-%D0%B4%D0%BE%D0%BC%D0%B0-%D1%81%D0%B8/", "text": "\n                    Млад мъж бе арестуван, след като в апартамента му близо до Токио бяха намерени части от телата на най-малко девет души, предаде ДПА, като се позова на местни медии.\nПолицията открила в понеделник следобед части от разчленено тяло в апартамента на 27-годишния мъж в град Зама, на 40 км южно от Токио. Находката станала, докато властите разследвали изчезването на 23-годишна жена в Токио.След първоначалната изненада, полицаите открили в апартамента му още човешки останки, за които се предполага, че принадлежат на девет души, съобщават японски медии.Според разследващите, мъжът се запознал с изчезналото 23-годишно момиче по интернет на един от сайтовете за самоубийци в Япония. Девойката търсила компания, с която заедно да напуснат живота.Властите са открили видеозаписи, на които момичето е заедно със собственика на апартамента. Полицията не изключва мъжът да се е възползвал от отчаяните хора и да ги е убивал.\nНаскоро в руския град Казан бе арестувано семейство канибали, които са убили, нарязали на части и изяли около 30 души.\nМесото, което семейната двойка не могло да изконсумира в прясно състояние, се консервирало в буркани за зимата.\nУжасяващата история бе разкрита от полицията в Краснодарския край съвсем случайно. На улицата бил намерен смартфонът на един от канибалите. Там имало шокиращи снимки. Руското семейство си правело селфита с части от човешки тела. \n\n\n                    ", "date": "2017.10.31", "title": "Японец разчленил най-малко 9 човека и ги складирал в дома си"}
{"url": "http://www.monitor.bg/a/view/77826-%D0%9F%D1%83%D1%82%D0%B8%D0%BD-%D0%B2-%D0%BA%D0%BE%D0%BC%D0%BF%D0%B0%D0%BD%D0%B8%D1%8F%D1%82%D0%B0-%D0%BD%D0%B0-%D1%82%D1%80%D0%B8-%D0%B4%D0%B0%D0%BC%D0%B8-%D0%BD%D0%B0-%D0%B8%D0%B7%D0%B1%D0%BE%D1%80%D0%B8%D1%82%D0%B5/", "text": "\n                    Истинска властова епидемия плъзна сред сексапилните руски тв водещи. След известните журналистки Ксения Собчак и Екатерина Гордон, желание да стане президент изяви и едрогърдата им колежка Анфиса Чехова. Тв водещата с пищни форми даде заявката си за Кремъл на своята страница в Инстаграм, като уточни, че ще се кандидатира за високия пост, ако събере под публикацията си 200 000 лайка.  \n\n          Всъщност решението на Чехова не било нейна инициатива – тя била поканена да се включи в борбата за Кремъл от руската Партия на добрите дела. Нейни представители се обърнали към телевизионната звезда с писмо, в което обясняват защо я смятат за идеалния кандидат за поста на държавен глава. „Ще бъдем много щастливи да ви издигнем за кандидат за президент от нашата партия, тъй като вие сте една от най-популярните личности в нашата страна. Според нас, именно вие ще можете ефективно да отстоявате интересите на нашия народ пред водещите телевизии. Прогнозите ни сочат, че за вас гласа си ще дадат между 20 и 30% от избирателите“, се казва в обръщението на Партията на добрите дела.  Анфиса признава, че за нея предложението било голяма изненада, но идеята й се видяла интересна.\n\nАко бъде избрана на поста, Чехова обещава „да защитава правата на децата, жените и пенсионерите, да работи за опазването на природата и за спазването на свободите на хората“. Чехова се прочу преди няколко години, когато стана водеща на нощното тв шоу с еротически уклон „Секс с Анфиса Чехова“, излъчвано от развлекателния канал ТНТ. След като приключи с този проект, в различните години тя води предаванията „Лека нощ, мъже“, „Нека се оженим“ и „Как да се омъжим“. Самата Анфиса е омъжена и има един син.   \n\n          Преди дни на въпрос може ли жена да стане президент действащият държавен глава Владимир Путин отговори, че „в Русия всичко е възможно“. Самият той още не е огласил решението си дали ще се кандидатира за още един мандат в Кремъл. Изборите за президент на Русия са насрочени за 18 март догодина.\n                    ", "date": "2017.10.31", "title": "Путин в компанията на три дами на изборите "}
{"url": "http://www.monitor.bg/a/view/53817-%D0%91%D0%B5%D0%BB%D0%B3%D0%B8%D1%8F-%D0%BE%D1%82%D0%BA%D0%B0%D0%B7%D0%B0-%D0%B7%D0%B0%D0%BB%D0%B0-%D0%B7%D0%B0-%D0%B8%D0%B7%D0%BA%D0%B0%D0%B7%D0%B2%D0%B0%D0%BD%D0%B8%D1%8F-%D0%BD%D0%B0-%D0%9F%D1%83%D1%87%D0%B4%D0%B5%D0%BC%D0%BE%D0%BD/", "text": "\n                    \n\n\n                    ", "date": "2017.10.31", "title": "Конституционният съд на Испания отмени независимостта на Каталуния"}
{"url": "http://www.monitor.bg/a/view/66531-%D0%93%D0%B5%D1%80%D0%BC%D0%B0%D0%BD%D0%B8%D1%8F-%D0%B7%D0%B0%D0%B4%D1%8A%D1%80%D0%B6%D0%B0-%D1%82%D0%B5%D1%80%D0%BE%D1%80%D0%B8%D1%81%D1%82-%D0%BE%D1%82-%D0%98%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0-%D0%BF%D0%BE%D0%B4%D0%B3%D0%BE%D1%82%D0%B2%D1%8F%D0%BB-%D0%B0%D1%82%D0%B5%D0%BD%D1%82%D0%B0%D1%82/", "text": "\n                    Германската полиция задържа 19-годишен сириец, заподозрян, че е подготвял ислямистки бомбен атентат. Това съобщи в комюнике антитерористичната прокуратура, цитирана от Франс прес.\nМладежът, представен като Ямен А., е арестуван на разсъмване от специалните сили в град Шверин, Североизточна Германия. Обискирани са няколко апартамента в региона, разположен северно от Берлин.\nСириецът вероятно е планирал и конкретно подготвил атентат с ислямистки мотиви в Германия, в който да се използва много мощен експлозив, подчертава федералната прокуратура по случаите, свързани с тероризъм.\nСпоред ведомството още не е ясно дали заподозреният е имал избрана мишена, когато е бил арестуван или тепърва е предстояло да се насочи към някакво място. Прокуратурата уточнява също, че няма данни младежът да е членувал в терористична организация. Не е ясно дали той е действал сам или е имал сподвижници.\nСпоред следствието, сириецът вероятно през юли тази година е взел окончателно решение „да взриви в Германия бомба с намерението да убие или рани възможно най-много хора\". После е започнал да се снабдява с необходимите реактиви и материали, за да завърши плана си.Полицейски говорител, цитиран от \"Зюддойче цайтунг\", обаче потвърждава, че паралелно с операцията, извършвана в Шверин, служители претърсват адреси и в Хамбург във връзка със случая.През декември миналата година Германия преживя най-тежкия терористичен атентат в историята си, след като откраднат камион, управляван от тунизийски терорист от „Ислямска държава“, се вряза в хората на Коледен базар в столицата, уби на място 9 човека и рани десетки. Така Германия, стана поредната страна след Франция и Великобритания, която пострада от терористични актове. В момента канцлерът Ангела Меркел, която преговаря за коалиционно правителство, е под натиск от бъдещите си партньори, но и от съюзниците си от Християнсоциалния съюз (ХСС), да ограничи миграцията към Германия.Само преди ден пък френският президент Еманюел Макрон подписа закона за борба с тероризма, предназначен да замени извънредното положение, въведено във Франция след атентатите от ноември 2015 г. в Париж, в които бяха убити 130 души.\n\"Този закон ще ни позволи да излезем от извънредното положение от 1 ноември, като същевременно ще осигурим напълно безопасността на сънародниците ни\", заяви Макрон на предаваното по телевизията подписване на закона, в присъствието на вътрешния министър Жерар Колон и говорителя на правителството Кристоф Кастанер.\nПриетият от парламента на 18 октомври закон предвижда подсилване на правомощията на областните управители и вътрешния министър за поставяне на хора под запрещение да напускат дадено населено място, извършване на обиски, затваряне на места за вероизповедание и проверки на самоличността близо до границите. С изключение на обиските всички тези дейности ще може да се извършват без съдебно разрешение. \n\n\n                    ", "date": "2017.10.31", "title": "Германия задържа терорист, подготвял атентат "}
{"url": "http://www.monitor.bg/a/view/86609-%D0%95%D0%B4%D0%B8%D0%BD-%D1%83%D0%B1%D0%B8%D1%82-%D0%BF%D1%80%D0%B8-%D1%81%D1%82%D1%80%D0%B5%D0%BB%D0%B1%D0%B0-%D0%BA%D1%80%D0%B0%D0%B9-%D1%83%D0%BD%D0%B8%D0%B2%D0%B5%D1%80%D1%81%D0%B8%D1%82%D0%B5%D1%82%D0%B0-%D0%B2-%D0%AE%D1%82%D0%B0/", "text": "\n                    Един човек е убит при стрелба близо до Университета на Юта в Ред Бют Каниън, предаде Асошиейтед прес, като се позова на местната полиция.\nСнощи ръководството на висшето учебно заведение изпратило до студентите и служителите предупреждение да останат по местата си. Университетският комплекс останал блокиран и хората нямали разрешение да го напускат часове по-късно.\nПолицията издирва 24-годишен мъж, заподозрян за стрелбата и отказа да съобщи подробности.\n                    ", "date": "2017.10.31", "title": "Един убит при стрелба край университета в Юта "}
{"url": "http://www.monitor.bg/a/view/48436-%D0%9E%D0%B1%D0%B2%D0%B8%D0%BD%D0%B8%D1%85%D0%B0-%D0%B1%D0%B8%D0%B2%D1%88%D0%B8%D1%8F-%D1%88%D0%B5%D1%84-%D0%BD%D0%B0-%D1%89%D0%B0%D0%B1%D0%B0-%D0%BD%D0%B0-%D0%A2%D1%80%D1%8A%D0%BC%D0%BF-%D1%87%D0%B5-%D0%BD%D0%BE%D1%81%D0%B5%D0%BB-%D0%B8%D0%B7%D0%B8%D1%81%D0%BA%D0%B0%D0%BD%D0%B8-%D0%BA%D0%BE%D1%81%D1%82%D1%8E%D0%BC%D0%B8/", "text": "\n                    Ръчно изработените костюми по поръчка, струващи по 7500 долара, които носеше бившият ръководител на кампанията на Доналд Тръмп - Пол Манафорт, бяха предназначени да смайват и впечатляват.\nОбвиненията в заговор и пране на пари, повдигнати вчера срещу него, означават, че те със сигурност са хванали окото на специалния прокурор Робърт Мълър.\nСпоред съдебните документи сред 19-те търговски обекта, на които Манафорт е платил около 12 милиона долара между 2008 и 2014 г., има луксозен магазин за дрехи в Ню Йорк. Той е направил покупките от чуждестранни банкови сметки, които не е разкрил, използвайки офшорни компании, регистрирани в страни като Кипър и Сент Винсент и Гренадин.\nОсвен за костюми Манафорт е използвал парите за покупка на старинни килими и произведения на изкуството, плащане на три автомобила \"Рейндж Ровър\" и поставяне на аудиовизуална уредба за 112 825 долара в дома му в Хамптънс. Всичко това той е направил, без да плаща данъци върху тези доходи, се посочва в обвинителния акт.\nМанафорт, който беше обвинен от Мълър, че е работил като таен чуждестранен агент в полза на украински интереси, се яви пред съда вчера. Той не направи коментар, но по-рано отричаше да е извършил нещо нередно. Манафорт и бившият му заместник Рик Гейтс не се признаха за виновни при явяването си в съда вчера следобед.\nДеветнайсетте търговски обекта не са посочени поименно в обвинителния акт. Но според хора, запознати със случая, държавните следователи, проучващи дейността на Манафорт в Украйна и на други места, от години проявяват интерес към шестцифрените суми, похарчени от него за направени по поръчка блейзъри и панталони.\nЗа следователите представляваше голям проблем да разберат какво точно е правил Манафорт в Украйна, не на последно място заради отдалечеността й от САЩ и надеждността на източниците там. По-прост подход беше да се покаже дали Манафорт е управлявал банкови сметки в чужбина, за които никога не е било съобщавано на Федералната данъчна служба, и че е похарчил тези пари в САЩ.\nВ един момент федералните следователи предполагаха, че покупките може да са били от името на неговите клиенти от бившия Съветски съюз, които плащаха на Манафорт да подобри тяхната репутация, каза един от хората, който не беше упълномощен да обсъжда разследването и поиска да не се разкрива името му.\nСлед като агенти на ФБР нахлуха в дома на Манафорт във Вирджиния през юли, беше съобщено, че следователите са снимали костюмите в гардероба му. Манафорт е похарчил почти 900 000 долара в луксозен магазин за дрехи в Ню Йорк, наречен в съдебните документи \"Търговски обект Е\".\nДокументите, с които се е сдобила Асошиейтед прес, показват, че Манафорт е направил миналите плащания на нюйоркски шивач на име Юджийн Венанзи, чийто някогашен магазин на Пето авеню в Манхатън е рекламирал в списание \"Тръмп\" и е продавал на управители на фондове, финансисти и знаменитости.\nСъдебните документи показват, че в продължение само на шест дни през юли 2008 г. Манафорт е похарчил близо 100 000 долара за направени по поръчка кашмирени и копринени сака по 8500 долара всяко, шити по поръчка панталони, множество костюми за 7000 долара и други стоки.\nВенанзи, признал се за виновен през 1999 г. за банкова кражба, е заявил в показания през 2007 г. по гражданско дело, заведено срещу компанията от бивш служител, че компанията никога не е печелила никакви пари и понякога не е плащала данъци върху доходите.\nНеговият бивш бизнес партньор Антъни Фортунато заяви пред АП, че бизнес отношенията му с Венанзи са се влошили и е наложил запор върху дома на шивача в Кънектикът, за да си върне дължими му пари.\n74-годишният Венанзи беше потърсен вчера по телефона и каза, че властите не са се свързали с него, но отказа друг коментар, след което затвори.\nТой е заявил в показания, че е пътувал за Русия, \"за да разработи пазар с определени клиенти от руски произход\", но не е търсил да сключва каквито и да е сделки там, защото не се е чувствал в безопасност там и \"не е искал да поема риск\".\nВ обвинителния акт се казва, че Манафорт също така е платил 520 440 долара на \"Търговски обект Х\" - магазин за дрехи в Бевърли Хилс, Калифорния.\nСпоред източник, запознат с неговия начин на живот, може да става дума за прочутия магазин за мъжки дрехи \"Хаус ъв Биджан\". Магазинът не отговори веднага на изпратения имейл, нито на обажданията по телефона.\nБившият началник на криминалния отдел на американската прокуратура в Бруклин Даниел Алонсо каза, че плащането на костюми и други стоки в САЩ през офшорна сметка, регистрирана в Кипър, е \"много, много странен начин\" за правене на подобни покупки.\n\"Отличителен белег на прането на пари е стремежът да се направи така, че незаконните пари да изглеждат законни\", каза той.\n                    ", "date": "2017.10.31", "title": "Обвиниха бившия шеф на щаба на Тръмп, че носел изискани костюми "}
{"url": "http://www.monitor.bg/a/view/72160-%D0%92%D0%B7%D1%80%D0%B8%D0%B2-%D0%BE%D0%BA%D1%8A%D1%80%D0%B2%D0%B0%D0%B2%D0%B8-%D0%9A%D0%B0%D0%B1%D1%83%D0%BB/", "text": "\n                    В Кабул днес избухна взрив, който взе много жертви, предаде Ройтерс, като се позова на очевидци и на афганистанските власти.\nТелевизионен екип на Ройтерс видя поне осем човека, които изглежда бяха убити, и няколко ранени на мястото на взрива в квартал Вазир Акбар Хан.\nЗдравен служител каза, че в кабулски болници са докарани трима загинали и 10 ранени.\n                    ", "date": "2017.10.31", "title": "Взрив окървави Кабул "}
{"url": "http://www.monitor.bg/a/view/48642-200-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-%D0%BD%D0%B0-%D1%8F%D0%B4%D1%80%D0%B5%D0%BD-%D0%BF%D0%BE%D0%BB%D0%B8%D0%B3%D0%BE%D0%BD-%D0%B2-%D0%9A%D0%9D%D0%94%D0%A0/", "text": "\n                    Тунел, където Северна Корея извършва ядрени изпитания, се е срутил след шестия ядрен тест на тоталитарната държава през септември. Вероятно при инцидента са загинали повече от 200 души.\nТова съобщава японската телевизия Asahi, позовавайки се на източници, запознати със случилото се, информира Ройтерс.\nСветовната осведомителна агенция не може да потвърди информацията.\nОколо 100 души са загинали при първоначалното срутване на тунела на ядрения полигон Пунгери, което се случило около 10 септември, допълва телевизията. Тя информира, че при второ срутване по време на спасителна операция броят на загиналите е нараснал до 200 души.\nЯдреното изпитание бе извършено на 3 септември. Според експерти това вероятно е най-мощната ядрена детонация, извършвана от КНДР.\n\n \n                    ", "date": "2017.10.31", "title": "200 загинали на ядрен полигон в КНДР "}
{"url": "http://www.monitor.bg/a/view/66761-%D0%A1%D0%B8-%D0%A6%D0%B7%D0%B8%D0%BD%D0%BF%D0%B8%D0%BD-%D1%81%D1%8A%D1%81-%D1%81%D0%B8%D0%BC%D0%B2%D0%BE%D0%BB%D0%B8%D1%87%D0%BD%D0%BE-%D0%BF%D0%BE%D1%81%D0%B5%D1%89%D0%B5%D0%BD%D0%B8%D0%B5-%D0%B2-%D0%A8%D0%B0%D0%BD%D1%85%D0%B0%D0%B9/", "text": "\n                    Броени дни след като през 2012 г. пое ръководството на Китай, Си Цзинпин и други висши ръководители на комунистическата партия отидоха в Националния музей на Китай, за да разгледат изложба за историята на партията под мотото \"Пътят към обновлението\". Това посещение в музея предсказа един от главните политически приоритети за Си през следващите пет години, пише Ройтерс.\nПет години по-късно, по-малко от седмица след като бе преизбран за втори мандат като партиен шеф на XIX-ия партиен конгрес, Си и други представители на партийната йерархия направиха необичайно посещение във финансовата столица на Китай - Шанхай. Визитата им бе свързана със създаването на партията и нейните основатели. Разпространените официални снимки показват членовете на Постоянния комитет на Политбюро на мястото на първия партиен конгрес, състоял се в 1921 г., вперили тържествено поглед в скулптурния барелеф на първите лидери на партията, застанали около дървена заседателна маса.\n\"Това е важен и символичен знак, - каза Уили Уолап Лам, професор от Китайския университет в Хонконг. - Това е потвърждение на предаността на партията в днешната т.нар. \"нова ера на социализъм с китайска специфика\" към исконните ценности на бащите основатели. Това определено означава, че няма отстъпление от ортодоксалния марксизъм, от ортодоксалния маоизъм. И никакво заиграване със западни ценности.\"\nПосещението на политическата върхушка парализира части от 25-милионния мегаполис, тъй като полицията блокира улици и магистрали около района Син Тянди, където се намира скромната сива тухлена сграда, в която се е състоял първият партиен конгрес. Държавната телевизия показа Си начело на другите шестима членове на Постоянния комитет на Политбюро, вдигнали свити юмруци, символично полагайки клетва пред комунистическата партия.\nСлед това седмината се отправиха към Цзясин в източната провинция Чжъцзян, където се качиха на копие на \"Червената лодка\" на Южното езеро - друго историческо място, свързано с основаването на компартията. \"Тук беше родена комунистическата партия, тук са нейните корени\", каза Си в кадрите, показани по държавната телевизия.\nСпоред професор Лам, днешното посещение в Шанхай вероятно изпраща и друго послание. Градът е добре известен като политическа база на 91-годишния бивш китайски президент Цзян Цзъмин, който също бе делегат на конгреса. През изминалия уикенд Си Цзинпин издигна своя съюзник Ли Цян за партиен шеф в Шанхай - най-високия пост в града. Ли не е от Шанхай, нито е изградил политическата си кариера там.\nПрез януари друг човек на Си - Ин Юн, който също не е свързан с Шанхай, бе назначен за кмет. По традиция шефът на партията в града или кметът, или и двамата, са местни или са израснали в йерархията там. Поставянето на тези ръководни постове на двама \"пришълци\" е скъсване с миналото, посочва Ройтерс.\n\"Това косвено показва, че шанхайската (партийна) групировка, израснала под крилото на Цзян Цзъмин, вече не е сила, с която лидерът в Пекин трябва да се съобразява. Сега Си Цзинпин е начело на свои хора\", каза Лам.\n                    ", "date": "2017.10.31", "title": "Си Цзинпин със символично посещение в Шанхай"}
{"url": "http://www.monitor.bg/a/view/56472-%D0%91%D0%B0%D0%B9-%D0%A1%D0%B8%D0%BC%D0%BE-%D1%81%D0%B5-%D1%81%D0%BF%D0%BE%D1%80%D0%B0%D0%B7%D1%83%D0%BC%D1%8F-%D1%81-%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D0%B7%D0%B0-%D0%B3%D0%BE%D0%B4%D0%B8%D0%BD%D0%B0-%D0%B8-%D0%BF%D0%BE%D0%BB%D0%BE%D0%B2%D0%B8%D0%BD%D0%B0-%D1%83%D1%81%D0%BB%D0%BE%D0%B2%D0%BD%D0%BE/", "text": "Моли за съдействие да получи от бивш работодател 7 заплати и 4 отпуски за общо 14 000 лева\n                    18 месеца условно с 3-годишен изпитателен срок. Това споразумение между 74-годишния Симеон Стоев и районната прокуратура одобри съдът в Пловдив. Бай Симо, както стана известен пенсионерът, отмъкна на 26 юли т.г. пистолета „Берета” на самоубилия се в парк „Лаута” бизнесмен Данаил Божилов с прякор Мечката. Цяла седмица тогава разследващите се опитваха да заковат стареца, за да каже къде е скрил оръжието, но дядото отричаше упорито. Чак на второто претърсване на апартамента му в район „Тракия” бай Симо почукал по печката за дърва в кухнята, под която бил открит тайник. В него пък криминалистите намерили два пистолета и общо 20 патрона – взетата от още топлия труп на Мечката „Берета” и втори Sauer& Sohn, модел 38, за който навремето бай Симо е имал разрешително.„Краката ми се схванаха, че не съм излизал от месеци извън дома. Ама сега вече ще разхождам кучето си. Че защо да не го разхождам? В парка е хубаво. Тя дъщерята го разхождаше, но Рекс е едър и на няколко пъти я беше повлякъл. За него трепя. Кучетата са добри. Ние на двата крака сме лошите”, бърбореше бай Симо в кулоарите на съда преди процеса. След като бе обвинен от районната прокуратура за отмъкнатия пищов и за втория незаконен в дома си, старецът получи мярка от съда „домашен арест” и прекара буквално цялото лято затворен в малкото си жилище.Пред съдебната зала възрастният човек охотно разказа отново целия си живот, като се почне от граничарството до 11-годишния му престой в Коми. И не спираше да повтаря, че не може така да е работил, а да не му бъдат платени заплатите.„Исках да ми бъдат изплатени парите от охранителната фирма, където работех. Това са 7 заплати и 4 отпуски има да ми плаща. Съдебният изпълнител ми каза, че тази същата фирма дължи 240 000 лева на държавата”, се ядосваше бай Симо. „Съдействайте ми да си ги получа и вас ще почерпя”, призова той присъстващите журналисти да му помогнат. Именно заради тези дължими заплати той в края на юли взел пистолета на Мечката. Че после, като го предадял в полицията, оттам щели да му помогнат да получи неизплатените си заплати. С тях пък планира да направи ремонт на апартаментчето си, защото пенсиите – неговата и на дъщеря му, не им стигали за нищо.Присъдата му, която е под минимума по повдигнатите му обвинения, е окончателна и не подлежи на обжалване. Съдът промени и мярката за неотклонение на пенсионера, която бе „домашен арест”. \n\n\n                    ", "date": "2017.10.31", "title": "Бай Симо се споразумя с прокуратурата за година и половина условно (ВИДЕО)"}
{"url": "http://www.monitor.bg/a/view/25426-%D0%A3%D1%87%D0%B5%D0%BD%D0%B8%D0%BA%D1%8A%D1%82-%D1%83%D0%B1%D0%B8%D0%BB-%D0%B6%D0%B5%D0%BD%D0%B0-%D0%BD%D0%B0-%D0%B7%D0%B5%D0%B1%D1%80%D0%B0-%D1%81%D1%82%D0%B0%D0%BD%D0%B0%D0%BB-%D0%BA%D0%BC%D0%B5%D1%82-%D0%B2-%D0%B7%D0%B0%D1%82%D0%B2%D0%BE%D1%80%D0%B0/", "text": "\n                    Ученикът Асен Гюрганчев, който премаза и уби на място 61-годишната Бонка Куманова на зебрата пред бившото кино „Фламинго”, станал „кмет” в затвора. Това разкри в кулоарите на апелативния съд в Пловдив адвокатът на осъдения на първа инстанция абитуриент Зоя Тошкова. Гюрганчев бе признат за виновен от окръжния съд и получи 2г. и 8 м. ефективен затвор. На езика на пандизчиите „кмет в затвора” означавало, че младежът се ползвал с доверието на шефовете в зандана. „Надзирателите му не могат да го нахвалят, толкова е изпълнителен и трудолюбив”, обясни защитничката. Зад решетките Асен Гюрганчев работел, като се занимавал с водене на регистри и друга документация. Младежът обжалва пред апелативния съд ефективната си присъда, искайки да получи условно наказание. В същото време дъщерята на загиналата Бонка Куманова поиска от магистратите да наложат по-тежко наказание на Асен, който след катастрофата избягал и се укрил.\n\nСпоред адвокат Зоя Тошкова обаче абитуриентът все още не е издържал държавните си изпити в Електротехникума в Пловдив и е престоял половин година зад решетките преди да получи ефективната присъда на първа инстанция. По думите й загиналата Бонка Куманова е съпричинила инцидента. Жертвата била вече на зебрата, когато джипът на Гюрганчев бил на 22 метра от пешеходната пътека. Дори младежът да е карал с 35 км/час, пак не би могъл да спре навреме.\n\nПрокурорът по делото настоя апелативният съд да потвърди присъдата на първа инстанция. Адвокат Зоя Тошкова поиска и промяна на мярката за неотклонение на Асен с цел той да успее да вземе изпитите си и да се дипломира. Съдебният състав с председател Магдалина Иванова обаче прецени, че няма да променя мярката на подсъдимия „задържане под стража” в по-лека, защото има опасност младежът отново да се укрие. Апелативният съд в Пловдив ще излезе с решение по присъдата на Асен Гюрганчев в законния 30-дневен срок. \n                    ", "date": "2017.10.31", "title": "Ученикът, убил жена на зебра, станал „кмет” в затвора"}
{"url": "http://www.monitor.bg/a/view/36513-%D0%A8%D0%BE%D1%84%D1%8C%D0%BE%D1%80%D1%8A%D1%82-%D0%BD%D0%B0-%D0%BE%D0%B1%D1%8A%D1%80%D0%BD%D0%B0%D1%82%D0%B8%D1%8F-%D0%B0%D0%B2%D1%82%D0%BE%D0%B1%D1%83%D1%81-%D1%81-%D0%BE%D0%B1%D0%B2%D0%B8%D0%BD%D0%B5%D0%BD%D0%B8%D0%B5-%D0%B7%D0%B0-%D0%BF%D1%80%D0%B8%D1%87%D0%B8%D0%BD%D1%8F%D0%B2%D0%B0%D0%BD%D0%B5-%D0%BD%D0%B0-3-%D1%81%D1%80%D0%B5%D0%B4%D0%BD%D0%B8-%D1%82%D0%B5%D0%BB%D0%B5%D1%81%D0%BD%D0%B8-%D0%BF%D0%BE%D0%B2%D1%80%D0%B5%D0%B4%D0%B8/", "text": "\n                    \n\n\n                    ", "date": "2017.10.31", "title": "Шофьорът на обърнатия автобус с обвинение за причиняване на 3 средни телесни повреди  "}
{"url": "http://www.monitor.bg/a/view/63085-%D0%A1%D1%8A%D0%B4%D1%8A%D1%82-%D1%80%D0%B5%D1%88%D0%B0%D0%B2%D0%B0-%D0%B4%D0%B0%D0%BB%D0%B8-%D0%B4%D0%B0-%D0%BF%D1%80%D0%B5%D0%BA%D1%80%D0%B0%D1%82%D0%B8-%D0%BF%D1%80%D0%B0%D0%B2%D0%BE%D0%BC%D0%BE%D1%89%D0%B8%D1%8F%D1%82%D0%B0-%D0%BD%D0%B0-%D0%BA%D0%BC%D0%B5%D1%82-%D0%BE%D0%B1%D0%B2%D0%B8%D0%BD%D0%B5%D0%BD-%D0%B7%D0%B0-%D1%81%D1%83%D1%82%D0%B5%D0%BD%D1%8C%D0%BE%D1%80%D1%81%D1%82%D0%B2%D0%BE/", "text": "\n                     \n\nАдминистративният съд в Пазарджик обяви за решаване делото, образувано по жалба на отстранения кмет на септемврийското село Семчиново Пламен Темелков, който бе задържан по обвинение за участие в организирана група за трафик на жени с цел сексуална експлоатация, но бе пуснат от ареста и вече е на работното си място. На 13 октомври Общинската избирателна комисия в Септември прекрати предсрочно мандата на селския управник заради неявяване на работа от юни досега, но Темелков изненадващо се върна в страната ни, след като бе освободен под гаранция от ареста в испанския град Марбея. Отстраненият кмет обжалва решението на комисията и дори вече е на работа в кабинета си в Семчиново, а днес се яви и в съда в Пазарджик, но отказа да разговаря с журналисти. „Невинен до доказване на противното“, подчерта кметът. Според неговия защитник комисията не е имала правни основания да прекрати мандата му. Юристът обясни, че в съдебната практика по такива казуси неправилно се приема, че кметовете нямат право на неплатен отпуск. Причината за отсъствието можела да се приравни и към заболяване – и в двата случая не може да изпълнява служебните си задължения по независещи от него причини. Председателят на ОИК в Септември Мануел Манчев пък държеше на решението на комисията, взето с мнозинство и при кворум. Пламен Темелков, който седна на кметския стол в Семчиново през 2015 г. от листата на Единна народна партия, бе един от 9-мата нашенци, задържани у нас по обвинения в участие в престъпна група, изнасяла жива плът в испанския град Марбея. През август всички бяха екстрадирани. Процесът срещу тях се води в Испания. Темелков заяви пред залата, че не знае какво се случва с останалите арестувани и не обясни с каква мярка е бил освободен от испанския арест.\n                    ", "date": "2017.10.31", "title": "Съдът решава дали да прекрати правомощията на кмет, обвинен за сутеньорство"}
{"url": "http://www.monitor.bg/a/view/10252-%D0%90%D0%BD%D0%B3%D0%B5%D0%BB%D0%BA%D0%BE%D0%B2%D0%B0-%D0%9D%D0%B5-%D0%BF%D0%BE%D0%B4%D0%BA%D1%80%D0%B5%D0%BF%D1%8F%D0%BC-%D1%86%D1%8F%D0%BB%D0%BE%D1%81%D1%82%D0%BD%D0%BE%D1%82%D0%BE-%D0%BF%D1%80%D0%B5%D0%BC%D0%B0%D1%85%D0%B2%D0%B0%D0%BD%D0%B5-%D0%BD%D0%B0-%D0%BF%D1%80%D0%B5%D0%BC%D0%B5%D1%81%D1%82%D0%B2%D0%B0%D0%B5%D0%BC%D0%B8%D1%82%D0%B5-%D0%BE%D0%B1%D0%B5%D0%BA%D1%82%D0%B8-%D0%BD%D0%B0-%D0%BF%D0%BB%D0%B0%D0%B6%D0%BE%D0%B2%D0%B5%D1%82%D0%B5/", "text": "Очаква се ръст между 5 и 10 процента на туристите през зимата\n                    Не подкрепям цялостното премахване на преместваемите обекти на морските плажове, това е крайна мярка и в нашия законопроект няма такова предложение. Това каза днес в Русе министърът на туризма Николина Ангелкова в отговор на отвореното писмо на Конфедерацията на работодателите и индустриалците в България /КРИБ/, в което се изразява несъгласие с пълното премахване на преместваемите обекти и с „опитите за тотална смяна на механизма за управление на морските плажове”. То е адресирано до вицепремиера Валери Симеонов и до министъра на туризма Николина Ангелкова.\n\nАнгелкова поясни, че в хода на междуведомственото съгласуване на законопроекта е постъпило такова предложение от Съюза на собствениците в Слънчев бряг и то основно от хотелиери, което със сигурност трябва да бъде дискутирано. До десетина дни Министерството на туризма ще организира дискусия, на която ще се обсъдят всички постъпили становища по време на общественото обсъждане.\n\n„Това, което ние сме предложили, е да се уеднакви архитектурната визия, тоест да има типови идейни проекти и всеки, който иска да има преместваем обект, да спазва - съответно да се спазват отстоянията, да се създаде един много добър облик, така, както е направено във всички други държави, така, както го има в курортите в Испания, Франция, Португалия, навсякъде. И смятам, че това е правилният начин, отколкото да има драстично премахване на всички преместваемите обекти”, допълни Ангелкова.\n\nМинистърът каза, че очакванията са между 5 и 10 процента ръст на туристите през зимата. Тя припомни, че през миналогодишния зимен сезон 1,4 млн. чуждестранни туристи са посетили страната ни. За активните летни месеци юни, юли, август и септември над 5,3 млн. чуждестранни туристи са били в България, а печалбата е 3,7 млрд. лв. Почти една четвърт – от 800 млн. лв. до 1 млрд. лв., предстои да се изчисли, са само приходите от Слънчев бряг, допълни Ангелкова.\n\nВъв връзка с исканията на хотелиери за удължаване на срока за сезонна работа на чужденци в нашите курорти министърът каза, че ще бъде направен опит, ако директивата позолява, срокът да бъде удължен от три на пет месеца. Другият вариант е да се правят две смени – април, май и юни, а след това – юли, август, септември.\n                    ", "date": "2017.10.31", "title": "Министърът на туризма се обяви срещу махането на капанчетата на плажа"}
{"url": "http://www.monitor.bg/a/view/20626-%D0%9D%D0%B5%D1%81%D1%82%D0%B8%D0%BD%D0%B0%D1%80%D0%B8-%D0%BA%D0%B0%D0%BD-%D0%A2%D0%B5%D1%80%D0%B2%D0%B5%D0%BB-%D0%B8-%D1%82%D0%B0%D0%BC%D0%BF%D0%BB%D0%B8%D0%B5%D1%80%D0%B8%D1%82%D0%B5-%D0%BD%D0%B0-%D0%BF%D0%BE%D1%89%D0%B5%D0%BD%D1%81%D0%BA%D0%B8-%D0%BC%D0%B0%D1%80%D0%BA%D0%B8/", "text": "\n                    Нестинари, кан Тервел и тамплиерите ще бъдат изобразени на пощенски марки през 2018 г., съобщиха от Министерството на транспорта, информационните технологии и съобщенията.\n\nДогодина ще бъде посветено специално издание на 1300 години от победата на кан Тервел над арабската армия и обсадата на Цариград през 718 г. България и Русия ще пуснат в употреба съвместно 2 пощенски марки за отбелязване на 140 години от Руско-турската освободителна война.\n\nИсторическата тематика в маркоиздаването е представена и с пощенски издания, посветени на 150 години от похода на четата на Хаджи Димитър и Стефан Караджа, както и на 100-годишнината от възкачването на трона на цар Борис Трети. Очаква се марката по повод 900 години от създаването на средновековния Орден на Тамплиерите да предизвика интерес у много български и чуждестранни филателисти.\n\nОт транспортното ведомство припомнят, че през 2018 г., София е обявена за европейска столица на спорта, а през 2019 г. Пловдив ще бъде европейска столица на културата. Тези събития също ще бъдат отбелязани с пощенски марки.\n                    ", "date": "2017.10.31", "title": "Нестинари, кан Тервел и тамплиерите на пощенски марки"}
{"url": "http://www.monitor.bg/a/view/9748-%D0%92%D0%95%D0%98%D1%82%D0%B0%D1%82%D0%B0-%D0%B2%D0%B4%D0%B8%D0%B3%D0%B0%D1%82-%D0%B4%D0%B2%D0%BE%D0%B9%D0%BD%D0%BE-%D1%81%D0%BC%D0%B5%D1%82%D0%BA%D0%B8%D1%82%D0%B5-%D0%BD%D0%B8-%D0%B7%D0%B0-%D1%82%D0%BE%D0%BA/", "text": "\n                    Делът на разходите на българските домакинства за елекричество се очаква да нарасне над 2 пъти в средата на века от сегашните 4 на сто до 8,5%. Това сочат трите сценария за бъдещото развитие на сектор енергетика до 2050 г., които бяха представени днес от една неправителствена организация у нас.\n\nПърви сценарий, наречен „Без цел“, отразява изпълнението на съществуващите енергийни политики, включително и целите на ЕС за възобновяема енергия до 2020 г. и изграждането на всички електроцентрали, включени в официалните документи за планиране, съчетано с повишаваща се цена на въглеродните емисии. За субсидии за ВЕИ хазната би изхарчила 2,144 млрд. евро.\n\nСценарий „Декарбонизация“ - отразява дългосрочната стратегия за намаляване на емисиите на въглероден двуокис с 96,7% в съответствие с целите на ЕС, като до края на 2050 г. за подпомагане на зелената енергия ще трябва да изхарчим почти 4 млрд. евро.\n\nВариантът „Забавена декарбонизация“ включва първоначално изпълнение на настоящите национални инвестиционни планове, последвани от промяна посоката на политиката след 2030 г. Което води до реализирането на почти същата цел за намаляване на емисиите през 2050 г. като при предишния сценарий, но цената за периода скача на 7,472 млрд. евро.\n\nСметките показват още, че поскъпващите квоти за въглеродни емисии, въглищата и природния газ ще доведе до увеличение на цените на едро на електроенергията в България от средно 34 евро на МВтч през 2016 г. до над 74 евро на Мвтч след 32 години.\n\nНа събитието председателят на комисията по енергетика в парламента Делян Добрев обясни, че санирането досега икономисва по 1 млн. МВтч електроенергия годишно, което се равнява на 140 мегавата инсталирана мощност. „Тъй като спестяването идва главно през зимния сезон, това означава, че намалената консумация пести 280 мегавата инсталирана мощност. Това е доказателство, че енергийната ефективност е един от правилните пътища за декарбонизацията. Депутатът подчерта, че основният принцип, към който да се придържаме, е пазарният. \"Грешките са ставали, защото са се взимали решения на политически и геополитически принципи, а не на пазарни\", каза още той.\n                    ", "date": "2017.10.31", "title": "ВЕИ-тата вдигат двойно сметките ни за ток"}
{"url": "http://www.monitor.bg/a/view/56629-%D0%9B%D0%B5%D0%BA%D0%B8%D1%82%D0%B5-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D0%B8-%D1%81-%D1%82%D1%80%D0%B8%D0%BC%D0%B5%D1%81%D0%B5%D1%87%D0%BD%D0%B8-%D0%B2%D0%B8%D0%BD%D0%B5%D1%82%D0%BA%D0%B8-%D0%BE%D1%82-%D0%B4%D0%BE%D0%B3%D0%BE%D0%B4%D0%B8%D0%BD%D0%B0/", "text": "\n                    Въвежда се тримесечна винетка за леки автомобили под 3.5 тона от догодина. Цената й ще е 54 лв. Това се предвижда в проект на постановление за изменение и допълнение в наредбата за събиране на таксите за ползване на пътната инфраструктура. С промените се определя и нов срок за действие на годишните винетки – една година от датата на купуване, а не както досега за календарна година, което ще важи за всички превозни средства, независимо от категорията и държавата на регистрация.\n\nЦената на новата винетка е определена от Института за икономически изследвания към БАН, която е изготвила специален анализ по поръчка на Агенция „Пътна инфраструктура“. Сумата е определена чрез принципа на пропорционалност, т.е. цената на тримесечната винетка да е по-висока от месечната и по-ниска от годишната, при спазена пропорционалност за намаляваща стойност с увеличаване срока на валидност. Това се налага от правилото колкото по-дълъг е периодът, толкова по-малка да е заплащаната цена. Така получената референтна стойност за ден при тримесечна винетка е определена цената на тримесечната винетка за леки автомобили в размер на 54 лв. или 28 евро.\n\nЦените на останалите винетни стикери за леки автомобили се запазват. Годишната винетка за леки автомобили ще струва 97 лв., а месечната 30 лв. Седмичната ще се таксува по 15 лв.\n                    ", "date": "2017.10.31", "title": "Леките автомобили с тримесечни винетки от догодина"}
{"url": "http://www.monitor.bg/a/view/70717-70-%D0%BE%D1%82-%D1%82%D0%B5%D0%BB%D0%B5%D0%BA%D0%BE%D0%BC-%D0%BF%D0%BE%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8%D1%82%D0%B5-%D1%83-%D0%BD%D0%B0%D1%81-%D0%B8%D0%BC%D0%B0%D1%82-%D1%81%D0%BC%D0%B0%D1%80%D1%82%D1%84%D0%BE%D0%BD%D0%B8/", "text": "Клиентите на Telenor вече могат да сменят смартфона си, преди да са изплатили стария\n                    70% от българските потребители на мобилни услуги притежават смартфони и ползват на тях мобилен интернет. Около 39% от тях ползват достъп до глобалната мрежа предимно чрез 3G и 4G на операторите. Потребителските нагласи са проучени от мобилният оператор Telenor сред 7200 души в четири страни от Югоизточна Европа, където има клиенти - България, Унгария, Сърбия и Черна гора.\n\nБлизо 89% от българите ползват абонаментен план и едва 11% избират предплатени услуги. Това е над средното ниво за страните в Централна и Източна Европа, в които едва 67% от клиентите ползват абонаментен план, а 33% предплатени услуги. В България за платени мобилни приложения пари дават едва 11% от потребителите на Telenor, докато в ЦИЕ средно по 15%.\n\nОт днес абонатите на Telenor вече ще имат възможност на всеки 12 месеца да сменят своите устройства с по-нови, независимо че не са изплатили стария си смартфон. Новата опция ще се предлага на клиентите срещу 6.99 лв. на месец към плана им, ако сключат 24-месечен договор и решат вземат смартфон на изплащане за също толкова дълъг период. Това означава, че човек ще може да си вземе нов телефон преди да е изплатил докрай стария си.\n\nСтарият смартфон ще се връща в магазините на Telenor, като компанията планира да рециклира устройствата, но няма да ги предлага на клиентите си у нас.\n                    ", "date": "2017.10.31", "title": "70% от телеком потребителите у нас имат смартфони"}
{"url": "http://www.monitor.bg/a/view/13027-%D0%A2%D1%80%D1%8A%D0%B3%D0%BD%D0%B0-%D0%BF%D1%80%D0%BE%D1%86%D0%B5%D0%B4%D1%83%D1%80%D0%B0%D1%82%D0%B0-%D0%B7%D0%B0-%D1%81%D0%B8%D1%81%D1%82%D0%B5%D0%BC%D0%B0%D1%82%D0%B0-%D0%B7%D0%B0-%D1%82%D1%83%D1%80%D0%B8%D1%81%D1%82%D0%B8%D1%87%D0%B5%D1%81%D0%BA%D0%B0-%D0%B8%D0%BD%D1%84%D0%BE%D1%80%D0%BC%D0%B0%D1%86%D0%B8%D1%8F/", "text": "\n                    Тръгна процедурата Единна система за туристическа информация (ЕСТИ). Вече има и одобрение на техническото задание от Държавна агенция „Електронно управление“. Това съобщи министърът на туризма Николина Ангелкова пред медии в Русе.\n\nТя припомни, че търгът за ЕСТИ беше обявен миналата година, но бе прекратен през 2017 г. заради обжалвания. Междувременно бе създадена агенцията, което наложи съгласуване на документацията преди старта на новия търг.\n\nСистемата трябва да свърже в реално време регистрите на хотелите с министерството на туризма, МВР, НАП и общините. Това е много важно както за нас, така и за бизнеса и очакваме да допринесе за още по-голямо повишаване на приходите в туризма, а по този начин и на приноса му към икономиката на България, коментира министър Ангелкова.\n\nПо отношение на кадрите министър Ангелкова съобщи, че за предстоящия зимен сезон работодателите вече започват процедури за наемане на работници от други страни. Според Закона за трудовата миграция и трудовата мобилност работодателите имат възможност 3 месеца да наемат сезонни работници при облекчен режим и съответно за 9 месеца при по-дълга процедура. По тази схема през лятото от Украйна бяха наети 3000 работници, служители имаше и от Молдова, което доказа положителния опит от тази практика, допълни Ангелкова.\n                    ", "date": "2017.10.31", "title": "Тръгна процедурата за системата за туристическа информация"}
{"url": "http://www.monitor.bg/a/view/13646-%D0%91%D0%BB%D0%B8%D0%B7%D0%BE-500-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-%D0%BD%D0%B0-%D0%BF%D1%8A%D1%82%D1%8F-%D0%BE%D1%82-%D0%BD%D0%B0%D1%87%D0%B0%D0%BB%D0%BE%D1%82%D0%BE-%D0%BD%D0%B0-%D0%B3%D0%BE%D0%B4%D0%B8%D0%BD%D0%B0%D1%82%D0%B0/", "text": "\n                    От началото на тази година досега в страната са регистрирани 5086 тежки пътнотранспортни произшествия , при които са 473 са загиналите и 6457 ранени на пътя от началото на годината досега, сочи черната статистика. Регистрирани са общо 5086 тежки катастрофи с 562 повече, загиналите са били 528 – с 55 повече от миналата година. , а ранените са били 7143 – с 686 повече.\n\nОт Главна дирекция „Национална полиция“ – МВР е изготвена справка за пътнотранспортния травматизъм на територията на страната през деветте месеца на 2017 г. Най-много инциденти са настъпили поради нарушения на водачите, на следващо място – Поради нарушения на пешеходците са настъпили - 65 с 6 загинали и 61 ранени. Пътните условия са причина за настъпването на 24 произшествия с 1 загинал и 30 ранени.\n\nПрез 9-те месеца на 2017 г. при ПТП са загинали 105 и са ранени 1013 (15,69%) участници в движението по пътищата над 64 години. От общо загиналите 105 възрастни участници в движението по пътищата 52 са били пешеходци, което е над половината от общо загиналите 98 пешеходци за периода. Отчита се задържане на тенденцията за най-голям брой загинали пешеходци от тази уязвима възрастова група. Като водачи на превозни средства са загинали 31 участници над 64 години, а като пътници 22.\n\nВ резултат на тежки ПТП през 9-те месеца на 2017 г. са загинали 22 и са ранени 731 деца . Отчита се известно намаление (със 7) в броя на загиналите деца. При децата-пътници намалението е с 5 деца, а при децата-водачи и децата-пешеходци намалението е с по едно дете.\n\n \n                    ", "date": "2017.10.31", "title": "Близо 500 загинали на пътя от началото на годината"}
{"url": "http://www.monitor.bg/a/view/41329-%D0%9F%D1%80%D0%BE%D1%84-%D0%90%D1%81%D0%B5%D0%BD-%D0%91%D0%B0%D0%BB%D1%82%D0%BE%D0%B2-%D0%9C%D0%B8%D0%BD%D0%B8%D1%81%D1%82%D1%8A%D1%80-%D0%9F%D0%B5%D1%82%D1%80%D0%BE%D0%B2-%D0%B1%D0%B5-%D0%BF%D0%BE%D0%B5%D0%BB-%D0%B8%D0%BD%D0%B8%D1%86%D0%B8%D0%B0%D1%82%D0%B8%D0%B2%D0%B8-%D1%82%D0%BE%D0%B2%D0%B0-%D0%BD%D0%B5-%D1%81%D0%B5-%D1%85%D0%B0%D1%80%D0%B5%D1%81%D0%B0-%D0%BD%D0%B0-%D0%BD%D1%8F%D0%BA%D0%BE%D0%B3%D0%BE/", "text": "\n                    Министър Николай Петров беше поел една инициатива да има една обща информация за всички държавни болници, да подготви проект за закупуване на апаратури, явно това не се хареса на някого. Това каза пред БНТ шефът на \"Пирогов\" проф. Асен Балтов във връзка с оставката, която подаде вчера здравният министър.\n\n\"Надявам се да има последователност, ние като директори на болници се надявахме да има яснота за заплащането на лекарите и медицинските сестри, как ще може да продължим следващата година\", добави той.\n\n\"Има сериозни проблеми в министерството, които не могат да бъдат решени за 6 месеца. Не може да има 20 екипа при необходимост от 60 и това е свързано с това, че няма желаещи да работят тази работа\", каза още проф. Балтов.\n                    ", "date": "2017.10.31", "title": "Проф. Асен Балтов: Министър Петров бе поел инициативи, това не се хареса на някого "}
{"url": "http://www.monitor.bg/a/view/24858-%D0%93%D0%B5%D0%BD-%D0%9A%D0%B8%D1%80%D0%B8%D0%BB-%D0%92%D0%BE%D0%B9%D0%BD%D0%BE%D0%B2-%D0%9D%D0%B5-%D0%B5-%D0%B2%D1%8A%D0%B7%D0%BC%D0%BE%D0%B6%D0%BD%D0%BE-%D0%BD%D0%B0%D0%B2%D0%BE%D0%B4%D0%BD%D0%B5%D0%BD%D0%B8%D1%8F%D1%82%D0%B0-%D0%B4%D0%B0-%D1%81%D0%B0-%D0%BE%D1%82-%D1%80%D0%B0%D0%B7%D1%80%D1%83%D1%88%D0%B5%D0%BD%D0%B8-%D0%B4%D0%B8%D0%B3%D0%B8/", "text": "\n                    \"Не е възможно наводненията в Бургаско да са от разрушени диги\", твърди ген. Кирил Войнов - главен директор на ГД \"Язовирни стени и съоръжения\" пред BTV Агенцията следи състоянието на 5664 язовира. Много от тях са общински, а кметовете нямат средства да ги поддържат. Издадени са над 400 акта.\n\nВойнов обясни подробно разположението на каскадата от микроязовири, част от стените на които са подронени от водата - не разрушени, но не е имало приливна вълна, причинила огромните щети и човешки жертви. Причината е в природните промени, давели до подобни явления - над 180 л на кв.м. Според него наводненията са заради водата, свлякла се по околните дерета. Вероятно заради калните наноси изчезналата жена все още не е открита, ако наистина е жертва на пороя. Хората в района, които имат микроязовири, отчитат щети за милиони.\n                    ", "date": "2017.10.31", "title": "Ген. Кирил Войнов: Не е възможно наводненията да са от разрушени диги "}
{"url": "http://www.monitor.bg/a/view/30218-500-%D0%BB%D0%B2-%D0%B3%D0%B0%D1%80%D0%B0%D0%BD%D1%86%D0%B8%D1%8F-%D0%B7%D0%B0-%D0%92%D0%BB%D0%B0%D0%B4%D0%BE-%D0%9F%D0%BB%D0%B0%D1%86%D0%B5%D0%BD%D1%82%D0%B0%D1%82%D0%B0/", "text": "\n                    37-годишният Владимир Стоянов, станал известен като Владо Плацентата, трябва да плати 500 лева парична гаранция, за да не влезе в ареста по обвинение, че е държал незаконна пушка в двора на къщата си. Той трябва да внесе сумата до 2 седмици.\n\nМъжът се прочу през лятото на тази година, след като нападна лекарка в АГ болница \"Шейново\", настоявайки тя да му даде плацентата на новороденото му дете. Той има още 2 обвинения, освен за нападението над лекарката. Едното е, че на 9 октомври 2016 година е укривал в дома си 22 бежанци срещу заплащане, а другото за незаконната пушка.\n\nВ съда Стоянов представи удостоверение, че е студент 1-ва година редовно обучение със специалност \"Генно и клетъчно инженерство\". Както обикновено, той се появи с маска на лицето и плетена шапка, захлупена почти до очите му. Така остана и пред съда.\n\n\"Нямате право да ме снимате, нарушавате конституционните ми права\", скара се Плацентата на журналистите на излизане от съда.\n\n\n \n                    ", "date": "2017.10.31", "title": "500 лв. гаранция за Владо Плацентата"}
{"url": "http://www.monitor.bg/a/view/15399-%D0%9C%D0%BE%D1%81%D0%BA%D0%BE%D0%B2%D1%81%D0%BA%D0%B8-%D1%80%D0%B0%D0%B7%D0%BF%D0%BE%D1%80%D0%B5%D0%B4%D0%B8-%D1%81%D0%BF%D0%B5%D1%88%D0%BD%D0%B0-%D0%BF%D1%80%D0%BE%D0%B2%D0%B5%D1%80%D0%BA%D0%B0-%D0%B7%D0%B0-%D0%BF%D1%80%D0%B5%D0%BE%D0%B1%D1%8A%D1%80%D0%BD%D0%B0%D1%82%D0%B8%D1%8F-%D0%BD%D0%B0-%D0%A2%D1%80%D0%B0%D0%BA%D0%B8%D1%8F-%D0%B0%D0%B2%D1%82%D0%BE%D0%B1%D1%83%D1%81/", "text": "\n                    Министърът на транспорта, информационните технологии и съобщенията Ивайло Московски разпореди незабавна комплексна проверка на фирма Юнион Ивкони, съобщиха от пресслужбата на МТИТС. Повод за спешните действия е възникналият късно снощи пътен инцидент с автобус на компанията, извършващ превоз на пътници по линията София - Слънчев Бряг.В рамките на няколко дни инспекторите на ИА \"Автомобилна администрация\" ще проверят цялостната дейност на превозвача, като ще обърнат специално внимание на организацията на превозите, графиците и спазването на изискванията за почивките на водачите, както и всички необходими документи за осъществяването на транспортната услуга. Проверка се извършва и за конкретния случай, като констатациите и материалите от инспекцията ще бъдат предоставени на разследващите органи.\n \n\n\n                    ", "date": "2017.10.31", "title": "Московски разпореди спешна проверка за преобърнатия на \"Тракия\" автобус "}
{"url": "http://www.monitor.bg/a/view/45733-%D0%9E%D0%B1%D1%89%D0%B8%D0%BD%D0%B0%D1%80%D0%B8-%D0%B8%D1%81%D0%BA%D0%B0%D1%82-%D0%BD%D0%BE%D1%80%D0%B2%D0%B5%D0%B6%D0%BA%D0%B8-%D0%BC%D0%BE%D0%B4%D0%B5%D0%BB-%D0%B2-%D0%B7%D0%B4%D1%80%D0%B0%D0%B2%D0%B5%D0%BE%D0%BF%D0%B0%D0%B7%D0%B2%D0%B0%D0%BD%D0%B5%D1%82%D0%BE-%D0%BD%D0%B8/", "text": "\n                    Варна ще задълбочи сътрудничеството си в областта на общественото здраве с норвежкия регион Oстфолд. Чуждият опит и възможностите за партньорство бяха обсъдени по време на посещение на варненска делегация в Норвегия, в която участваха председателят на ПК „Здравеопазване“ към Общинския съвет, доц. Антоанета Цветкова, представители на общинската администрация и неправителствения сектор, както и експерти в областта на здравеопазването. Визитата бе в рамките на проект „Регионално партньорство за здраве и устойчиво развитие“, финансиран по програма БГ07 „Инициативи за обществено здраве“, като целта бе обмяна на добри практики в процесите на създаване на здравна стратегия и политика. Варненската делегация представи състоянието на общественото здраве в България, след което бе направен паралел с Норвегия. В тази връзка бяха дискутирани допирните точки между двете страни и региони с цел адаптиране и прилагане на норвежкия опит в българския контекст. Идеята е да се разработи модел за Варна, съобразен с политическите, икономическите, социокултурни особености на нашия регион, съобщиха от местния парламент в морския град. „Работните срещи бяха съчетани с интерактивни демонстрации на успешни практики за привличане на деца, учащи, възрастни в различни програми за подобряване на физическата активност, изграждане на здравословни навици за хранене, за движение, за усвояване на знания и социална ангажираност. Демонстрациите бяха направени в научен център, изграден специално за създаване на подходяща среда за постигане на тези цели, разказа доц. Цветкова. Във всички презентации, демонстрации и дискусии основна нишка бе темата за доброволчеството, взаимната помощ и доверието към институции и хора, която беше представена като основната предпоставка за благополучието на норвежкото общество, допълни тя. Постигнатото в Остфолд в областта на общественото здраве е реалистично и за Варна. Това може да се осъществи чрез сътрудничество между здравните власти, университетите, неправителствения сектор, бизнеса и медиите. Има добър работещ норвежки модел. Имаме подкрепящи международни партньори и сега е подходящият момент да направим крачка за изграждане на подобен модел и във Варна в името на по-доброто здраве и социално благополучие на хората в нашия регион“, каза още доц. Цветкова.   \n\n\n                    ", "date": "2017.10.31", "title": "Общинари искат норвежки модел в здравеопазването ни  "}
{"url": "http://www.monitor.bg/a/view/47348-%D0%93%D0%BB%D0%BE%D0%B1%D0%B5%D0%BD%D0%B8%D1%82%D0%B5-%D1%84%D0%B8%D1%80%D0%BC%D0%B8-%D0%B0%D1%83%D1%82-%D0%BE%D1%82-%D1%82%D1%8A%D1%80%D0%B3%D0%BE%D0%B2%D0%B5%D1%82%D0%B5-%D0%B7%D0%B0-%D1%80%D0%B5%D0%BC%D0%BE%D0%BD%D1%82%D0%B8-%D0%B2-%D0%A1%D0%BE%D1%84%D0%B8%D1%8F/", "text": "Отпушват „Каблешков“ и „Дондуков“ до 20 ноември\n                    Режат достъпа на фирми, глобени за некачествен и забавен ремонт, до обществени поръчки. Това обяви кметът на София Йорданка Фандъкова, която инспектира ремонтът по бул. „Каблешков“. Тя обясни, че ще се възползват от новия Закон за обществените поръчки и глобените фирми няма да могат да участват в търгове за големи инфраструктурни проекти в София. „Възползваме се от всяка възможност и налагаме най-строгите санкции. Контролът върху качеството на ремонтните дейности е изключително сериозен. Всички законови механизми са заложени в договорите“, категорична е Фандъкова. За последните 3 години на фирми ремонтиращи столицата, са наложени санкции за над 2 млн. лв.Кметът на София обеща, че до 20 ноември ще се отпуши движението в града, като пуснат булевардите „Дондуков“ - в участъка от ул. „Раковски“ до бул. „Васил Левски“и „Каблешков“ от бул. „Бъкстон“ до Кауфланд, останалата част от отсечката до бул. „Цар Борис III“ ще бъде ремонтирана догодина. Първоначално срокът за „Каблешков“ беше до края на годината, за сметка на това обаче „Дондуков“ трябваше да бъде готов в средата на октомври. В края на другата седмица трябва да бъде и готов ремонта на бул. „Монтевидео“ в участъка пред Нов български университет. За следващата година от Общината планират ремонтни дейности и по „Граф Игнатиев“ и „Скобелев“. \n\n\n                    ", "date": "2017.10.31", "title": "Глобените фирми аут от търговете за ремонти в София"}
{"url": "http://www.monitor.bg/a/view/87708-%D0%98%D0%B7%D0%B4%D0%B0%D0%B4%D0%BE%D1%85%D0%B0-%D1%81%D1%82%D0%B8%D1%85%D0%BE%D1%81%D0%B1%D0%B8%D1%80%D0%BA%D0%B0-%D0%BD%D0%B0-%D1%83%D0%B1%D0%B8%D1%82%D0%B0-%D1%81%D1%82%D1%83%D0%B4%D0%B5%D0%BD%D1%82%D0%BA%D0%B0/", "text": "\n                    Стихосбирка с произведения на убитата преди две години половина студентка Вероника Здравкова, издадоха родителите и близките и. В понеделник вечерта книгата бе представена във Велико Търново. Тя съдържа стихове, мисли и откровения на младото момиче, напуснало този свят само на 23 години, погубено от злодейска ръка. Преди представянето на книгата 20-ина съгаждани на Вероника от Никопол, дойдоха организирано, положиха цветя и се поклониха пред паметника и, изработен от бащата Трайчо Трайков на лобното и място, на брега на река Янтра.\n\nВероника Здравкова изчезна на 28 февруари на път от работното място за дома си в района на търновската жп гара. Тлото и бе открито на 3 март от рибар, наполовина във водата на реката. Само няколко дни по-късно като извършител на убийството беше задържан циганинът рецидивист Илиян Здравков, който бе осъден на 30 години лишаване от свобода. Вече две години и половина обаче, остават прекалено много въпроси и съмнения относно това дали неграмотният ром не е само страшилището, което трябваши да бъде представено пред обществеността за да бъдат успокоени страстите и дали истинският убиец все още не е на свобода.\n\nРодителите на загиналата Вероника и близките на други жертви на убити млади хора пордължават да апелират към родните законотворци за промяна в наказателния кодекс, която да не позволява на закоравели убийци да се възползват от привилегията, която им дава т-нар. съкратено съдебно следствие. Според закона ако извършителят се признае за виновен, разкае се и сътрудничи на разследващите, той има право да поиска съкратен съд, при което магистратите са длъжни да му постановят присъда с една трета по-малка от полагащата се. Така вместо доживотна присъда уийците се отърват с 20-25, ли в най-добрия случай 30 години лишаване от свобода. Това обаче според бащата на Вероника е подигравка с паметта на дъщеря му. „Един ден, независимо дали след 20 или след 30 години убиецът все пак ще излезе на свобода. А моята дъщеря никога няма да излезе от гроба. Това е несправедливо”, ктегоричен е почерненият скърбящ родител. Той споделя също, че паметникът на дъщеря му, издигнат върху гроба и в родния Никопол, редовно се осквернява от неизвестни вандали и хулигани. Първият път мародерите не са се посвенили да откраднат дори поставените върху гроба на момичето плюшени играчки.\n\n \n                    ", "date": "2017.10.31", "title": "Издадоха стихосбирка  на убита студентка"}
{"url": "http://www.monitor.bg/a/view/68471-%D0%9F%D0%BE%D1%82%D0%BE%D0%BF%D1%8A%D1%82-%D0%B2-%D0%91%D1%83%D1%80%D0%B3%D0%B0%D1%81%D0%BA%D0%BE-%D0%B2%D0%B7%D0%B5-%D0%BF%D0%B5%D1%82%D0%B0-%D0%B6%D0%B5%D1%80%D1%82%D0%B2%D0%B0-%D0%B8%D0%B7%D0%B4%D1%8A%D1%85%D0%BD%D0%B0-%D0%B4%D1%8F%D0%B4%D0%BE-%D0%94%D0%B8%D0%BC%D0%B8%D1%82%D1%8A%D1%80/", "text": "Община Бургас отпусна 168 000 лева за пострадалите семейства \n                    \n\n\n\n\n\n\n\n\n\n\n                    ", "date": "2017.10.31", "title": "Потопът  в Бургаско взе пета жертва, издъхна дядо Димитър "}
{"url": "http://www.monitor.bg/a/view/23733-%D0%92%D1%8A%D0%B2%D0%B5%D0%B6%D0%B4%D0%B0%D1%82-%D0%A1%D0%9C%D0%A1%D0%BF%D0%B0%D1%80%D0%BA%D0%B8%D1%80%D0%B0%D0%BD%D0%B5-%D0%B2-%D0%94%D1%83%D0%BF%D0%BD%D0%B8%D1%86%D0%B0/", "text": "\n                    Община Дупница е в заключителна фаза на договаряне и въвеждане на СМС-паркиране в обхвата на \"синята зона\". От следващата седмица ще започнат тестовете по експлоатацията на софтуера, преди да бъде официално пуснато алтернативното плащане. \"Прави се най-вече с цел улеснение на гражданите. По този начин няма да се създава напрежение и със служителите на ОП \"Паркинги и гаражи\" и самите шофьори ще бъдат много по-спокойни. Таксата не се променя и е съобразно утвърдената от ОбС-Дупница от 1 лев на час. Максималният срок за престой си остава до 3 часа, като преди изтичане на платения престой, ще бъде изпращан напомнително текстово съобщение. Служителите на \"синя зона\" продължават работата си, така че водачите на МПС-та могат да плащат и на тях, както досега\", обясни директорът на ОП \"Паркинги и гаражи\" Радостина Велинова.\nМонтирането на табелите, указващи мобилния номер за СМС-паркиране вече започна, като след пускането на електронното плащане ще бъде официално обявено.\n                    ", "date": "2017.10.31", "title": "Въвеждат СМС-паркиране в Дупница"}
{"url": "http://www.monitor.bg/a/view/24591-%D0%93%D0%95%D0%A0%D0%91-%D0%BF%D1%80%D0%B5%D0%B1%D1%80%D0%BE%D0%B8%D1%85%D0%B0-17-%D1%84%D0%B0%D0%BB%D1%88%D0%B8%D0%B2%D0%B8-%D0%BD%D0%BE%D0%B2%D0%B8%D0%BD%D0%B8-%D0%BD%D0%B0-%D0%91%D0%A1%D0%9F/", "text": " ИК на партията: Невъзможно е да управляваме заедно\n                    ГЕРБ продължава да се бори срещу фалшивите новини, които пуска БСП и вече са публикували 17 такива „FAKE NEWS“ в своя регистър, чието създаване анонсираха през уикенда.Всяка една от тях е придружена с кратък коментар, с което показват защо дадена новина е фалшива. Като такава е определено твърдението на депутата от БСП Елена Йончева, че е лъжа, че БНТ е плащала стотици хиляди левове хонорари за филмите й. „Документите за рекламно време за стотици хиляди левове са публични, както е публично и че времето е било закупено /надяваме се доброволно/ от фирми и хора, пряко подчинени на тогавашното й гадже Станишев. Лъжа!“, е кратния коментар от страна на ГЕРБ за твърденията на Йончева.Друг пример за фалшива новина, лансирана от БСП, е твърдението на соцлидера Корнелия Нинова, че управляващите са провалили КСНС при президента в началото на октомври. „Кворумът на КСНС се \"разпада\" след излизането на Веселин Марешки, който определено не е управляващ. Г-жа Нинова е пряк свидетел на събитията, което обаче /както винаги/ не й пречи да говори небивалици. Лъжа!', е записано над публикуваната новина.Сред примерите и изказването на социалиста Таско Ерменков, че шефът на ДАР е първи братовчед на премиера Бойко Борисов. „Ахмакът Таско със сензационни разкрития за втори братовчеди, шурулинки и лелинчовци. И ние не казваме че Таско е малоумен, но го предизвикваме да отрече. Лъжа!“, пишат от ГЕРБ.Фалшива новина според регистъра на ГЕРБ е и изказването на Румен Овчаров от края на 2016-та, че има инвеститор за АЕЦ „Белене“.“На \"дългия инкасатор\" пак му се привиждат комисионни. Можеше да разкриете този инвеститор по време на служебното правителство на Румен Радев. Лъжа!“, отвръщат от управляващата партия.Междувременно от Изпълнителната комисия на ГЕРБ пуснаха становище, с което да опровергаят „поредната лъжа“ на социалистите за възможно коалиционно управление между двете партии. Повод за реакция е изказването само преди ден на Кирил Добрев, който в момента е зам.-председател на НС на червените. Според него е „нормално“, ако БСП е първа сила до покани ГЕРБ. \"За пореден път заявяваме категорично, че за ГЕРБ е невъзможно и неприемливо да управлява заедно с БСП. Никога и под никаква форма подобна коалиция не е била обсъждана нито вътре в ГЕРБ, нито с представители на БСП\", пишат от ръководството на партията. Те припомнят, че Изпълнителната комисия на ГЕРБ е решила да предложи на Националното събрание на партията, което трябва да се проведе на 26-ти ноември, да приеме изрична декларация, в която изрично да пише,че ГЕРБ няма да управлява заедно с БСП.Престрелките между БСП и ГЕРБ за това кой разпространява фалшиви новини продължи и по-късно през деня. Социалистката Деница Златева, която отговаряше за БГ председателството при служебния кабинет  „Герджиков“, намекна , че не БСП поражда фалшиви новини, а ГЕРБ. „Фалшива новина ли е фактът, че лично Бойко Борисов се обади на Корнелия Нинова, за да поиска да остана в правителството? Фалшива новина ли е, че след това имаше разговор с мен?\", попита тя.\nВ отговор обаче пиарката на ГЕРБ и премиера Бойко Борисов – Севдалина Арнаудова разкри, че именно Златева е тази, която е посещавала централата на ГЕРБ зад гърба на своята лидерка Корнелия Нинова. \"Деница Златева, не помниш ли колко пъти идваше при Бойко Борисов в партийната централа на НДК на 17-тия етаж, зад гърба на Корнелия Нинова? Аз помня поне две такива срещи... Не помниш ли и колко вътрешна съпротива имаше тогава в теб, че твоята председателка иска да провали европейското председателство?\", написа Арнаудова в профила си във „Фейсбук“.\n\n\n                    ", "date": "2017.10.31", "title": "ГЕРБ преброиха 17 фалшиви новини на БСП"}
{"url": "http://www.monitor.bg/a/view/10184-%D0%9A%D0%B0%D0%BD%D0%B4%D0%B8%D0%B4%D0%B0%D1%82%D0%B0%D0%B1%D0%B8%D1%82%D1%83%D1%80%D0%B8%D0%B5%D0%BD%D1%82%D0%B8-%D0%B8%D0%B7%D0%BD%D0%B5%D0%BD%D0%B0%D0%B4%D0%B0%D1%85%D0%B0-%D0%BA%D0%BB%D0%B0%D1%81%D0%BD%D0%B0%D1%82%D0%B0-%D1%81%D0%B8-%D0%BE%D1%82-%D1%82%D0%B5%D0%B0%D1%82%D1%80%D0%B0%D0%BB%D0%BD%D0%B0-%D1%81%D1%86%D0%B5%D0%BD%D0%B0/", "text": "\n                    Кандидат-абитуриенти от 12-и „Г“ клас на СОУ „Максим Горки“ в Стара Загора успяха да изненадат класната си като я поканиха да бъде с тях на бала им догодина, като използваха за целта сцената на драматичен театър „Гео Милев“.\n\nВ „заверата“ беше включен и актьорът Станимир Гъмов, който играе главната роля в спектакъла  „Полет над кукувиче гнездо“.\n\nВеднага след като затихнали аплодисментите и завесата паднала Гъмов , все още в дрехите на Рендъл Макмърфи помолил на сцената да излезе зрителя, седящ на ред 7-и, място 16-о. Оказало се че това е дългогодишната преподавателка по руски език Станка Додурова /по-позната като Таня Димова/.\n\nС нетърпящ възражения глас актьорът прочел специалното послание-покана към учителката от учениците й, които я „задължили“ да бъде с тях на празника им догодина , на 25 май в елитния ресторант „Орфеида“ на комплекс „Стара Загора“.\n\n„За пръв път ми се налага в живота да изпълнявам ролята на такъв вестоносец, беше безкрайно вълнуващо като видях как се промени изражението на госпожата. Хлапетата са невероятни, искрено им пожелавам да останат все така изобретателни и нахъсени !“, коментира Станимир Гъмов, който съжалява че не се е сетил за такъв „номер“ по времето, когато е завършвал старозагорската френска гимназия „Ромен Ролан“.\n                    ", "date": "2017.10.31", "title": "Кандидат-абитуриенти изненадаха класната си от театрална сцена"}
{"url": "http://www.monitor.bg/a/view/46407-%D0%A1%D0%BE%D1%84%D0%B8%D0%B9%D1%81%D0%BA%D0%B8%D1%8F%D1%82-%D1%83%D0%BD%D0%B8%D0%B2%D0%B5%D1%80%D1%81%D0%B8%D1%82%D0%B5%D1%82-%D0%B2%D0%B4%D0%B8%D0%B3%D0%B0-%D1%81%D1%82%D0%B8%D0%BF%D0%B5%D0%BD%D0%B4%D0%B8%D0%B8%D1%82%D0%B5-%D0%B7%D0%B0-%D1%83%D1%81%D0%BF%D0%B5%D1%85/", "text": "Пълните отличници ще вземат по 150 лева\n                    Увеличава се размерът на студентските стипендии за успех в Софийския университет \"Св. Климент Охридски\" през учебната 2017/2018 година и започва кампанията за кандидатстване за стипендии за зимния семестър, съобщиха от най-старото висше училище у нас.\nРазмерът на стипендиите е увеличен между 3,6 процента и 7,1 процента в сравнение с предишната учебна година. Пълните отличници ще получават месечна стипендия в максимално допустимия по Постановлението на Министерския съвет размер от 150 лева.\n\nПо предложение на Студентския съвет и съгласувано с Комисията по стипендиите ректорът на Софийския университет проф. Анастас Герджиков е утвърдил броя и размера на стипендиите по успех за учебната 2017/2018 година.\n\n \n\n \n\nПредвижда се стипендии да бъдат изплащани на 2200 студенти.\n\n \n\n\nПрез следващата учебна година в Софийския университет няма да се изплащат стипендии в минимално определената в Постановлението граница от 70 лева. За студенти с успех под 5,00 размерът на стипендията по успех е половината от тази за пълни отличници - 75 лева, информират от Алма матер.\n\nУНСС съобщават в сайта си, че след записване на семестъра студентите следва да си проверят успеха и ако има несъответствие, да се обърнат към инспектора на своята специалност, като корекцията може да бъде направена до 1 ноември 2017 година. Информация за успеха от семестъра се получава служебно, а не чрез представяне на удостоверения. Съгласно Правилата за отпускане на стипендии на учащите в УНСС, се представят служебни бележки за получените брутни възнаграждения през месеците април, май, юни, юли, август и септември 2017 г. включително, на всички членове на семейството на студента и доходите на студента, независимо за кой период се отнася плащането. Кандидатите за стипендия трябва да притежават лична, активна банкова сметка в банка ДСК, която трябва да попълнят задължително във формуляра за стипендии. Стипендиите се изплащат само чрез банка ДСК, съобщава УНСС на сайта си.\n                    ", "date": "2017.10.31", "title": "Софийският университет вдига стипендиите за успех"}
{"url": "http://www.monitor.bg/a/view/34518-%D0%A6%D0%B2%D0%B5%D1%82%D0%B0%D0%BD-%D0%92%D0%B0%D1%81%D0%B8%D0%BB%D0%B5%D0%B2-%D0%96%D0%B8%D0%B2%D0%BE%D1%82-%D0%BA%D0%B0%D1%82%D0%BE-%D0%BD%D0%B0-%D0%BA%D0%B8%D0%BD%D0%BE/", "text": "\n                    2009 г. Търг в Манхатън. Изискана ръка вдига табелката, на която е изписан номерът за участие в наддаването за вещите на най-големия аферист в американската история – Бърнард Мадоф. Обявеният за продажба артикул е коженият портфейл на финансовия измамник, а купувачът плаща 2200 долара, за да се сдобие с ценната вещ. На търга властите успяват да съберат почти един милион долара, или два пъти над очакваното. След три часа наддавания новите собственици си тръгват към дома с 50-ина маркови часовници, бижута, сервизи и прибори за хранене, писалки, чанти, сърф, но нито едно произведение на изкуството. Най-голямата изненада е дървена фигурка на патица, продадена за 4750 долара при начална цена 53 долара. За яке на бейзболния отбор \"Ню Йорк метс\" с бродирано на гърба Madoff пък са платени 14 500 долара въпреки очакваните максимум 720 долара. Коженият портфейл на най-големия измамник в историята е купен за $2200. Парите от събитието влизат в специален фонд, от който тече разплащането с жертвите на Мадоф, докато той чака края на дните си в новото си битие на федерален затворник 61727-054.Сред останалите луксозни собствености на американския аферист е половината от самолет Embraer. Другата част от собствеността се държи от фирма от Лонг Айлънд, чийто собственик е бил както близък приятел на Мадоф, така и една от жертвите на схемите му. Въпреки че измамният финансист е бил собственик на половината самолет, върху опашката на аероплана са били изписани инициалите му – B. M. (Burnard Madoff). В салона на летателната машина пък се намира любимата вещ на афериста - италианска медна еспресо машина. Няколко години след ареста на Мадоф луксозният самолет е продаден от властите. Аферистът се разделя и с няколко малки лодки, както и с основната си яхта Leopold, на стойност 7 млн. долара.Фондът на пострадалите от измамника слага ръка и върху 45 млн. долара в общински облигации, издадени на името на г-жа Рут Мадоф. Отделно се конфискуват и акции в редица финансови институции, собственост на Мадоф. Иронично, но се оказва, че дори престъпниците могат да бъдат излъгани, тъй като сред финансовите документи се откриват и акции, които Мадоф е купил от други два измамни фонда - Bear Stearns и Lehman BrothersБлизо десетилетие след като най-големият измамник в американската история е разобличен в САЩ продължава да тече разпродажба на имуществото му. Целта е максимално изплащане на откраднатите от Мадоф пари към пострадалите от схемите му. През 2015 г. властите зад Океана обявяват за продан нови два златни часовника Patek Philippe, златен паричен клипс от „Тифани“, пиано Steinway, оценено на 39 000 долара, и диамантена гривна на стойност около 360 000 долара. След ареста на Мадоф през 2008 г. властите конфискуват от дома му всички вещи на семейството му, включително домовете на двойката, коли, бижута и дрехи, до чорапи и бельо.Общата стойност на възстановените след търговете на тези вещи сума, която трябва да бъде разпределена между 64 000 ищци от 135 държави, е около 4,5 млн. долара. Отделно във фонда на жертвите на Мадоф от продажбата на друго имущество и акции на фонда му влизат още 4 милиарда долара.\nВсъщност колко големи джобове има един банкер? Гореописаното буквално е нищо на фона на българския последовател на Мадоф. Ако се съди по размаха, с който укриващият се зад граница банкер беглец и обкръжението му са доили фалираната от тях КТБ – джобовете ще да са доста дълбоки. Толкова, че да могат да поберат в тях близо 2,2 млрд. лв. По-конкретно това е сумата, на която възлиза искът, внесен от КОНПИ през 2016 г. в Софийския градски съд, с настояване тя да бъде конфискувана от банкера беглец. Експертите от комисията са категорични, че тя е отишла лично в джобовете на Василев вследствие на чудовищното разграбване на трезора. Само две трети от нея обаче са обезпечени с реални активи. Другата една трета липсва и може да се предположи, че тя е била „спасена“ от банкера беглец. Тук е моментът да се отбележи и друго – сумата от 2,2 млрд. лева далеч не е цялото имане на Василев и семейството му. Това е само разликата между официално доказаните от фамилията доходи и реално извършените от семейството и свързаните с тях фирми разходи за последните 10 години. Отделно искът срещу българския Мадоф е бил намален и с още десетки милиони левове, тъй като, макар незаконно придобити, давността за тяхното отнемане е изтекла, обяснява при внасянето на документите в съда шефът на КОНПИ Пламен Георгиев. Това на практика означава, че от източените от вложителите на КТБ 5,6 млрд. лв. половината са отишли пряко в ръцете на Василев, а с останалите той е въртял бизнес империята си. Върху активи за близо 1,5 млрд. лв. вече са наложени запори. “Останалите над 700 млн. лв. не ги намерихме и може да се предположи, че са били спасени от Цветан Василев\", обясняват още от КОНПИ.Комисията е една от четирите институции, които се борят в момента да върнат в държавата задигнатите от банкера и кохортата му милиарди. Освен КОНПИ запори на имоти, фирми и авоари на Василев са наложили НАП, прокуратурата и частни съдебни изпълнители, които действат по искане на синдиците на трезора.Искът на КОНПИ срещу Василев вече е част от аналите на историята не просто на България, а и на Европа заради огромните си размери. Имало е подобен казус само в Италия, но там не ставало дума само за едно лице и неговото семейство, а за цял клан на мафията. Досега комисията е успяла да навърже престъпната схема по източване на банката благодарение и на доказателства, предоставени от прокуратурата и ДАНС, които също разследват банкера беглец по аферата „КТБ“.„Сблъскахме се с много интересни, дори уникални механизми за придобиване на незаконно имущество. Извършвани са десетки, стотици, а понякога и хиляди финансови операции, за да може да се прикрие кой е първоизточникът на това имущество. След като проследихме всички тези вериги, в крайна сметка достигахме до един и същ източник на средствата – КТБ“, категорични са разследващите. Друг интересен факт е, че се наложило комисията на два пъти да налага запор върху имането на Василев, тъй като по време на разследването постоянно откривали нови активи, купени с пари на вложителите. Освен това от КОНПИ се притеснявали имането да не бъде разпродадено, особено след като през 2015 г. стана ясно, че Василев се опитва да продаде 6 от перлите в бизнес империята, изградена с източеното от КТБ, за едно евро на подставеното си лице Пиер Луврие. В комисията постъпила информация и че дъщерята на банкера разпродава на пожар имоти дори под пазарната им стойност в опит да спаси имането на баща си. Повече от 6 тона е тежал искът за конфискация, внесен от КОНПИ в Софийския градски съд. Делото е входирано в продължение на цял ден – на 29 февруари тази година, а за целта е бил отворен транспортният вход на Съдебната палата в София.„Това е една стая, пълна от горе до долу с хартия. Наехме специален транспорт, печатница, която да отпечата материалите. Цялата софийска дирекция беше ангажирана в окомплектоването на делото, защото в рамките на няколко дни трябваше да бъде готово. Дори самото пробиване на дупките в хартията, за да се прошнуроват папките, се оказа доста трудоемко. Изискваше се огромно физическо усилие дори за пренасянето на тези доказателства от комисията до съда“, разказва Георгиев.Картини, юбилейни монети и други ценности, собственост на Цветан Василев, също са поставени под запор по искане на Комисията за отнемане на незаконно придобито имущество. От документите става ясно, че ценностите са открити при обиските на централата на КТБ и имоти на банкера беглец, извършени от прокуратурата. Тогава в сейфовете на банката и в кабинета на Василев бяха открити 288 платна, оценени на над 990 000 лева. Сред тях има произведения на Иван Мърквичка, Дечко Узунов и Димитър Казаков-Нерон. След като бяха иззети, картините бяха предадени за съхранение в Националния исторически музей. Отделно в трезора на БНБ пък се съхраняват над 190 ценности като юбилейни монети, златни кюлчета и икона, инкрустирана с перли, които също бяха иззети от кабинетите на Василев в КТБ. Според оценката на КОНПИ те струват над 750 000 лв.От разследването на българските власти лъсва още нещо - мажоритарният собственик на КТБ Цветан Василев е обиколил 5 континента, докато е бил начело на фалирания трезор. Парите за околосветските воаяжи на фамилията на укриващия се зад граница банкер идвали от източената КТБ. Когато е започнала проверката на имането, от комисията проследили т.нар. паричен поток. От събраните данни инспекторите успели да установят, че за последното десетилетие българският Мадоф имал обичай да води съпругата си Антоанета всяка година до екзотична дестинация за по 20 дни. Така в международния си паспорт той събрал печати от пет континента – Европа, Северна и Южна Америка, Азия и Африка. Сред посетените дестинации влизат както САЩ и Китай, така и Куба, Бразилия, Перу, Аржентина и ЮАР. Когато пътувал из Европа пък, Василев най-често летял със собствения си самолет. Той се е отчел в почти всяка европейска столица, показват още данните от разследването.Разследващите са засичали пътуванията му не през международния му паспорт, тъй като след 2007 г., не се поддържа справка в МВР за воаяжи в Европа, а през плащанията, извършени с кредитната му карта зад граница. Освен че засекли екзотични пътувания, инспекторите установили и доста интересни покупки. Сред тях са скъпи бижута и часовници, напазарувани от фамилията от Виена. Изброеното дотук показва, че подобно на оригиналния Бърни Мадоф, и от българския му еквивалент има какво да се отнеме, за да бъде продадено, а ощетените от него вложители - овъзмездени поне отчасти. Разликата обаче е, че описаните луксозни бижута на българския аферист не влизат в иска на КОНПИ срещу Василев и фамилията му. Причината е, че комисията няма право да извършва претърсвания и изземване в домовете и офисите на проверяваните лица. Така част от солидния иск за замразяване на авоарите на Василев освен имотите и превозните средства са само картините и античните предмети, които са открити от прокуратурата при обиските в КТБ.А какво е един олигарх без самолет? Докато Мадоф успява да задели пари само за половин аероплан, то семейство Василеви са имали на свое разположение три. Освен най-известния от тях - „Лиърджет 60“, купен през 2011 г., дъщерното дружество на „Тръст Василеви“ - „Сънлайт еър“, към което се е водил той, има в продължение на няколко години още 2 „Бомбардие“, всеки за по 5,25 млн. долара. Трите авиона са собственост на фирмата на Василеви до 2014 г., когато през пролетта е продаден единият „Бомбардие“, а през есента е взет другият заради неплащане на вноски. През ноември 2014 г. „Сънлайт еър“ прехвърля на друга фирма и лизинга на лиърджета. Градската легенда твърди, че последният полет, който българският Мадоф прави с аероплана си, е до Белград. За разлика от Мадоф, който след лъсването на създадената от него афера се оказва в затвора, българският финансов мошеник успешно каца в сръбската столица, където да намери спокоен пристан, далеч от правосъдието. \n\n\n                    ", "date": "2017.10.31", "title": "Цветан Василев: Живот като на кино"}
{"url": "http://www.monitor.bg/a/view/70089-%D0%93%D0%95%D0%A0%D0%91-%D0%BD%D0%B5-%D1%81%D0%B5-%D0%BF%D1%80%D0%B8%D1%82%D0%B5%D1%81%D0%BD%D1%8F%D0%B2%D0%B0-%D0%BE%D1%82-%D0%B2%D0%BE%D1%82%D0%B0-%D0%BD%D0%B0-%D0%BD%D0%B5%D0%B4%D0%BE%D0%B2%D0%B5%D1%80%D0%B8%D0%B5-%D0%91%D0%A1%D0%9F-%D1%82%D1%8A%D1%80%D1%81%D1%8F%D1%82-%D0%BF%D1%80%D0%BE%D0%BF%D0%B0%D0%B3%D0%B0%D0%BD%D0%B4%D0%B5%D0%BD-%D0%B5%D1%84%D0%B5%D0%BA%D1%82/", "text": "\n                    ГЕРБ не се притеснява от вота на недоверие. Това коментира шефката на политическия кабинет на премиера Борисов – Румяна Бъчварова по бТВ. Повод за коментара и стана факта, че БСП започват консултации с останалите партии в НС относно внасянето на вота и неговите мотиви.Според Бъчварова обаче правителството е доста стабилно, а БСП търсят само пропаганден ефект. По думите й това, че искането на вот на недоверие е именно по време на БГ председателството на ЕС е ясно признание, че се търси политическа дискредитация на правителството.\"Това доказва колко назад във времето е останала БСП“, допълни тя и уточни, че по същество те искат вот за цялостната политика.Бъчварова коментира престрелките между ГЕРБ и БСП. „Нямам основания да не вярвам на думите на директора на пресслужбата на правителството Севделина Арнаудова за срещите на Деница Златева с премиера Борисов в централата на ГЕРБ. Позицията на ГЕРБ е, че партията никога не е искала да прави коалиция с БСП и няма намерение да го прави. Неформалните срещи не означават тайни преговори. На конгреса на БСП бе сложена разделителна линия по отношение на взаимодействие с ГЕРБ, каквато не съществува. Предложенията на ГЕРБ за политическо коалиране винаги са се правили публично\", заяви Бъчварова.Относно оставката на здравния министър Николай Петров, тя призова да се оставят компетентните органи да се произнесат. Решението кой да бъде заместник на Петров е в ръцете на Бойко Борисов и се надява скоро да стане ясно кой ще е новият министър.Междувременно след заседанието на ПГ на ГЕРБ Цветан Цветанов обясни, че всички имена, които циркулират за нов министър са просто хипотези и на самото заседание такива не са коментирани. В медийното пространство обаче се звъртяха имената на сегашния зам.-министър Мирослав Ненков, шефката на здравната комисия в парламента Даниела Дариткова, директора на Александрова болница Костадин Ангелов  и още няколко болнични шефове. \n\n\n                    ", "date": "2017.10.31", "title": "ГЕРБ не се притеснява от вота на недоверие, БСП търсят пропаганден ефект"}
{"url": "http://www.monitor.bg/a/view/78255-%D0%9F%D0%B0%D1%80%D1%82%D0%B8%D1%8F-%D0%BD%D0%B0-%D0%BC%D0%B0%D1%84%D0%B8%D1%8F%D1%82%D0%B0-%D0%BF%D1%83%D1%81%D0%BA%D0%B0-%D0%BE%D0%BF%D0%BE%D1%80%D0%BD%D0%B8%D1%82%D0%B5-%D1%82%D0%BE%D1%87%D0%BA%D0%B8-%D0%BD%D0%B0-%D0%A6%D0%B2%D0%B5%D1%82%D0%B0%D0%BD-%D0%92%D0%B0%D1%81%D0%B8%D0%BB%D0%B5%D0%B2/", "text": "\n                     Партията на проваления правосъден министър Христо Иванов „Дай, България“ отново се показа като политическо пипало на олигархията и разпространи опорните точки на своя финансов благодетел Цветан Василев.Кампанията против законовите поправки, които депутатите от ДПС Делян Пеевски, Йордан Цонев и Хамид Хамид предложиха за стопиране на вторичния грабеж на активите на КТБ, тече с пълна сила вече втора седмица. Още с представянето на законопроекта вносителите предупредиха, че очакват адвокатите на престъпната банда, източила КТБ, да се активизират и да ревнат срещу подготвените изменения. Прогнозите им се оказаха верни, тъй като медиите от фабриката за фалшиви новини моментално започнаха да заливат публичното пространство с клевети и манипулации по адрес на Пеевски. Самият Василев избълва едно отворено писмо, пълно с традиционните му лъжи, което безкритично бе разпространено от кръга „Капитал“ и присъдружните му сайтове.Естественото продължение на хибридната акция бе включването на политическите пипала на олигархията. Само ден след своя финансов благодетел Иванов също се включи в хора от адвокати на грабителите на активите на КТБ. От името на маргиналната си партия той си поиска пропуск с надпис „посетител“ в НС, тъй като на последните избори българският народ не му предостави достъп до парламента, и внесе в деловодството становище по законопроекта. Очаквано становището повтаря едно към едно опорните точки, спуснати от Белград, където благодетелят на Иванов продължава да се укрива от родното правосъдие след разграбването на КТБ. По закон становище по различни законопроекти дават ресорните комисии, заинтересуваните институции, а парламентарните групи декларират дали биха го подкрепили или не. Иванов не е нищо от гореизброените, тъй като нито получи обществената подкрепа да влезе в парламента, нито задкулисните му господари вече могат да го уредят на сладък пост в изпълнителната власт. Не може да се представя и за човек от НПО, тъй като се разкри като политическа марионетка. Официално становището му може да се вземе само за сведение. Но дори и тогава би било морално да декларира конфликт на интереси, както по закон са задължени истинските депутати да направят. Причината е, че Василев и марионетките му са основните автори на вторичния грабеж на КТБ. Българския Мадоф обаче е основният източник на финансиране на „Дай, България“, както признаха самите й създатели в стенограмите АРГО-гейт.Освен това „Дай, България“ остана без държавна субсидия, тъй като не успя да излъже достатъчно избиратели да гласуват за нея. Поради тази причина създателите й са подплашени, че ще останат и без „сиво финансиране”, както го нарече Николай Стайков. Защото ако законопроектът бъде приет и фиктивните сделки с активите на КТБ бъдат развалени, Василев и марионетките му ще останат с много по-малко присвоени пари и едва ли ще могат да си позволят лукса да продължават да издържат бутикови партии без избиратели. Такава е реалистичната съдба и на бившите ченгета от ДС, които в момента адвокатстват на Цветан Василев срещу пари, окрадени от КТБ. Агент Академик Огнян Стефанов буквално превърна сайта си „Фрогнюз“ в пресслужба на банкера беглец и публикува всяка негова дума безкритично, в много случаи дори преди изявленията да се появят на личния му блог. Другото ченге от ДС и виден костовист – Илиян Василев, пък се опитва да се представя за експерт и общественик и от позицията си на такъв да защитава неприкосновеността на скъпия му мустак. Единственото, което се знае със сигурност, е, че Василев е експерт по доносите за ПГУ на ДС, които са го ползвали като секретен сътрудник с псевдоним Сашо. В работното му дело, изискано от Комисията по досиетата, обаче се срещат данни за негова дейност и под друг псевдоним - Драган. Така че извънредната активност в помощ на сегашния му спонсор Цветан Василев намира своето обяснение в миналото, когато костовистът също е бил толкова хипертактивен, че да работи под два псевдонима за ДС. В хода на черната кампания срещу поправката „Пеевски“, по правилата на Гьобелсовата пропаганда бяха включени и експерти по право. Първата стъпка бе манипулиране на новини. След това се пуснаха клевети за вносителите, мултиплицираха се отчаяните вопли на дежурните експерти, измисли се работа и на партиите за лична употреба. „Фрогнюз“ обаче в мерака си да угоди на своя задкулисен благодетел Цветан Василев изтупа от нафталина професора по търговско право Ангел Калайджиев, който явно е бил най-близкото до уважаван юрист, който може да се съгласи да критикува законопроекта. Ако оставим настрана очевидното непознаване на актуалните законови правила, което демонстрира професорът, за да стане ясно защо толкова лесно е активиран да плюе законопроекта, е нужен само един факт от биографията му. Самият той си признава в сайта си: „Консултирал е Агенцията за приватизация по изпълнението на няколко големи приватизационни договора - 2000-2001 г.“. С други думи, давал е на Иван Костов съвети как да проведе бандитската приватизация на държавни активи, а в момента се противопоставя на мерки, които биха засегнали едно от най-свидните отрочета на Командира - Цветан Василев.\n\n\n                    ", "date": "2017.10.31", "title": "Партия на мафията пуска  опорните точки на Цветан Василев"}
{"url": "http://www.monitor.bg/a/view/74347-4711-%D1%81%D0%BB%D1%83%D1%87%D0%B0%D1%8F-%D0%BD%D0%B0-%D0%B1%D0%BE%D0%B9-%D0%B8-%D1%82%D0%BE%D1%80%D0%BC%D0%BE%D0%B7-%D0%B2-%D1%83%D1%87%D0%B8%D0%BB%D0%B8%D1%89%D0%B5/", "text": " Все по-често конфликтите тръгват от социалните мрежи, отчитат агресия и в детските градини \n                    4711 са били случаите на агресия в училищата през изтеклата 2016-2017 учебна година, свързани с физическо посегателство и психически тормоз. Това съобщиха за „Монитор“ от Министерството на образованието и науката (МОН). Броят на случаите е с 455 повече от предходната година, обясниха още от ведомството. Най-често учениците са използвали вербална агресия помежду си – 2805 пъти, която включва всякакъв тип обиди, псувни и цинизми, които учениците си разменят. 2111 пъти пък се е налагало учителите\n\nда въдворяват ред при сбиване или друга физическа разправа между деца и младежи. От МОН обясниха, че при един инцидент може да е имало съчетание от няколко прояви, примерно както размяна на обиди, така и бой. Затова и броят от разбивката на различните видове тормоз е по-голям от този на случаите на агресия.\n\n„През последната година се наблюдава тенденция на нарастване на тежките случаи на агресия и конфликти в образователната система. Не може да твърдим, че тези инциденти са характерни само за големите училища или за учениците в по-горна възрастова група, дори напротив. Последните инциденти са в малки училища, дори в малки населени места. Възрастовите граници падат. Вече се касае за деца в начална училищна възраст и дори в предучилищна“, обясни пред „Монитор“ експертът от МОН Татяна Предова. Тя допълни, че\n\n \n\nхлапетата в детските градини се удряли, дърпали и скубели.\n\n \n\nТова поведение дори се наблюдавало при деца, които на пръв поглед не виждали подобно отношение в семейството си, но когато се изнервяли стигали до такива прояви. В тази връзка учителите се опитвали да занимават повече децата и да не ги оставят сами, за да не се стига до конфликти. Предвид зачестилите подобни случаи от следващата година се обмисляло да се събират данни за случаите на агресия и в детските градини, обясни Предова.\n\nВсе по-често конфликтът между учениците започва в социалните мрежи и се пренася в класните стаи, обясни още експертът. Унижението между децата във Фейсбук набра скорост през последните години.\n\n \n\nПодробности четете в хартиеното издание на \"Монитор\"\n                    ", "date": "2017.10.31", "title": "4711 случая на бой и тормоз в училище "}
