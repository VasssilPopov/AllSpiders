{"url": "https://www.monitor.bg/bg/a/view/gazovata-uredba-vdiga-ekokategorijata-na-kolata-162618", "text": "Монтирана работеща газова уредба на пропан или метан ще дава по-висока екооценка на автомобилите. Същевременно стана известно, че от Столична община искат „цапащите“ коли да бъдат ограничавани в центъра и мярката да бъде въведена колкото се може по-бързо. С нови правила и по-старите, но щадящи природата коли, ще може да влизат в центъра на големите градове при високо замърсяване на въздуха. По-екологичните МПС-та ще бъдат отличавани от вредните за околната среда със стикер за преминат технически преглед и вграден чип за екологичната група, гласят промени на транспортното министерство в наредбата за периодичните прегледи за проверка на техническата изправност на пътните превозни средства. Новата разпоредба ще въведе пет екологични групи във връзка с ограничаването на трафика в градовете при пикови стойности на фини прахови частици. Определянето на групата ще зависи от еврокатегорията или датата на първата регистрация на колата и от техническото измерване на отделяните замърсители. Предвижда се автомобилите, които са само с електродвигатели, както и тези с водородна горивна клетка, да се категоризират в пета екологична група. Както първи „Монитор“ написа,   да се допускат автомобили на двигателя - Евро 5 и 6, а тези с Евро 2 и 3 да се глобяват, ако преминават през централната част на града. Но транспортното министерство въвежда нови екокатегории, които ще се определят с измервания на двигателя, докато работи на бензин, и другото алтернативно гориво. „Така въпреки по-ниския си стандарт за изгорели газове, автомобилите с алтернативни горива ще получават по-високи екокатегории“, обясни пред „Монитор“ Дамян Войновски от Изпълнителна агенция „Автомобилна администрация“. Практиката показва, че измерените газове на автомобили с пропан-бутан са с до 15 до 20 на сто по-ниски вредни емисии, отколкото на бензин. При метана този процент е между 20 и 27 на сто в полза на природния газ. Така че със сигурност един автомобил, който има Категорията ще се определя при периодичния преглед на автомобилите. Промените в наредбата предвиждат още създаване на онлайн система за регистрация на данните от газоанализаторите, димомерите и стенда за проверка на спирачките, получени при годишния технически преглед. Това най-рано може да се случи от началото на другата година, въпреки желанието на столичните общинари да стане възможно най-скоро. Необходимо е а и няма как собствениците на автомобили да бъдат задължени да минат два пъти на един и същ преглед за една година. Новите изменения ще доведат и до изменения в Закона за движения по пътищата, защото използването на стикерите, както и забраните за влизане в градовете и глобите при неспазването на ограниченията, трябва да са в закона. Разпоредбата ще важи първоначално само за леките автомобили. Но от бившата ДАИ са готови при желание на общините промените да важат и за товарните. Автомобилните газови уредби са най-разпространени у нас. Цените на АГУ-тата зависят от типа двигател. Карбураторните и моноинжекционни мотори могат да се оборудват с най-евтините газови уредби - около 800 лева. За автомобилите с многоточкови инжекционни системи на двигателите е необходима по-сложна и респективно по-скъпа газова уредба. При тези АГУ-та има електронен блок за управление, газови инжектори и газов изпарител. Тяхната цена надхвърля 1000 лева, като в зависимост от марката може да достигне и 1500 лева. Най-скъпи са системите, които вкарват газта в двигателя в течно състояние. Те достигат до 5000 лева. При годишните технически прегледи в талона на всеки автомобил ще се отразяват данните за навъртените километри. Техническото лице ще прави снимка на показанията на километража и ще проверява информацията за показанията му от предходните периодични прегледи. С промените изпреварваме и намеренията на Европейския съюз за единна платформа, в която всички пунктове за годишни технически прегледи да подават информация за реалния километраж на всяка кола, която мине през тях. Въпреки че в Германия това действие е криминализирано и се наказва строго от закона, автоджамбазите продължават да \"превъртат\" километражите. У нас явлението е още по-разпространено, тъй като не е наказуемо. Едно изследване на руски експерти, касаещо автомобили \"втора ръка\" от Европа, показва, че всяка втора кола на възраст над 15 г. е с върнат километраж. Стари коли да бъдат изнасяни в държавите-членки на ЕС, само след като се преминали „ “ - т.е. подобряващ ремонт, който ги привежда към стандартите. Въвеждането на тази забрана обмисля Европейската комисия по искане на България и още две държави – Полша и Словакия. Инициативата дойде от нас, а другите две страни са съвносители на точката.  за нея са изявили също Унгария, Румъния, Литва, Латвия, Кипър и Люксембург. Информационната нота е била представена от екоминистъра Нено Димов и внесена заедно с поляците и словаците. Тя е била обсъдена на заседание на Съвета по околна среда на ЕС, проведено на 9 октомври 2018 г. и с нея се иска да бъдат приети общи мерки на равнище с ЕС за борба със замърсяването на въздуха. В нотата се изтъква, че все по-голям брой градове в Западна Европа въвеждат забрани за движение на дизелови автомобили поради завишените им вредни емисии. В резултат, от началото на 2018 г. се отчита нарастващ внос на употребявани автомобили от държави членки с високи средни доходи към такива с по-ниски. Именно затова вносителите настояваме да бъде въведена мярката за забрана на износ, ако няма т.нар. „ретрофитване“. На мартенския съвет по околна среда пък Димов е настоял да бъде създаден нов Фонд на европейско ниво за чиста мобилност. В него могат да се акумулират средства от бюджета на ЕС, държавите членки, съседни на ЕС държави, водещи производители на автомобили, енергийни компании и др. при запазване на конкурентноспособността. Фондът следва да подкрепя проекти, които могат да катализират инвестициите в чиста мобилност в Европа. Предстои допълнителна работа по тази идея, както и обсъждането й с страните от Вишеградската четворка и Румъния.", "date": "2019.04.15", "title": "Колите с газова уредба с предимство в центъра на градовете (ТЕМАТА)"}
{"url": "https://www.monitor.bg/bg/a/view/otneha-knijkata-na-mlad-shofior-chasove-sled-kato-ja-poluchi-162623", "text": "19-годишен, часове след като получил шофьорската си книжка, предствои да му я отнемат временно. Той катастрофирал часове след получаване на документа и напуснал мястото на инцидента, съобщиха от Областната дирекция на МВР в Търговище за БТА. На 12 април на младежа от село Драгановец, е била връчена шофьорската книжка. А в ранните нощни часове на 13 април той вече е управлявал автомобил \"Ланчия\" между селата Стража и Черковна. При движение с несъобразена с релефа на местността скорост изгубил контрол над управлението и колата се е блъснала в мантинела. Повредени са 8 метра крайпътна мантинела. Водачът е напуснал мястото на инцидента и е бил установен от органите на реда на следващия ден.  За самоволното напускане на местопроизшествието му е съставен акт за установяване на административно нарушение. Временно му е отнето свидетелството за управление на моторно-превозно средство.", "date": "2019.04.15", "title": "Отнеха книжката на млад шофьор часове след като я получи"}
{"url": "https://www.monitor.bg/bg/a/view/szo-sluchaite-na-morbili-sa-narasnali-s-300-162624", "text": "Случаите на морбили са нараснали с 300% в световен мащаб за първите три месеца на 2019 г., в сравнение със същия период през миналата година, съобщават от Световната здравна организация (СЗО), цитирайки предварителни данни. \"Макар тези данни да са условни и непълни, те показват една тенденция. В много страни има огнища на болестта. В редица региони е регистриран значителен ръст на случаите“, съобщи здравната организация. От СЗО отбелязват, че реалните случаи на зараза надминават в пъти докладваните, което означава, че ранните прогнози за 2019 г. вероятно са подценили сериозността на огнищата на морбили.", "date": "2019.04.15", "title": "СЗО: Случаите на морбили са нараснали с 300% "}
{"url": "https://www.monitor.bg/bg/a/view/padna-pokrivyt-na-notr-dam-162625", "text": "Голям пожар обхвана катедралата Нотр Дам дьо Пари в понеделник вечерта. Огънят е унищожил част от покрива на средновековния храм, завършен през 1345 г. и преживял Френската революция. В първия ден от Страстната седмица за католиците кадри показаха падането на шпила на катедралата. Над 500 пожарникари гасиха пожара, а един човек е тежко ранен. Шефът на пожарната в Париж Жан-Клод Гале обяви, че храмът е запазен в своята цялост и пожарникарите ще се борят за опазване на  произведенията на изкуството. Използваха се всички възможности, без вода от въздуха и вертолети, за да не способстват за рушенето на сградата. Пушеците се издигаха толкова високо, че можеха да бъдат видени от целия град. В 4:00 през нощта пожарът е бил овладян. Останали са малки огнища, които тлеели. Огънят е тръгнал от скелето, монтирано около покрива на катедралата, където са се извършвали работи по реконструкцията. Първият сигнал е получен в пожарната в 18: 50 ч. местно време, а първият сигнал е подаден в пожарната в 19:00 ч.  и районът незабавно е бил евакуиран. Част от огнеборците са били на лодки по Сена и са използвали вода от реката за гасенето на огъня. Разпитвани са хората, които са работили на скелето. Според първите снимки от вътрешността на сградата основната част на конструкцията е оцеляла. Прокуратурата в Париж води разследване за пожара. Няма подозрения за тероризъм. Веднага е организиран фонд за възстановяването на катедралата. ВЛиятелни семейства отпускат милиони за възстановяването на храма. Toва написа премиерът Бойко Борисов в личния си профил във фейсбук за пожара в парижката катедрала \"Нотр Дам\". Президентът на Франция Емануел Макрон отмени речта си, с която трябваше да въведе нови данъчни мерки за облекчаване на живота на хората във връзка с протестите на \"Жълтите жилетки\". Макрон веднага е пристигнал на мястото на пожара заедно със съпругата си и коментира емоционално, че гори част от френската нация: \"Гори част от нас\". По-късно обеща, че покривът на църквата ще бъде построена отново: \"Ще построим отново Нотр Дам\". Кметът на Париж Ан Идалго се оплака, че пожарът е ужасен, но благодари на пожарникарите за усилията им. По време на  пожара, хиляди французи коленичиха около сградата, за да се молят за спасението на катедралата. Свидетели разказват, че пели църковни песнопения. Президентът на САЩ Донал Тръмп също коментира емоционално пожара. На мястото се събраха много представители на властта. . Сградата никога преди не е горяла. В Нотр дам през XIX век Наполеон е коронован за император, а през 1970 г. е извършено опелото на генерал Шарл дьо Гол. Катедралата има чудесен орган и съвършена акустика. Там всяка неделя в 17:30 часа се провеждат безплатни концерти. Катедралата побира 9000 души. Тя привлича около 13 милиона посетители годишно. Туристите са привлечени от нейните кули, летящи опори и витражи, които се смята за подвиг на архитектурата, както и за религиозен символ.", "date": "2019.04.15", "title": "В Страстната седмица покривът на Нотр Дам изгоря (ВИДЕО+ПЪРВИ СНИМКИ ОТВЪТРЕ)"}
{"url": "https://www.monitor.bg/bg/a/view/aleksandrovska-stava-centyr-za-lechenie-na-zatlystjavaneto-162622", "text": "Александровска болница в София получи статут на акредитиран Център за лечение на затлъстяването. Кандидатурата й е одобрена от Европейската асоциация за изследване на затлъстяването (EASO), съобщиха от лечебното заведение. Той ще бъде първият в България функционален експертен център за обучение, развитие и подобряване на диагностиката, лечението и обгрижването на пациенти с наднормено тегло. Европейската асоциация за изследване на затлъстяването (EASO) е федерация на професионални асоциации и обединява акредитирани центрове от 34 страни. По схемата EASO COM центровете за лечение на затлъстяването са акредитирани срещу набор от внимателно разработени критерии и в съответствие с приетите европейски стандарти и академични насоки, като кандидатурите се оценяват от работната група за управление на затлъстяването на EASO (OMTF). По данни на асоциацията приблизително 1,5 милиона от българите са със свръхнаднормено тегло. Страната ни е на едно от водещите по честотата на затлъстяването в детска възраст сред Европейския съюз. През 2016 г. в Александровска болница бе сформиран екип от експерти - ендокринолог, кардиолог, пулмолог, диетолог, гастроентеролог, психолог и хирург, който определя подходящите пациенти за бариатрична хирургия. Това включва промяна на хранителните навици, диетичен режим, физическа активност, поведенческа психотерапия, медикаменти и като крайна мярка - бариатрична хирургия. За период от две години в програмата са включени повече от 150 пациенти, подходящи за оперативно лечение. Направени са 50 операции – безкръвно (лапароскопски), с 0% смъртност, 51 кг средна загуба на тегло до първата година след интервенцията и ремисия на придружаващите заболявания, като захарен диабет тип 2, хипертония и сънна апнея.", "date": "2019.04.15", "title": "Александровска става център за лечение на затлъстяването "}
{"url": "https://www.monitor.bg:443/bg/a/view/samaryt-i-tol-taksite-162612", "text": "Бий самара, за да се сеща магарето, е казал народът. Очаквано, с наближаването на 16 август, когато камиони и автобуси ще трябва да плащат тол такси, за да пътуват из България, КРИБ излезе с остри възражения към проекта на Регионалното министерство. Още преди време превозвачите пресметнаха, че разходите им ще се вдигнат в пъти и това би повлякло и други области на икономиката ни. От другата страна държавата очаква приход за хазната от 1,3 милиарда лева. И едните и другите са наясно, че годината е изборна и играта на котка и мишка може да продължи, например чрез отлагане до 2020, когато системата трябва да заработи фактически, а не на зелено, както се предлага сега. Файкт е обаче също, че има препоръки и предупреждения за опасност от повтаряне на гафа с винетките. Например идеята за тестов период е разумна, както има логика да се направи и оценка на въздействието. Управляващте имат своите аргументи. Досегашната система не отчиташе честотата на пътуванията и излизаше много по-евтино на тези, които имаха голям пробег за съответния период от време. Добре звучи и желанието на управляващите да се стимулира екологичен транспорт, но транспортните фирми трябва да бъдат убедени, че това ще е от тяхна полза. Иначе казано въпросът за парите не опира само до това държавата да получи своето. Най-лошото, което може да се случи, е да се стигне до конфронтация. А за да има мир, трябва да има диалог и плавен преход. Ясно е, че ние сме единствената европейска страна, която има две напълно готови магистрали и още две полуготови, на които няма бариери за такси. И това не може да продължава. Но за да няма извиване на ръце, нито популистко използване на партиите, е добре час по-скоро заинтересованите страни да намерят решение. От КРИБ дават знак, че са готови. Но също така трябва да са наясно, че номерът с тупането на топката и отлагането е към своя край.", "date": "2019.04.15", "title": "Самарът и тол таксите "}
{"url": "https://www.monitor.bg:443/bg/a/view/hakeri-atakuvaha-igra-na-tronove-u-nas-162572", "text": "Най-популярният телевизионен продукт в световен мащаб . Официалната премиера на първи епизод от осми сезон се състоя в понеделник в 4 ч. сутринта, а 19 минути по-късно вече беше наличен в родните торент сайтове. В един от най-популярните такива в България, само през първите 10 часа, или по 62 пъти на минута, сочи проверка на „Монитор“. За сметка на това, в платформата на НВО, чиято продукция е „Игра на тронове“, в първия час гледането беше невъзможно. „Имайте търпение, работи се по качването на епизода. Поради армия от неочаквани натрапници, в момента водим битка. Правим всичко възможно за да победи врага и да направим епизода достъпен“, обясниха от компанията в официалната си Фейсбук страница, след като родните телеманиаци заляха социалните мрежи с негативни коментари. Премиерният епизод за сезона сам по себе си разбуни духовете, тъй като не всички фенове получиха очакваното. Проблемът не е, че серията беше слаба, а че чакането от близо две години вдигна летвата много високо. Видяхме как Джон Сноу яхва дракон, което беше един от най-добре изпипаните технически моменти за 50 минути време. поради които създателите на „Игра на тронове“ трупат едновременно критики и безкрайни симпатии, бяха постни. Равносметката, която средностатистическия фен може да си направи, е, че Церсей ще е в основата на голяма част от предстоящите важни събития във Вестерос и околностите. Оказа се още, че тя иска на тепсия главата не само на брат си Тирион Ланистър, а и на своя близнак, любовник и баща на мъртвите й деца – Джайм. Другата основна нишка ще се завърти около Джон, който тъкмо научи, че на своята леля и настояща изгора – Денерис Таргериан. Свежа глътка въздух предостави Аря Старк, изиграна от вече порасналата Мейзи Уилямс. Всяка сцена с нейното участие гъделичка с черен хумор и точната доза сарказъм. Нежната част от аудиторията пък остана разочарована, че актьорът Николай Костер-Валдау, който върти меча на Джайм Ланистър с една ръка, се появи само за няколко секунди. Не липсваха и защитници на старта на осми сезон. „Не знам защо толкова се оплаквате. Имаме още 5 цели епизода, няма за какво да бързаме“ и „Много недоволство. Не знам какво очаквате. Денерис да излезе от екрана, а вие да сте Джон Сняг ли? Бъдете реалисти!“, гласят част от коментарите във Фейсбук. Някои от потребителите в социалните мрежи негодуват и от времетраенето на първия епизод от дългоочаквания финал, тъй като преди време беше обявено, че сериите ще са по 90 минути. Наскоро обаче от НВО обявиха времетраенето на всеки един от шестте епизода:", "date": "2019.04.15", "title": "Хакери атакуваха „Игра на тронове“ у нас (СПОЙЛЕРИ)"}
{"url": "https://www.monitor.bg:443/bg/a/view/vypreki-brekzit-velikobritanija-pyrva-po-investicii-162615", "text": "Брекзит може да предизвиква несигурност в много сфери във Великобритания, но изглежда не отблъсква инвеститорите, отбелязват международните агенции, позовавайки се на корпоративно проучване. В проучването на корпоративните сделки, публикувано днес, консултантската компания Ърнст енд Янг (Ernst & Young) посочва, че Великобритания е водещата дестинация за инвестиции в света за първи път в 10-годишната история на това изследване, като изпреварва САЩ, които държаха първото място от 2014 година. Понижаването на курса на британската лира от юни 2016 година, когато британците подкрепиха излизането на страната им от ЕС, направи британските активи по-евтини. Глобалният вицепредседател на Ърнст енд Янг Стийв Крускоус отбеляза, че Великобритания също така остава \"отворена среда за чуждестранните инвеститори\" дори сред хаоса на Брекзит. Тази ситуация, по думите му, също така е подкрепена от английския език, висококвалифицираната работна ръка и силната технологична база. Тези дългосрочни силни страни са помогнали на Великобритания да се възстанови като място за правене на бизнес след шока от референдума 2016 година. На фона на голямата несигурност около бъдещето на британската икономика страната се срина в класацията на Ърнст енд Янг. За 2016 година Великобритания заемаше седмо място по привлекателност за инвестиции. Миналата година имаше доста значими придобивания във Великобритания, включително покупката на Скай (Sky) от Комкаст (Comcast) за около 30 милиарда британски лири (близо 39 милиарда долара) и на Коста кафе (Costa Coffee) от Кока-Кола (Coca-Cola) за близо 4 милиарда британски лири (5,2 милиарда долара).", "date": "2019.04.15", "title": "Въпреки Брекзит Великобритания първа по инвестиции"}
{"url": "https://www.monitor.bg:443/bg/a/view/kak-se-moljat-razlichnite-zodii-162608", "text": "Как се молят различните зодии? Вижте тук 12-те кратки молитви на зодиака, които със сигурност заместват \"Отче наш\".  \"Боже, дари ме с търпение... И си го искам ВЕДНАГА, ЧУВАШ ЛИ?!\"  \"Боже, дай ми сили да променя живота си... ама не веднага!\" : \"Ей, Боже (или Богиньо)... Кой си всъщност? Какъв си? Какво си? Колко сте? Изобщо не мога да си го представя...\"  \"Отче наш, знам, че не бива толкова много да завися от теб... но на кого друг да разчитам за важните неща в живота?\"  \"Ей, тате, знам, че съм любимото ти хлапе и се гордееш с мен...\"  \"Боже, направи света едно по-добро място и не се издънвай като предния път.\"  \"Господи, знам, че е крайно време да взимам решения сам, но искам да знам: какво мислиш ти по въпроса?\"  \"Боже, помогни ми да простя на враговете си, защото тези копеленца изобщо не заслужават!!!\"  \"О, всемогъщи, всезнаещи, всесилни, вечен Боже! Моля те за сто милионен път - помогни ми да не преувеличавам!\"  \"Отче наш, мислех да се моля, но знам, че трябва сам да се справя с проблемите си, така че... все пак благодаря!\"  \"Господи, едни казват, че си мъж... други, че си жена... А аз казвам, че всички имаме по нещо божествено! Така че, защо да ти се молим въобще?\"  \"Отче наш, ти, който си на Небето... Понеже животът е гаден и смятам да му друсна една стограмка, нека тежкото ми пиянство и махмурлукът след това бъдат в твоя чест... Наздраве и амин!\"", "date": "2019.04.15", "title": "Как се молят различните зодии?"}
{"url": "https://www.monitor.bg:443/bg/a/view/predlagat-tyrnovo-za-stolica-na-bylgarija-162620", "text": "Велико Търново да бъде официално записано в българската конституция като духовна и историческа столица на България. Това предложение беше официално отправено към президента Румен Радев от председателя на Конституционния съд Борис Велчев. Днес съдът провежда изнесено заседание в сградата на бившия турски конак в Търново. Там преди 140 години е провело заседанията си Великото народно събрание на Княжество Българи, подготвило и приело Търновската конституция. На изнесеното заседание на съда присъстваха президентът Румен Радев и председателят на Народното събрание Цвета Караянчева. Държавният глава каза в словото си, че Търновската конституция укрепва бъгарската държава и полага здрав темел в нейното развитие във времена по-тежки от днешните. „Върховенствата на конституцията заслужава особено внимание в днешната противоречива и динамична действителност. Връщането 140 години назад поставя нови въпроси и дава нови послания. Дейността на Учредителното събрание показва силно родолюбие и как трябва да се служи на България, но е и време на остри спорове. Търновската конституция зарежда с духовна сила”, каза президентът Радев. Той пожела на сегашните народни представители да не забравят заветитена предците, да се водят т тях за да има по-малко президентски вета върху лобистки закони и по-малко закони, отменяни от Конституционния съд. Преди участието в заседанието на съда държавният глава коментира и някои актуални теми. Той каза, че е бил уведомен от своя съветник Иво Христов, че е номиниран за евродепутат. „Президентството е феодална институция, всеки е свободен да направи своя избор. Това е лично решение на г-н Христов, което аз уважавам. Всеки е свободен да бъде там, където се надява да бъде най-полезен и най-значим. България има нужда от компетентни и свободомислещи представители в Европейские парламент, които да отстояват българския интерес в условията на все по-динамична европейска среда и да работят за все по-пълното интегриране на страната ни в обединена, силна и по-просперираща Европа”, каза Радев. Той коментира и ситуацията в Габрово: „Цели поколения израснаха в България с чувство за безнаказаност. Затова и се вихри сега този произвол и гневът на хората е разбираем. Беззаконието сега е всеобщ проблем и за държавата. Според мен трябват два паралелни подхода в този случай. Първият е безкомпромисно и твърдо прилагане на закона. Вторият много важен и стратежически подход е да се води борба със социалните причини, които водят до престъпност – ниското образование и липсата на трудова заетост, на чувство за отговорност пред обществото”, коментира държавният глава.", "date": "2019.04.15", "title": "Предлагат Търново за  духовна столица на България"}
{"url": "https://www.monitor.bg:443/bg/a/view/20-g-zatvor-i-kilija-za-ivancheva-zaradi-podkupa-obzor-162617", "text": "Специализираният наказателен съд осъди на 20 г. затвор бившата кметица на столичния район \"Младост\" Десислава Иванчева. Заместничката й Биляна Петрова получи 15 г. зад решетките, а Петко Дюлгеров – 12 г. Тримата са подсъдими за вземането на подкуп в особено големи размери от строителния предприемач Александър Ваклин, за да бъде придвижена преписката за негов строеж, което е административно задължение на общината, където става съгласуването на разрешението. Иванчева е подсъдима като извършител на престъплението, а Петрова и Дюлгеров – като помагачи. Съдията по делото Иво Хинов призна за виновни тримата за поискан подкуп в размер на 187 500 евро от предприемача Ваклин. Иванчева бе осъдена и на 20 000 лв. глоба, но 10 000 лв. са приспаднати като обезщетение заради нарушаване на човешките й права при задържането на 17 април 2018 г., когато е била 4 часа с белезници по време на огледа на колата й. Съдът наложи на Иванчева конфискация на част от имуществото и за срок от 20 г. Петрова получи 15 хил. лв. глоба и забрана 15 г. да заема държавни и общински длъжности, както и конфискация на имущество. Глобата за Дюлгеров е 12 хил. лв. и конфискация на имущество. Съдът реши, че не е имало провокация към подкуп от страна на Ваклин. Мотивите ще бъдат готови до месец, обяви съдия Хинов. Присъдата може да бъде обжалвана и протестирана пред апелативния спецсъд в 15-дневен срок. Веднага след като обяви решението си, съдия Хинов обясни пред страните по делото и медиите основни елементи от мотивите за присъдата - защо е решил да осъди тримата по основната част от обвиненията срещу тях, но ги е оневинил по други. „Настоящото дело има политически нюанс, който е взет предвид от съда. Налице е несъмнена увереност, че Иванчева, Петрова и Дюлгеров са  разгърната площ от строежа на Ваклин за собствена облага, а не за общината. Съдът приема, че са основателни доводите на защитата за специалния начин за повдигане на обвиненията и затова има оправдателни диспозитиви“, каза съдията. Веднага след това тримата прокурори по делото поискаха от съда да измени мярката за неотклонение на Иванчева, Петрова и Дюлгеров от домашен арест в задържане под стража заради тежестта на присъдата. Адвокатите на подсъдимите се обявиха против, изтъквайки като мотиви коректното им процесуално поведение и липсата на нарушения на домашния арест, както и здравословното им състояние. „Не виждам основателна причина да се укрия. Не съм обществено опасна. Моля да остана с мярка домашен арест“, каза пред съда Иванчева. „Искам по-лека мярка – парична гаранция, за да мога да работя и да се грижа за дъщеря си, която е пълнолетна, но все още ученичка“, каза пред съда Петрова. за да направи операция на очите си и да работи, за да не живее назаем и от помощи. Той заяви, че срещу тях имало наказателна репресия и ще си търсят правата в Страсбург. И тримата подсъдими поискаха от съда да вдигне запора над банковите им сметки. Съдът определи, че те са получили присъди над 10 г. затвор и по закон трябва да бъдат променени мерките им за неотклонение. За Иванчева и Петрова бе постановено задържане под стража, тъй като има опасност да се укрият. Те бяха арестувани в съдебната зала. Мярката на Дюлгеров остана домашен арест заради намаленото му значително зрение. Съдът отказа да вдигне запорите на банковите сметки на тримата подсъдими, както и възбрана на имотите им. Делото се политизира невероятно, говореха се невероятни лъжи, поздравявам съдия Хинов и се надявам, че горните инстанции ще работят също обективно, казва изнудваният строителен предприемач - Г-н Ваклин, разбрахте – Специализираният наказателен съд (СНС) осъди Десислава Иванчева на 20 години затвор, а Биляна Петрова и Петко Дюлгеров, съответно на 15 години и 12 години затвор - този развой на събитията ли очаквахте и обнадежден ли сте от резултата? - Въпреки че в последните месеци имаше изключително голям медиен натиск, а и не само медиен, срещу съда да оправдае подсъдимите, върна ми се доверието в българския съд. Признавам си. В момента вярвам, че все пак има независим съд.", "date": "2019.04.15", "title": "20 г. затвор и килия за Иванчева заради подкупа (ОБЗОР)"}
{"url": "https://www.monitor.bg:443/bg/a/view/siromashijata-ni-vdiga-evrostandarta-162614", "text": "Според последните преброявания над 300 хил. автомобила у нас се движат с газови уредби. Някои ще кажат, че това са пресметливи хора, други ще им опонират, че това са сиромаси. И двата лагера ще имат право. Преди две години пътувах до Швейцария и през половин Европа нямаше къде да заредя газовата си система. Добре че бяха братята сърби, както и няколко албанци в Швейцария, които са се сетили да отворят газстанции. Никъде другаде не се толерират бомбите в колата. Обаче у нас това е едва ли не екостандарт. Щом си на газ, значи си по-екологичен. Че и евростандартът на автомобила ще вдигат. Ако караш трошка с ЕВРО 3 стандарт, монтирането в някой селски гараж на газов балон ще ти вдигне стандарта. Иначе казано, сиромашията ни вдига евростандарта. Ставаме по-екологични, по-модерни, по-вървежни. Няма нищо лошо в икономичното предвижване. Лошото е, че само вдигаме стандарта, а никой не се опитва да контролира този монтаж. Преди година институциите се опитаха да вкарат в някакъв регулаторен режим газовите инсталации, като ги проверяват по време на задължителния годишен технически преглед. За глобени обаче никой не разбра. Не се разбра и за спрени от движение коли. Вместо това обаче разбираме, че евростандартът на тези коли . Типично по български. Не глобяваме, а поощряваме. И така всяка една кочина по пътищата ни ще може да влиза спокойно в страните от Западна Европа, където са забранени колите, които не отговарят на определени екологични евростандарти. Понеже обаче сме имали 150 евро и сме посетили кварталния майстор, който срещу шише ракия ни е сложил бомба в колата, то ще отговаряме на всички европейски изисквания, за да се придвижваме по чистите им улици и булеварди. Това е поредната недомислица на иначе евроатлантически настроените ни законотворци. На първо място у нас трябва да се забранят колите, които са по-стари от 15 години, след това да се повиши стандартът, за да могат хората да си позволят по-нови автомобили, и едва на трето място да се толерират бричките, които са с монтирани газови инсталации. Не че трябва хората да бъдат лишавани от възможността да се придвижват за по-малко пари, но просто не трябва да се стимулират да правят това в Европа. Защото именно повишаването на екологичния стандарт с един пункт ще им отвори вратите към по-развитите страни, където да сипят масло и да тровят въздуха на по-развитите общности. Не може сиромашията ни да ни вдига евростандарта. Трябва да си вдигнем жизнения стандарт, за да станем поне малко европейци. И това не става с газовия балон в багажника, а с повишаването на доходите, квалификацията ни и образованието ни. Едва тогава ще имаме истински евростандарт, а не, когато си монтираме газова уредба.", "date": "2019.04.15", "title": "Сиромашията ни вдига евростандарта "}
{"url": "https://www.monitor.bg:443/bg/a/view/lozan-panov-s-3-razlichni-podpisa-kato-pinokio-162609", "text": "Скандалният председател на Върховния касационен съд Лозан Панов се оказа, че си прилича с ортака си Христо Иванов не само по това, че обслужват олигархичните кръгове у нас, както и това, че жените им са си напазарували луксозни жилища на екзотично ниски цени. Друга сериозна прилика между двамата се оказа наличието на няколко различни подписа, с които парафират важни документи. След като преди няколко години лъснаха 4 различни подписа на Иванов по документи за обществени поръчки на Министерството на правосъдието, сега разследване на „Труд“ показа, че Лозан Панов не остава по-назад. Оказва се, че шефът на ВКС има 3 различни парафа, или поне така е по документи. В редакцията на изданието е получен плик, съдържащ копия от документи – акт за встъпване в длъжност като младши съдия в Софийския градски съд на Лозан Панов от 8 февруари 1999 г.; молба от Лозан Панов от 23 ноември 1999 г. до председателя на СГС за назначаването му като районен съдия в Софийския районен съд; акт за встъпването в длъжност от 3 януари 2007 г. на Панов като административен ръководител – председател на Административен съд София-град. Видно от трите документа е, че макар да би трябвало да са подписани от един и същи човек, а именно Лозан Йорданов Панов, те не само напълно се различават един от друг, но по всичко изглежда са подписвани от различни лица. Подписите дотолкова се различават, че е невъзможно да се установи кой от наличните документи е на настоящия председател на ВКС. На публичните документи, които са публикувани на интернет страницата на ВКС, подписите на Панов са заличени. Това, че на официални документи, свързани със съдия Панов, подписите, които не е съвсем ясно дали той е полагал, се различават в толкова голяма степен е изключително сериозен проблем не само за самия върховен магистрат и висш кадровик, а и крие потенциални негативни последици, които могат да предизвикат действията (или по-скоро бездействието) на настоящия председател на ВКС върху цялата правосъдна система. Ако се окаже, че Панов не е подписал лично няколко или дори само един от актовете за встъпване в длъжност, то заемането на съответния пост ще се окаже в несъответствие със закона, а оттам всички негови заповеди и актове като съдия ще се окажат компрометирани. И тъй като Панов е магистрат със значителен юридически стаж в съдебната система, става въпрос не за стотици, а за хиляди постановени от него актове – като младши, районен, административен и върховен административен/касационен съдия (еднолично или в състави с други съдии).", "date": "2019.04.15", "title": "Лозан Панов с 3 различни подписа като Пинокио"}
{"url": "https://www.monitor.bg:443/bg/a/view/slavi-trifonov-kostov-prodava-knigata-si-po-skypo-ot-kremikovci-162611", "text": "Иван Костов продава книгата си по-скъпо от „Кремиковци“. Тази констатация направи във Фейсбук шоуменът Слави Трифонов, визирайки продажбата на предприятието за 1 долар при управлението на Командира, което бе запомнено именно с бандитската приватизация. „С едно изречение ще ви опиша що за човек е Иван Костов: Книгата на Иван Костов струва повече от „Кремиковци“. Точка по въпроса“, написа Трифонов. Четивото на бившия премиер, озаглавено „Свидетелства за прехода“, се продава за 27 лв. По време на краткото си слово пред аудиторията при представянето на книгата самият Костов не каза нито дума за заграбените държавни активи по негово време, когато действащи предприятия се раздаваха за без пари на свои хора, някои от които едва днес застават пред съда по обвинения в далавери и със запорирано имане за стотици милиони.", "date": "2019.04.15", "title": "Слави Трифонов: Костов продава книгата си по-скъпо от „Кремиковци“"}
{"url": "https://www.monitor.bg:443/bg/a/view/vrychiha-zapovedta-za-spirane-na-stroeja-zlaten-vek-v-stolicata-162610", "text": "Началникът на ДНСК издаде днес заповед на основание Закона за устройство на територията за цялостно спиране на строеж „Златен век“, извършван от „Артекс инженеринг“ АД.  е връчена на участниците в строителния процес и подлежи на обжалване по реда на чл. 215 от ЗУТ пред Административен съд гр. София, в 14-дневен срок от съобщаването ѝ. Съгласно ЗУТ, жалбите и протестите пред съда не спират изпълнението на заповедта. За установените нарушения на разпоредбите на ЗУТ, довели до спиране на изпълнението на строежа са образувани 8 административно-наказателни производства, като предвиденият в закона размер на санкциите е в общ размер около 200 000 лева.", "date": "2019.04.15", "title": "Връчиха заповедта за спиране на строежа „Златен век“ в столицата"}
{"url": "https://www.monitor.bg:443/bg/a/view/brajyn-djouns-shte-trygne-na-turne-s-ac-dc-162607", "text": "Легендарният радио водещ Еди Трънк заяви, че знае от достоверни източници, че Брайън Джоунс ще тръгне на турне с AC/DC. Гласът на групата беше принуден да слезе от сцената по лекарско предписание през 2016-та, когато започна да губи слуха си. Въпреки това преди месеци той, заедно с бандата бяха забелязани в Канада, в студиото, в което записаха последните си няколко тави. Още тогава усилено тръгнаха слухове, че AC/DC записват нов албум с рифовете на покойния Малкълм Йънг и в негова памет. Информацията беше потвърдена от няколко близки до бандата източника, но официално изявление както за албума така и за турнето, все още липсва. В началото на годината обаче, американската банда Terrorizer разказаха как се сблъскали с Брайън Джоунс на летището и той им казал, че пее в новия албум на AC/DC и че вече „ му се повръща от отричане“. През двете години между 2016 и 2018-та, когато Джоунс изчезна от хоризонта беше заместен зад микрофона от фронтмена на Guns 'N Roses Аксел Роуз. Но явно здравословното му състояние се е подобрило. „Имам източници, които ми казаха, че групата „абсолютно“ тръгват на турне и то с Брайън. Все още не е потвърдено от лагера на AC/DC, но имам информацията от достоверни източници“, заяви водещият Еди Трънк.", "date": "2019.04.15", "title": "Брайън Джоунс ще тръгне на турне с AC/DC"}
{"url": "https://www.monitor.bg:443/bg/a/view/podarjavat-ikona-na-papata-s-obraza-na-represiran-episkop-162592", "text": "Икона на репресирания и убит от комунистическата власт Неврокопски католически епископ Евгений Босилков ще бъде подарена на папа Франциск от името на католическата общност в България. На нея са изобразени още измъчваните и разстреляни свещеници Камен Вичев, Павел Джиджов и Йосафат Шишков. Присъдите на тримата са произнесени от Софийския градски съд на 3 октомври 1952 година заедно с тези на още 36-ма съдени по един от т.нар. Католически процес. Само четиримата духовници обаче са осъдени на смърт чрез разстрел по обвинения по „шпионска дейност“. Присъдата е изпълнена в Централния софийски затвор през нощта на 11 ноември 1952 г., не е известно точно къде са погребани екзекутираните. по време на посещението си на 26 май 2002 г. папа Йоан Павел II на специална Литургия на площад „Централен” в Пловдив обяви отците Йосафат Шишков, Павел Джиджов и Камен Вичев за блажени. Преди това канонизиран беше и Неврокопския епископ Евгений Босилков. Окървавена риза на епископа – мъченик се превръща в реликва.", "date": "2019.04.15", "title": "Подаряват икона на папата с образа на репресиран епископ "}
{"url": "https://www.monitor.bg:443/bg/a/view/nzok-poema-elektrodite-v-mozyka-sreshtu-parkinson-162596", "text": "Националната здравноосигурителна каса поема електродите, които се имплантират в мозъка за лечение на болестта на Паркинсон. Това съобщиха от Университетската болница „Св. Иван Рилски“ в София, където иновативната терапия е въведена преди шест години, но за нея пациентите плащаха от джоба си. Въпросният метод се нарича дълбока мозъчна стимулация (ДМС) и до сега струваше на засегнатите от заболяването 40 000 лева. При нея електроди се имплантират в определени части на мозъка, за които преди това е установено, че са отговорни за причиняване симптомите на Паркинсон. Те се свързват със своеобразен пейсмейкър, който чрез тях подава импулси към мозъка. „Методът повлиява успешно симптомите на напреднал Паркинсон, когато вече е изчерпано действието на традиционните медикаменти“, обясни доц. Красимир Минкин, който е ръководител на единствения център у нас за ДМС, който се намира в Университетската болница „Св. Иван Рилски“. Рискът при интервенцията е минимален, за разлика от алтернативната терапия за напреднал Паркинсон с дуодопа, при която се прави отвор в стомаха, чрез който се вкарва медикамент директно в чревния тракт. Дълбоката мозъчна стимулация носи и по-голям комфорт за пациентите, тъй като не изисква никакви специални грижи, поясниха от лечебното заведение. Тридесет и двама пациенти са се подложили на новия метод за лечение от първата процедура на 9 април 2013 година, от екипа от доц. Красимир Минкин и д-р Калоян Габровски. Причината за шест години да преминат малко хора тази иновативната терапия е, че тя не се поемаше от НЗОК и беше за тяхна сметка. Около 40 бона струва апаратът, който се имплантира в мозъка. „Благодарение на усилията на екипа ни и намирането на подкрепа от Министерството на здравеопазването и ръководството на НЗОК за първи път през 2019 г. успяхме да включим устройствата, които имплантираме, в списъка с медицински изделия, които се покриват от касата. В момента се финализира процесът и се сключва договорът с фирмите, които ще ги доставят“, разказа доц. Минкин. Очакванията са процедурата да стартира от началото на месец май. Междувременно вече има листа с 10 чакащи, които са преминали всички изследвания и очакват да им бъде имплантиран апарат за ДМС. На други 7 пък предстои да бъдат сменени батериите на устройството. Батериите на тези апарати подлежат на смяна на всеки четири години. Цената им обаче е почти колкото на самото устройство (36 000 лева) и е непосилна за пациентите. След като стартира процедурата за реимбурсиране на апаратите от НЗОК, цената на батериите също ще бъде поемана от касата, което е голям успех за всички болни от Паркинсон в България, отчетоха от УМБАЛ „Св. Иван Рилски“.", "date": "2019.04.15", "title": "НЗОК поема електродите в мозъка срещу Паркинсон"}
{"url": "https://www.monitor.bg:443/bg/a/view/tejkoatletite-v-ruse-posreshtnaha-viceevropejskija-shampion-angel-rusev-162597", "text": "Спортен клуб по вдигане на тежести „Русе“ посрещна европейския си вицешампион Ангел Русев. Това стана в присъствието на министъра на образованието и науката Красимир Вълчев. На шампионата в Батуми (Грузия) в началото на април т.г. възпитаникът на Кристина и Радослав Атанасови спечели два медала – сребърен в двубоя и златен в изтласкването в категория до 55 кг за мъже. Състезателят на клуба постави и два европейски рекорда за юноши в изтласкването и двубоя. Министър Вълчев поздрави вицешампиона за постигнатите успехи. „Аз винаги казвам, че най-важни са учителите, но бих прибавил важни са и треньорите, защото без тях няма да имаме спортни резултати“, каза той. Председателят на клуба доц. д-р Кирил Панайотов връчи на Русев поздравителен адрес и парична премия. От съотборниците си победителят получи голяма торта, украсена с щанга, която той разряза и сподели с присъстващите. Ангел Русев е на 17 години, но в биографията си има девет европейски и световни рекорда. Тренира в ТСК „Русе“ от 2013 г.", "date": "2019.04.15", "title": "Тежкоатлетите в Русе посрещнаха европейския вицешампион Ангел Русев"}
{"url": "https://www.monitor.bg:443/bg/a/view/grisho-otpadna-na-dvojki-sreshta-germanec-na-singyl-v-monte-karlo-162598", "text": "Ден след първата си победа на клей за сезона, Григор Димитров отпадна на старта на надпреварата на двойки на \"Мастърс\"-а в Монте Карло с награден фонд 5,2 млн. евро. Димитров и Стан Вавринка (Швейц) загубиха от поставените под номер 6 Хенри Континен (Фин) и Джон Пиърс (Авл) с 6:7(6), 3:6 за 76 минути. В началото на мача българинът и швейцарецът наваксаха ранно изоставане от 1:3 гейма. В тайбрека дори имаха сетбол при 6:5 точки, но шампионите от Откритото първенство на Австралия при дуетите за 2017 г. Континен и Пиърс стигнаха до обрат със серия от три поредни разигравания. След бърза размяна на пробиви на старта на втората част финландецът и австралиецът отново дръпнаха с брейк за 3:2 и до края нямаха проблеми. Малко преди мача Димитров научи следващия си съперник на сингъл и това е германецът Ян-Ленард Щруф. Той надигра поставения под номер 15 Денис Шаповалов (Кан) с 5:7, 6:3, 6:1. 28-годишният Щруф е 44-и в класацията на АТР. Той няма турнирни победи в кариерата си. С Григор имат по една разменена победа досега. Българинът печели с 6:1, 6:3 на твърди кортове в Стокхолм през 2013-а, а преди два сезона именно в Монте Карло Щруф стига до успеха с 4:6, 6:3, 6:2. Първият мач между двамата изобщо е от 2010 година. Тогава те играят на финал на „Фючърс“ турнир в Дортмунд, като Димитров се наложи със 7:5, 7:5. Победителят от срещата Димитров – Щруф ще се класира за третия кръг, където вероятно ще срещне 11-кратния шампион в турнира и миналогодишен първенец Рафаел Надал (Исп). Григор има да защитава полуфинал от Монте Карло 2018, като тази седмица е с едно място нагоре в ранглистата на АТР и заема 28-а позиция с 1300 т. В топ 10 няма промени, като начело остава Новак Джокович, следван от Рафаел Надал и Александър Зверев (Гер). При дамите Виктория Томова загуби една позиция и вече заема 151-о място с 391 точки. Шампионката от последните два турнира от „Големия шлем“ Наоми Осака продължава да бъде лидерка в класацията пред Симона Халеп (Рум), Петра Квитова (Чех) и др.", "date": "2019.04.15", "title": "Гришо отпадна на двойки, среща германец на сингъл в Монте Карло"}
{"url": "https://www.monitor.bg:443/bg/a/view/fotofabrika-se-vzira-v-licata-na-evropa-i-sofija-162601", "text": "Старият континент е във фокуса на шестото издание на фотографския фестивал „Фотофабрика“, което ще се състои в София от 22 април до 28 юли, включвайки изложби от емблематични европейски фотографи и експозиции, хвърлящи мост между миналото, настоящето и бъдещето на идеята за Европа. Двама фотографи от най-престижната агенция за репортажна фотография в света –кооператива Magnum, ще дойдат в София със свои изложби. Това са 81-годишният чешки ветеран Йозеф Куделка и французинът Антоан Д’Агата. Една от най-въздействащите фотографски серии на Куделка „Изгнания“ от колекцията на Център „Жорж Помпиду“ в Париж ще бъде Изложбата ще бъде открита на 7 май от 18.00 ч. в Софийската градска художествена галерия и ще продължи до 9 юни. На 20 юни в Софийски арсенал – Музей за съвременно изкуство (САМСИ) се открива изложбата на Антоан Д’Агата – задълбочен изследовател на тъмните кътчета в човешката душа и на всичко, което наричаме табу. Неговата фото и видео инсталация Corpus ще може да бъде видяна до 28 юли. Гости на шестия фестивал „Фотофабрика“ са и италианските фотографи от независимия колектив Cesura, които ще превземат София, за да ни я покажат така, както не сме я виждали преди. Екипът Cesura идва със своя проект „Фотобъстър“, за да снима града и неговите хора. Ще видим този резултат на 21 май в галерия „Сердика“. Италианската връзка във „Фотофабрика“ продължава с изложбата „Онова, което остава“ на Алберто Гандолфо (в галерия „Ко_оп” на ул. „Искър“ 30 между 6 юни и 7 юли). Сицилианецът ще представи фотокнига и снимки на хора, станали герои в новините като от корупция или получили отказ от правосъдие. Проектът е опит да се погледне към онова, което остава след новинарския шум. Алберто е една трета от творческия колектив Eglise, включващ още Йоле Кароло и Джузепе Торнета – трима фотографи от Палермо, които събират уменията, идеите и целите си за различни каузи и фотографски проекти. Eglise обитават малка барокова църква в историческия център на Палермо, която превръщат в свое изложбено пространство. Църквата е реставрирана с изключително внимание към оригиналната архитектура, но демонстрира и нещо от съвременните визуални представи за изложбено пространство, което я прави идеално място за срещи, дискусии и арт експозиции. Традиционната за фестивала голяма външна изложба тази година съдържа кадри на световни фотожурналисти, публикувани от FotoEvidence Press. Ще бъдат представени 19 автори, които буквално са променили хода на историята в сферата на човешките права, заради което печелят и наградата на FotoEvidence Press, връчвана в последните две години в партньорство с World Press Photo. Експозицията ще бъде на Моста на влюбените от 27 май, а след 10 юни – по оградите на няколко столични училища. Шестият фестивал „Фотофабрика“ се открива на 22 април в галерия „УниКредит Студио“ с изложбата People of Sofia на майстора на обектива Вихрен Георгиев, уловил ритъма на града през портретите на неговите обитатели.", "date": "2019.04.15", "title": "„Фотофабрика“ се взира в лицата на Европа и София"}
{"url": "https://www.monitor.bg:443/bg/a/view/kralev-dade-zelena-svetlina-za-stadiona-na-cska-162599", "text": "Мечтата на феновете на ЦСКА за изграждане на нов стадион е на крачка от осъществяване, след като всички отговорни фактори изразиха подкрепата си за проекта. Спортният министър Красен Кралев бе категоричен, че държавата подкрепя желанието на футболния клуб, а освен това има и договорка със Столична община. Така на практика „армейците“ получиха зелена светлина за изграждането на нов „Българска армия“ на мястото на сегашното съоръжение. „Водили сме разговори с ЦСКА, спортното министерство е плътно зад този проект, сподели Кралев пред bTV. - Водил съм разговори и с Община София. На сегашния терен на стадиона може в рамките на тези очертания да се вдигне нов стадион. Ще има проблем с паркирането, но мисля, че Общината предвижда в близост до парка да бъде направен паркинг, който стадионът ще може да използва. Аз съм оптимист, защото, пак повтарям, тези съоръжения, които са стари, трябва да се съборят и на тяхно място да се изградят нови. Не виждам пречка – нито е високо строителство, нито ще застраши зелената площ“, категоричен бе спортният министър. Той хвърли яснота и върху новостите около българското участие в балканската кандидатура за домакинство на Евро 2028 и Мондиал 2030. „Можем да изградим един стадион за 40 000 души и два за 30 000 души, каквито са изискванията за Евро 2028. За световното трябва да имаме един стадион с капацитет от 80 000 души, което като наследство не знам за какво ще се ползва след това“, обясни още Кралев.", "date": "2019.04.15", "title": "Кралев даде зелена светлина за новия стадион на ЦСКА"}
{"url": "https://www.monitor.bg:443/bg/a/view/do-20-maj-priemat-oferti-za-stroeja-na-lokalite-na-pytja-plovdiv-asenovgrad-162600", "text": "Агенция „Пътна инфраструктура“ стартира тръжната процедура за изработване на технически проект и строителство на локални платна на път II-86 Пловдив - Асеновград. Проектът ще се финансира от бюджета на Агенция „Пътна инфраструктура“, а индикативната стойност на поръчката е 15,5 млн. лв. без ДДС. Срокът за получаване на офертите е до 17:30 ч. на 20 май. Второкласният път II-86 Пловдив - Асеновград е основната връзка с летище „Пловдив“ и индустриалния район край Пловдив. През 2017 г. по ОП „Региони в растеж“ 2014-2020 г. започна реконструкцията на 10-километровия участък, с което отсечката се разшири до автомагистрален габарит. Второто пътно платно е изградено и е рехабилитирано съществуващото. През 2018 г. общините Куклен, Родопи и Асеновград предоставиха на АПИ изготвените идейни проекти за изграждането на локалните платна в участъка от км 14+860 до км 25+150 на път II-86. С построяването им ще се осигури безопасен и безконфликтен достъп от и до прилежащите имоти в близост до директното трасе на пътя, край което се разрастват търговски и индустриални обекти. Реконструкцията на отсечката ще осигури бърз транспортен достъп на жителите от общините Куклен и Асеновград и от област Смолян до АМ „Тракия“. Със средства от републиканския бюджет ще се изгради и кръгово кръстовище при 14-ти км на път II-86 Пловдив - Асеновград. То ще замени съществуващото на входа на град Пловдив при пресичането с Околовръстния път. Целта е да се осигури безконфликтно и по-бързо включване на пътуващите от АМ „Тракия“ към Асеновград и Смолян. През миналата година АПИ проведе обществена поръчка за изпълнител на кръговото кръстовище и има подписан договор, но стартирането на строителните работи в момента е блокирано от жалби, свързани с отчуждаване на засегнатите имоти.", "date": "2019.04.15", "title": "До 20 май приемат оферти за строежа на локалите на пътя Пловдив - Асеновград"}
{"url": "https://www.monitor.bg:443/bg/a/view/ek-dava-215-mln-evro-za-gazoprovoda-baltic-pipe-162605", "text": "Европейската комисия ще участва във финансирането на строителството на газопровода Baltic Pipe по дъното на Балтийско море от Полша до Дания. Споразумението беше подписано от полски представители днес в Брюксел, сред които премиерът Матуеш Моравецки. \"След три години газопроводът ще се появи\", увери Моравецки, цитиран в съобщение на неговата канцелария в Туитър. На 25 януари Европейската комисия обяви, че отпуска 215 млн. евро за строителството на Baltic Pipe. Средствата се отпускат в рамките на европейския финансов механизъм за развитие на транспортната, енергийната и телекомуникационната инфраструктура (Connecting Europe Facility, CEF). Те могат да се използват както за изграждане на морския участък от газопровода, съединяващ газопреносните системи на Полша и Дания, така и за разширяване и модернизация на полската система за пренос на природен газ. Проектът Baltic Pipe вече три пъти е получавал финансова подкрепа от този европейски механизъм - през 2015, 2017 и 2018 година. Отпуснатата досега гаранция е 51,8 млн. евро и покрива разходите за разработка на технико-икономическата обосновка и инженерните дейности, получаване на необходимите административни разрешителни за строеж на морски газопровод и за развитие на националната газопреносна инфраструктура в Полша и в Дания. Baltic Pipe е проект за газопровод между Дания и Полша, който трябва да свърже находища в норвежкия шелф на Северно море с Полша през Дания. Предвижда се проектът да бъде изпълнен на три етапа - свързване на норвежките и датски газопреносни системи, разширяване на инфраструктурата в Дания и строителство на самия тръбопровод, съединяващ Полша и Дания по дъното на Балтийско море. Проектната мощност на газопровода е 10 млрд. куб. метра годишно. Общата му стойност се оценява на 1,4-1,87 млрд. долара. Очаква се той да бъде завършен до 1 октомври 2022 г. Полша се надява, че построяването на това съоръжение ще й позволи да се откаже напълно от доставките на руски газ, както и да стане врата за газови доставки до други страни от Централна и Източна Европа.", "date": "2019.04.15", "title": "ЕК дава 215 млн. евро за газопровода  Baltic Pipe"}
{"url": "https://www.monitor.bg:443/bg/a/view/razpechataha-jivo-syrce-na-3d-printer-162606", "text": "Израелски учени от университета в Тел Авив представиха първия в света прототип на миниатюрно сърце, направено с триизмерен принтер при използването на човешка тъкан, съобщават световните агенции. \"За пръв път беше принтирано пълно копие на сърце с клетките и кръвоносните съдове, с клапите и камерите\", заяви ръководителят на проекта проф. Тал Двир. Досега учените съумяваха да принтират само обикновена тъкан, без кръвоносни съдове. Професор Двир изтъкна, че за пръв път е принтирано сърце с клетките и биологичен материал на самия пациент, при което ще бъде избягнато отхвърлянето на органа при трансплантация. Сърцето, което журналистите можаха да видят по време на 3-часовото му принтиране, е с приблизителни размери на заешко сърце. \"По-големите, човешките сърца, ще могат да се изработят със същата технология\", заяви израелският учен. Следващата стъпка, която ще предприеме екипът, ще бъде отглеждането на принтираните сърца в лаборатория и \"обучаването им\" да се държат като сърца. \"Клетките трябва да се сдобият със свойството да изпомпват. В момента те са способни на контракции, но ще трябва да синхронизират действията си\", обясни Тал Двир. Когато това бъде постигнато, тези лабораторни сърца ще бъдат трансплантирани на опитни животни. Израелският екип се надява до десетина години принтирани органи да има в повечето водещите болници по света и подобни операции да станат рутинни.", "date": "2019.04.15", "title": "Разпечатаха за първи път живо сърце на 3D принтер"}
{"url": "https://www.monitor.bg:443/bg/a/view/povdignaha-obvinenie-na-mestan-puskat-go-pod-garancija-ot-10-bona-162589", "text": "Лидерът на ДОСТ Лютви Местан се сдоби с обвинение за причиняване на смърт по непредпазливост, а съдът го освободи под гаранция от 10 хил. лева. Това стана ясно от разпратено до медиите прессъобщение от Окръжната прокуратура в Кърджали. От него се разбира, че Лютви Местан е привлечен към наказателна отговорност за престъпление по чл.343, ал.1, б. “в“ във вр. с чл.342, ал.1 от НК.  „Събраните до момента доказателства са дали основание да се приеме, че обвиняемият е извършил нарушения на чл.35 и чл.47 от Закона за движение по пътищата, в резултат на което по непредпазливост е причинил смъртта на малолетната Е.А. По отношение на Лютви Местан е взета мярка за неотклонение „Парична гаранция“ в размер на 10 000 лева. Взетата мярка за неотклонение е съобразена с изискванията на чл.57 от НПК, а именно да се попречи на обвиняемия да се укрие или да извърши престъпление“, се казва още в съобщението.  В случая е направена преценка въз основа на доказателствата по делото, че посочената мярка за неотклонение би изпълнила тези цели. На основание чл.68, ал.1 от Наказателно-процесуалния кодекс по отношение на обвиняемия е наложена забрана да напуска пределите на страната.  „Разследването по делото продължава, предстои събирането на гласни доказателства, огледи на моторните превозни средства, които са иззети по делото като веществени доказателства и назначаване на съдебна автотехническа експертиза“, обяснят от пресцентъра на Апелативната прокуратура в Пловдив. Малко по-рано стана ясно, че Местан е бил освободен от следствения арест, след като прекара там 24 часа след катастрофата. Санкцията тогава беше наложена от МВР, след като по-рано предния тдей той участва в катастрофа, в която загина 6-месечно бебе, а майка му, баща му и братчето му пострадаха сериозно.", "date": "2019.04.15", "title": "Повдигнаха обвинение на Местан, пускат го под гаранция от 10 бона"}
{"url": "https://www.monitor.bg:443/bg/a/view/rialiti-geroj-ot-fermata-izpadna-v-koma-sled-tejyk-insult-162588", "text": "Звездата от \"Фермата\" Тома Талепов-Айляка е в критично състояние в бургаска болница. Четвърти ден лекарите се борят за живота му. Здравенякът е получил тежък хеморагичен инсулт и е изпаднал в кома. Инцидентът е станал в събота. Приятели на Айляка разказаха, че напоследък той се оплаквал често от силно главоболие, а няколко пъти припадал. Здравословните му проблеми започнали в началото на годината. \"Оплакваше се често от главоболие, а по едно време започна да го боли главата всеки ден. Веднъж припадна и го закараха в болница. Това беше в края на месец март. Остана седем дни на лечение в отделението и го стабилизираха\", разказа негов приятел. Лекарите обаче го предупредили да спазва диета, да се пази  и да избягва физическите натоварвания. Тома обаче веднага се върнал на работа и почти не почивал. В събота изведнъж му станало лошо и отново припаднал. Когато близките му откалари в болницата, станало ясно, че той е получил инсулт. Състоянието му е много тежко и лекарите не смеят да дадат никакви прогнози. Засега основната им цел е да спасят живота му и да го извадят от комата.  Медиците се опасяват, че дори да се пребори с инсулта, Айляка ще остане с двигателен дефицит, а вероятно ще има и други поражения в говора и слуха. ", "date": "2019.04.15", "title": " Риалити герой от \"Фермата\" изпадна в кома след тежък инсулт"}
{"url": "https://www.monitor.bg:443/bg/a/view/predlagat-starozagorska-arbat-kraj-doma-na-hanchev-162580", "text": "Да бъде обособено своеобразно арт-пространство на малката старозагорска улица „Сава Силов“, където се намират родният дом на поета Веселин Ханчев, къщата на известния архитект Желязко Рашев, някогашната аг клиника на на д-р Невена Азманова, катедралният храм „Свети Николай Мирликийски“ и държавният куклен театър. Това предлагат няколко неправителствени организации от Града на липите. Мястото да се превърне в мини подобие на московската улица на изкуствата „Арбат“,която да стане притегателна точка за жителите и гостите на града с различни прояви от различни области. Към идеята се пресъединяват куклениците и оперната трупа, до месец – два предстои да бъде подготвена и цялостна програма, свързана със 140-та годишнина от полагането на основния камък за възстановяването на Стара Загора след опожаряването й през Руско-турската освободителна война на 5 октомври 1879 г. Само през септември в тази отсечка могат да се проведат няколко събития, свързани с международния куклено-театрален фест „Пиеро“ и деня за придвижване без автомобили.о Инициаторите искат бъдещото арт пространство да обединява усилията в няколко области: история и архитектурно наследство; култура и изкуства; развитие на общности и активизъм. Сред първите идеи е да бъде възстановен статутът на Ханчева къща като недвижим паметник на културата, който по неизвестни причини е отпаднал през 90-те години на миналия ХХ в , както и поставянето на паметен знак поне върху оградата й, тъй като сградата е частна собственост. Постъпки в тази посока вече са направени от кмета на Стара Загора Живко Тодоров пред министерството на културата, но все още липсва конкретен отговор. Очертаването на старозагорската „Арбат“ е само началото за създаването на мрежа от локални културни средища като очакващият да отвори врати съвсем наскоро музей „Литературна Стара Загора“; домът, където е прекарал детството си поетът Николай Лилиев; къща-музей „Гео Милев“; градината край железопътната гара; езерото в парк „Йордан Капсамунов“ и др. Сред т.нар. „таргет групи“ ,към които е насочена тази бъдеща мрежа са …завръщащите се към корените си старозагорци.Една от първите прояви през следващите два месеца ще бъде документална изложба , посветена на старозагорските артисти от началото  на миналия ХХ в и тяхното участие в киното с участие на Българската национална филмотека.  ", "date": "2019.04.15", "title": "Предлагат старозагорска „Арбат“ край дома на поета Веселин Ханчев"}
{"url": "https://www.monitor.bg:443/bg/a/view/borisov-obsyjda-s-gruzinskija-si-kolega-energijni-i-transportni-temi-162582", "text": "Премиерът Бойко Борисов и грузинския му колега Мамука Бахтадзе ще обсъдят теми свързани с енергетика и транспорта във вторник в МС, съобщиха от „Дондуков“ 1. Бахтадзе е на официално посещение у нас по покана на българския премиер. Двамата ще проведат разговор на четири очи, последван от пленарно заседание на двете делегации. Във фокуса на разговорите ще бъдат и активизирането на икономическите и търговските отношения, както и сътрудничеството в сферата на инфраструктурата. Последната среща на премиерите беше през септември 2018 г. в Ню Йорк по време на 73-ата сесия на Общото събрание на Организацията на обединените нации. Сред обсъжданите теми тогава бяха подкрепата на България за евроатлантическата перспектива на Грузия, както и партньорството в отбраната и сигурността. В делегацията на Бахтадзе са министърът на външните работи на Грузия Давид Залкалиани, зам.-министърът на икономиката и устойчивото развитие Акаки Сагирашвили и председателят на Комисията по външна политика в парламента на Грузия - Софио Кацарава. От българска страна с премиера Борисов ще бъдат вицепремиерът и министър на външните работи Екатерина Захариева и зам.-министърът на икономиката Лилия Иванова.  ", "date": "2019.04.15", "title": "Борисов обсъжда с грузинския си колега енергийни и транспортни теми"}
{"url": "https://www.monitor.bg:443/bg/a/view/osem-pluvci-s-pokriti-normativi-za-svetovnoto-162586", "text": "Осем български плувци покриха нормативи за участие на световното първенство на 50 метров басейн в Република Корея. Това са Антъни Иванов, Габриела Георгиева, Калоян Братанов, Йосиф Миладинов, Йордан Янчев, Любомир Епитропов, Лъчезар Шумков, Светлозар Николов. Те изпълниха изискванията на БФПС на турнирите \"Мултинейшън\" в Австрия и Швейцария, Гран при в Бургас и в Ричмънд, САЩ. Общо 11 национални рекорда, от които 4 за мъже, бяха подобрени през изминалия уикенд. Йордан Янчев счупи тези на 200 и 400 м св. стил за мъже, Йосиф Миладинов подобри рекорда на 100 м бътерфлай, а Калоян Братанов - собственото си постижение на 50 м св. Антъни Иванов пък си осигури участие на олимпиадата в Токио, с норматив \"А\" на 200 м бътерфлай на турнира в Ричмънд. Други шестима покриха норматив \"Б\" за Токио 2020. \"Определено най-силният уикенд в историята на българското плуване досега. Плуването е най-прогресиращият спорт в България и се радвам, че съм част от това\", написа Антъни Иванов във Фейсбук. Лъчезар Шумков и Габриела Георгиева станаха големите печеливши от първото издание на международния турнир по плуване на голям басейн Гран при на Бургас с рекорден у нас награден фонд от 20 000 лева. Те прибраха по 3000 лв. Състезателите на софийските клубове \"Спринт\" и \"Дамини ЛВ\" получиха премиите си за сбора от трите най-добри постижения по точковата таблица на ФИНА, а пари се раздаваха до десето място. Треньорите им Димитър Виденов и Кристиян Минковски прибраха по 1000 лв. В Гран при на Бургас, организирана от БФПС и местната община на „Парк Арена“ ОЗК, взеха участие 278 плувци от 24 клуба. 60 от тези състезатели бяха от Турция.", "date": "2019.04.15", "title": "Осем плувци с покрити нормативи за световното"}
{"url": "https://www.monitor.bg:443/bg/a/view/levski-poiska-pet-macha-nakazanie-za-moci-162584", "text": "Ръководството на „Левски“ поиска жестоко наказание на Козмин Моци след дербито с „Лудогорец“. „Сините“ нарекоха румънеца „откровен провокатор“ и поискаха бранителят да бъде санкционира с цели пет мача след действията му при отбелязването на дузпата за 2:0 на националния стадион. Изпълнителният директор на „сините“ Павел Колев не скри гнева си и определи за логична яростта на „сините” фенове след действията на Моци, който изрази радостта си пред Сектор „Б“, а в последствие бе изгонен. Румънецът обаче след сериозно забавяне, което допълнително нагнети напрежението и се стигна до нахлуване на фенове на терена. Привърженик в Сектор „А“ пък започна да скача върху плексигласовия тунел на стадион „Васил Левски“, който не издържа и пропадна. Видео и снимки от куриозната случка обиколиха цял свят, а редица медии се дивяха на постъпката на „синия“ привърженик. „Съдията се забави пет минути да изгони Козмин Моци. Той е откровен провокатор и това беше преднамерено действие. Когато пет минути се чудиш какво да направиш, хората полудяват, защото виждат, че не се случва това, което трябва. Аз нямам обяснение защо трябва да дразниш публиката при 2:0 за „Лудогорец“. Това трябва да се изкорени. Ако това го направи българин в чужбина, В нормална държава Козмин Моци ще получи поне пет мача наказание”, коментира Колев. Самият Моци изрази учудването си от реакцията на „сините“. „Нe съм имал намерение да ги дразня. Вкарах гол от дузпа, с който спечелихме един много важен мач. Не съм обиждал никого. Мен ме обиждаха през целия мач, скандирайки грозни неща. Тази истерия е напълно излишна. Не смятам, че е правилно да говорят за мое наказание, при положение че просто изразих радостта си. Дори не си свалих фланелката, а получих втори жълт и червен картон. Всъщност какво да прави един футболист, ако не да се радва, когато вкара гол“, попита румънският бранител, който ще научи днес размерът на своето наказание. На „Герена“ също ще разберат какви ще са последствията след ексцесиите на „Васил Левски“, като се очаква Дисципът да наложи солидна парична санкция.", "date": "2019.04.15", "title": "„Левски“ поиска пет мача наказание за Моци"}
{"url": "https://www.monitor.bg:443/bg/a/view/lek-pyt-bate-sasho-162585", "text": "Днес на 81-годишна възраст след кратко боледуване си отиде поредният любимец на „синя“ България и футболната общественост. Кавалерът, символът и емблемата на левскарщината. Човекът, който знаеше какво значи да обичаш, уважаваш и носиш в сърцето си „синята“ идея. Напусна ни легендата Александър Костов! Левскарите преживяха поредния болезнен удар, който е много по-тежък от загубата на футболния терен, липсата на титли или купи. Тази загуба е необратима, защото за левскарите няма нищо по-важно от духа, страстта, любовта към клуба и играта. Е, всички тези елементи съпътстваха достойния живот на голямата личност Александър Костов. Или просто, бате Сашо! Така се обръщаха към него близки, приятели и дори хората, които не го познаваха толкова добре. Той успяваше да унищожи границите с всеки, който се изправеше пред него. Правеше го с усмивка и честност. Беше добронамерен. Обичаше безумно „Левски“, но никога не си позволи да наскърби съперника. Уважаваше всички и всички уважаваха него, а за хората на „Герена“ бе големият учител. „Той знаеше как да те пренесе за секунда и говореше с трепет за Гунди. За онова вълшебно време и за това колко голяма дума е да си левскар. Човекът, който казваше, че левскарският дух никога няма да умре“, спомнят си „сините“ и с мъка отбелязват, че след загубата на бате Сашо остава една огромна празнина. За всички, които имаха честта да познават и общуват с Александър Костов остава спомена за усмивката, която не слизаше от лицето му, въпреки тежко преживените загуби на приятели и трудностите, през които премина. Остават разказите за онези мигове, в които той се връщаше назад в спомените си, за да ни споделя как често мечтае за миговете, в които е бил заобиколен от своите приятели. Сега бате Сашо е при тях. Сега ще може да каже на Гунди, Вуцов, Пальо и другите „сини“ величия това, което не успя, когато бяха рамо до рамо. Зад гърба си Сашо Костов обаче оставя незабравими спомени не само като човек, а и като голям футболист. Той записва участие на световните първенства в Чили и Англия. Играе за „Левски“ в продължение на 15 години. Носи „синята“ фланелка от 1956 до 1971 година. Единственото прекъсване е в периода 1960-61, когато е войник и се състезава за „Ботев“ (Пловдив). За „Левски“ има 331 мача и 85 гола. След края на кариерата си става треньор. Работи като асистент на Васил Спасов - Валяка, Димитър Дойчинов и Иван Вуцов в „Левски“. Бил е начело на „Хасково“ и за пръв път вкарва отбора в „А“ група през 1980 г. После е треньор в Кипър, Тунис и Индонезия. До последния си ден остана верен на „Левски“, работейки на „Герена“. Сашо Костов бе от тези играчи, които не можеха да останат незабелязани. Днес пък остава със златни букви в историята на българския футбол като един от големите му кавалери. Отиде си на малко повече от четири по 20, както обичаше да казва той. Футболна България ще се прости със своя джентълмен в сряда от 12 часа в храм „Света София“. Сбогом и лек път, бате Сашо!", "date": "2019.04.15", "title": "Лек път, бате Сашо!"}
{"url": "https://www.monitor.bg:443/bg/a/view/stokoobmenyt-ni-s-ungarija-e-narasnal-s-5-3-162591", "text": "Икономическото сътрудничество между България и Унгария бележи положително развитие. През 2018 г. двустранният стокообмен е 1,608 млрд. евро нараснал с 5.3 на сто. Българският износ за Унгария е 497.7 млн. евро с растеж от 7,9 на сто, а вносът от Унгария е 1,11 млрд. евро с растеж от 4,2 на сто. Това заяви министърът на икономиката Емил Караниколов на официалното откриване на Българо-унгарски бизнес форум, който се проведе в Будапеща, съобщи пресслужбата на икономическото министерство. Във форума участваха български и унгарски компании от секторите земеделие, хранително-вкусовата промишленост, фармацевтична и машиностроителна промишленост, информационни технологии и туризъм. Министър Караниколов изтъкна, че между България и Унгария е налице политическо, икономическо и културно сътрудничество, което превръща двустранните отношения в приоритетни. \"Този форум е поредна стъпка за разгръщане на големия икономически потенциал между нашите две страни\", допълни Караниколов. Икономическият министър посочи, че в структурата на българския износ определящ дял заемат апаратура и части, нефтени масла и масла от битуминозни минерали, акумулатори, медикаменти, изделия на обувната промишленост. Докато вносът от Унгария се разпределя между медикаменти, автомобили, захар, минерални торове, апарати и части, електро оборудване. \"За нас е важно да запазим и разширим позициите на българските стоки и услуги в държавите, които са наши традиционни партньори\", заяви Караниколов.", "date": "2019.04.15", "title": "Стокообменът ни с Унгария е нараснал с 5,3%"}
{"url": "https://www.monitor.bg:443/bg/a/view/dimana-se-diplomira-162581", "text": "Поп-фолк певицата Димана вече може да се похвали със завършено висше образование. Тя се дипломира, а за щастливото събитие стана ясно от снимки в социалните мрежи. На тях изпълнителката на „Викай смело“ позира с традиционни тога и шапка. Димана завърши специалност „Музика“ в Пловдивския университет „Паисий Хилендарски”. Много от колегите на гласовитата добричлийка поднесоха своите поздравления онлайн. Сред тях са Тони Дачева, Диляна Динева, Дамян Попов, диджей Живко Микс и Юнона, на която също предстои скорошно дипломиране. Паралелно с вълненията около своето дипломиране, певицата продължава да работи по нови музикални проекти, както и срещите с феновете.", "date": "2019.04.15", "title": "Димана се дипломира"}
{"url": "https://www.monitor.bg:443/bg/a/view/zabraniha-ulova-na-riba-v-razmnojitelnija-period-162590", "text": "От днес влиза в сила забраната за улов на риба в размножителния период, съобщиха от пресцентъра на Изпълнителната агенция за рибарство и аквакултури (ИАРА). Сроковете са посочени в заповед на министъра на земеделието, храните и горите Румен Порожанов. От 15 април до 15 юни уловът на калкан в Черно море е забранен. По време на размножителния период на калкана се забранява всякаква риболовна дейност, включително трансбордиране, задържане на борда, разтоварване на брега и продажба. С масови проверки инспекторите на ИАРА и тази година ще следят за спазването на забраната и ще преустановяват евентуални нарушения. От 15 април до 31 май е в сила забраната за улов на пролетно-лятно размножаващите се риби в рибностопанските обекти, намиращи се до 500 м надморска височина, а за рибностопанските обекти, намиращи се от 500 до 1500 м надморска височина, забраната е в сила от 1 май до 15 юни. От 15 април до 15 май включително е забранен уловът на карагьоз (дунавска скумрия) в българския участък на река Дунав. В същия период е забранен и уловът на попчета във водите на Черно море с мрежени риболовни уреди, с изключение на риболовния уред волта. Има водни обекти на територията на страната, в които е разрешен любителският риболов през периода на забраната и те са описани подробно в заповедта на министъра. С масови проверки инспекторите на ИАРА и тази година ще следят за спазването на забраната и ще преустановяват евентуални нарушения. Глобата при нарушение на забраната на риболов в размножителния период е между 1500 и 3000 лв., припомнят от ИАРА.", "date": "2019.04.15", "title": "Забраниха улова на риба в размножителния период"}
{"url": "https://www.monitor.bg:443/bg/a/view/sydyt-dade-20-godini-zatvor-za-ivancheva-162567", "text": "Специализираният наказателен съд осъди на 20 години затвор бившата кметица на столичния квартал \"Младост\" Десилслава Иванчева. Веднага, след като чу присъдата си, тя бе върната в ареста по искане на прокуратурата и с решение на съда. Със същата мярка е и заместничката й Биляна Петрова, която бе осъдена на 15 години затвор. От тримата подсъдими, единственият, който остава с непроменена мярка за неотклонение - домашен арест, е посредникът при подкупа Петко Дюлгеров. Той бе осъден на 12 години зад решетките. И за тримата съдът постанови конфискация на имущество. Присъдата може да бъде обжалвана. До връщането на Иванчева и Петрова в ареста се стига заради опасността да се укрият, веднъж чули присъдата \"виновни\". Тази опция бе записана преди няколко години в Наказателно-процесуалния кодекс след поредица от случаи на обвиняеми, избягали зад граница, след като са чули присъдите си на първа или втора инстанция. Още в зала съдията по делото Иво Хинов обясни пред страните по делото и медиите мотивите за решението си, както и защо е решил да осъди тримата по основната част от обвиненията срещу тях, но ги е оневинил по други. Мотивите на магистратите за присъдата бяха, че е имало много политически нюанси в делото и всички те са взети предвид. Съдията заяви още, че сред многобройните доказателства няма никакви данни да е имало подбудителство към подкуп или някой да е подстрекавал двете жени да искат такъв. „Това е първа присъда, така че е само една битка, не е войната”, каза Петрова още преди присъдата да бъде произнесена. „Ако има осъдителна присъда – това е тотален крах на държавата. При положение, че има толкова доказателства, които са в наша полза и всички техни рухнаха, това, ако се случи това означава, че държавата е умряла и държавността я няма”, каза Иванчева След произнасянето на присъдата привърженици на Десислава Иванчева изразиха негодуванието си. Бившият пиар на Иванчева - Петър Кърджилов, пък опита да предизвика безредици в коридора пред съдебната зала, като започна да блъска и да крещи по охраната. Наложи се съдебните гардове да се намесят. По-късно през деня стана ясно,че поддръжници на Иванчева организират протест от 18.30 часа на ул.\"Г.С. Раковски\" пред сградата на ЕК и ЕП в София.", "date": "2019.04.15", "title": "20 години затвор за Иванчева, върнаха я в ареста (ОБНОВЕНА)"}
{"url": "https://www.monitor.bg:443/bg/a/view/bezraboticata-v-stranata-padna-pod-6-162570", "text": "Безработицата у нас падна до 5.9%, като намалението спрямо предходния месец е с 0.3 процентни пункта, сочат данните на Агенцията по заетостта. Регистрираните безработни в бюрата по труда през март са 194 603. Това е с 26 977 души по-малко спрямо същия период на миналата година. Новорегистрираните на трудовата борса през месеца са 21 645, като от тях 1 382 са били неактивни, т.е. не са били нито заети, нито учащи, и не са търсили работа. От началото на годината служителите от бюрата по труда са активирали 4 272 лица чрез организиране на информационни събития, срещи със завършващите образование в кариерните центрове, както и чрез работата на младежки, ромски, трудови медиатори. Освен към безработните, дейността на бюрата по труда продължава да бъде насочена и към заети, учащи и пенсионери, сред които работодателите също търсят своите кадри, уточняват от Агенцията по заетостта. Нови 499 души от тези групи са регистрирани през месеца като търсещи работа. През март общо 23 754 безработни са постъпили на работа, като 81.5% от тях са устроени в реалната икономика. Други 258 лица от групата на пенсионерите, учащите и заетите, са намерили своето ново работно място. На субсидирани работни места пък са устроени 4 398 лица: 2 580 – по програми и мерки за обучение и заетост и 1 818 – по схеми на Оперативна програма „Развитие на човешките ресурси”. Заявените работни места на първичния пазар на труда през март са 23 287, като 89.3% от тях са в частния сектор. Най-голям е делът на свободните позиции в хотелиерството и ресторантьорството (31.1%), преработващата промишленост (20.0%), търговията, ремонта на автомобили и мотоциклети (11.4%), селското, горското и рибното стопанство (8.0%); административните и спомагателните дейности (5.5%), строителството (4.3%).", "date": "2019.04.15", "title": "Безработицата в страната падна под 6%"}
{"url": "https://www.monitor.bg:443/bg/a/view/es-dade-zelena-svetlina-za-tyrgovski-pregovori-sys-sa-sht-162569", "text": "Страните от Европейския съюз дадоха окончателно одобрение за започване на официални търговски преговори със САЩ след продължило месеци отлагане заради съпротивата на Франция, информира Ройтерс. В края на краищата правителствата на ЕС гласуваха с категорично мнозинство за одобряване на мандатите за преговори, предложени от Европейската комисия, като Франция гласува против, а Белгия се въздържа. Европейската комисия, която координира търговската политика на 28-членния Европейски съюз, иска започването на преговори по две направления - едното за намаляване на митата за промишлени стоки, а другото - за улесняване на компаниите да показват продукти, отговарящи на европейските или американските стандарти. Това се нуждаеше от подкрепата на страните членки на ЕС. Европейският съюз и САЩ достигнаха до разведряване през юли миналата година, когато президентът на САЩ Доналд Тръмп се съгласи да отложи налагането на наказателни мита за автомобилите от ЕС, докато двете страни се опитваха да подобрят икономическите отношения. Това включва премахване на митата за \"неавтомобилни промишлени стоки\". Европейската комисия многократно заяви, че няма да обсъжда мита или бариери пред търговията със селскостопански продукти, но желае да обсъжда автомобили, поставяйки я на възможен курс на сблъсък с Вашингтон. Администрацията на Тръмп има широк списък с желания, включващ всеобхватен достъп до селскостопанския пазар на ЕС. Дипломати казват, че Германия, чийто износ на автомобили и части в САЩ е повече от половината от общия обем на ЕС, иска да продължи преговорите за предотвратяване на митата за автомобилите на гигантите \"Фолксваген\", \"Даймлер\" (производител на \"Мерцедес\") и BMW. Франция, която има много малък износ на автомобили в САЩ, се опитваше да отложи въпроса след изборите за Европейски парламент през май, убедена, че договарянето с Тръмп няма да доведе до победа в изборите. Франция настоява, че селското стопанство не трябва да присъства в преговорите, но че клаузите за климатичните промени трябва да присъстват - трудно изискване, като се има предвид решението на Тръмп да изтегли САЩ от Парижкото споразумение за климата. ЕС е готов незабавно да започне търговски преговори със САЩ за премахване на митата, като е възможно споразумението да бъде постигнато бързо, каза в понеделник еврокомисарят за търговията Сесилия Малмстрьом, цитирана от Ройтерс. \"Ще се свържа веднага щом се събудят в САЩ (...) и ще видя дали ще имам повече яснота кога можем да се срещнем за първи преговори по това (. . .) Готови сме веднага щом те бъдат готови,\" каза Малмстрьом на пресконференция. Ако се договорим за началото, мисля, че можем да вървим бързо. Решени сме да направим всичко възможно да приключим това по време на комисията Юнкер, каза още тя, имайки предвид сегашната Европейска комисия, чийто мандат изтича на 31 октомври.", "date": "2019.04.15", "title": "ЕС даде зелена светлина за търговски преговори със САЩ"}
{"url": "https://www.monitor.bg:443/bg/a/view/mej-prodyljava-podgotovkata-za-brekzit-bez-sdelka-162574", "text": "Британският премиер Тереза Мей каза, че правителството ще продължи да прави планове за възможно излизане от ЕС без сделка, предаде Ройтерс. Мей заяви това във вътрешноведомствен документ, каза пред журналисти неин говорител. Тя не смята да свиква предсрочни избори като начин за преодоляване на патовата ситуация в парламента, добави той.  По думите му преговорите с опозицията за Брекзит ще продължат и ще се концентрират върху конкретни въпроси. Междувременно британският външен министър Джереми Хънт заяви, че разговорите между британското правителство и опозиционната Лейбъристка партия за постигане на консенсус за плана за Брекзит, са по-конструктивни от очакваното. \"Разговорите, които водим с лейбъристите, са по-подробни и по-конструктивни, отколкото хората и от двата лагера са очаквали. Но не знаем дали ще постигнем резултат\", каза министърът за Би Би Си. Хънт, който е на посещение в Япония, увери днес японския премиер Шиндзо Абе, че британското правителство е решено да не допусне Брекзит без сделка. \"Оценяваме това, че Япония прави големи инвестиции, създаващи стотици хиляди работни места във Великобритания. Искаме тясното ни сътрудничество да се запази\", каза Хънт. Правителството на Япония се надява, че излизането на Великобритания от ЕС ще окаже минимално въздействие върху японската икономика и върху световната икономическа конюнктура, заяви Абе.", "date": "2019.04.15", "title": "Мей продължава подготовката за Брекзит без сделка "}
{"url": "https://www.monitor.bg:443/bg/a/view/borcite-zavyrshiha-evropejskoto-s-6-medala-162575", "text": "България завърши с 6 медала европейското първенство по борба в Букурещ. В последния ден Кирил Милов се окичи със сребро, а Айк Мнацаканян взе бронз в класическия стил. Преди това 4 отличия донесоха жените – Тайбе Юсеин и Биляна Дудова станаха шампионки, а Миглена Селишка и Евелина Николова спечелиха сребърни медали. В повторение на финала от световното в кат. до 97 кг Милов отново загуби от Муса Евлоев (Рус) с 0:9. А в кат. до 72 кг Айк Мнацаканян срази румънеца Илие Коджокари с 2:1 т. и взе бронза.", "date": "2019.04.15", "title": "Борците завършиха европейското с 6 медала"}
{"url": "https://www.monitor.bg:443/bg/a/view/trymp-sybra-pari-za-kampanijata-si-kolkoto-vsichki-demokrati-vzeti-zaedno-162571", "text": "Кампанията за преизбирането на американския президент Доналд Тръмп е събрала над 30 милиона долара през първите три месеца на 2019 година. Тази сума е повече от даренията, които са получили за същия период всички кандидати от Демократическата партия, взети заедно, предаде Ройтерс. По данни на предизборния му щаб Тръмп е събрал общо 40,8 милиона долара от началото на кампанията му за президентските избори през 2020 г., което показва, че дарителите на Републиканската партия са склонни да инвестират в очертаващата се трудна за него надпревара. Сенаторите Бърни Сандърс и Камала Харис са получили най-много дарения от кандидатите от Демократическата партия. Те са набрали съответно 18,2 милиона и 12 милиона долара през първата четвърт от годината. Щабът на Тръмп казва, че средното дарение за този период е 34,26 долара и че близо 99 на сто от даренията са били до 200 долара.  Националният комитет на Републиканската партия е набрал 45,8 милиона долара за първото тримесечие.", "date": "2019.04.15", "title": "Тръмп събра пари за кампанията си колкото всички демократи, взети заедно"}
{"url": "https://www.monitor.bg:443/bg/a/view/danailova-s-kvota-za-igrite-v-minsk-162577", "text": "Българската националка по стрелба с лък Добромира Данаилова спечели квота за Европейските игри в Минск (Блрс) в дисциплината \"рекърв\" (олимпийски стил).  Това стана по време на състезанията от Гран при за Европа в Букурещ, където Данаилова завърши трета в надпреварата за спечелване на една от последните пет квоти при жените. Тя загуби на полуфиналите от Ана Умер (Слвн) с 0:6 сета, но в мача за бронза надделя със 7:1 над водачката в схемата Тихана Ковачич (Хър). Освен Данаилова в Минск ще участва и Иван Банчев, който спечели квота в същата дисциплина през миналата година.", "date": "2019.04.15", "title": "Данаилова с квота за игрите в Минск"}
{"url": "https://www.monitor.bg:443/bg/a/view/pusnaha-mestan-ot-aresta-162573", "text": "Лидерът на ДОСТ Лютви Местан беше освободен от полицейският арест в Кърджали. Той беше задържан в неделя вечер до 24 часа по закона за МВР след като по-рано през деня при катастрофа с автомобила, който управляваше загина 6-месечно бебе. Все още няма никой привлечен като обвиняем за тежкия инцидент. Очаква се до края на деня прокуратурата да обяви дали има повдигнато обвинение по случая. Очаквайте подробности", "date": "2019.04.15", "title": "Пуснаха Местан от ареста"}
{"url": "https://www.monitor.bg:443/bg/a/view/korupcionen-skandal-s-prostitutki-i-orgii-trese-policijata-v-shvejcarija-162578", "text": "Корупционен скандал с участието на около 20 полицейски служители и сутеньор се вихри в швейцарската полиция, съобщиха местни медии. Жител на Женева се опитал да вложи пари в недвижими имоти в кантона Вале и се опитал да плати по необичаен за случая начин – с половин милион швейцарски франка в брой. Брокерите обаче се усъмнили, че произходът на купчината пачки не е съвсем законен и уведомили местната данъчната служба в Женева. Данъчните инспектори усърдно проверили всички налични документи и установили, че 40-годишният купувач в последно време е декларирал доход от едва 40 000 франка годишно и не е ясно, откъде би могъл да притежава толкова големи суми. Мъжът бил задържан по подозрение в укриване на доходи и неплащане на данъци, съобщава RTS. В жилището му били извършени обиск и изземане на всички дигитални носители. В един от мобилните телефони, конфискувани при действията на полицията, били открити контакти на заподозрения с полицейски служители – общуването ставало с помощта на приложението WhatsApp. Както било установено в хода на разследването, задържаният се оказал сутеньор с достатъчно голям стаж, а полицейските служители му оказвали услуги срещу заплащане. Цялата история продължила повече от 6 години, като недобросъвестните стражи на реда получавали не само пари за усилията си, но и заплащане „в натура. Според откритите снимки, видеозаписи и документи, заподозрените са помагали на сутеньора да наема жилища за проститутките, а някои от тях вербували кандидатки да си изкарват прехраната със секс срещу заплащане. Сутеньорът от време на време черпел полицаите с шампанско и проститутки, като при това не пропускал да снима оргиите с цел шантаж. Според местния в. Le Matin в момента се води вътрешно полицейско разследване срещу замесените в скандала, като при това се е разкрило, че в скандала е бил замесен дори един от служителите на Ведомствения генерален инспекторат (IGS), който допреди три месеца е работил в Отдела, занимаващ се с проституцията. Разследването се контролира непосредствено от генералния прокурор Оливие Жорно. Проституцията в Швейцария е разрешена от закона, но този пазар се контролира стриктно – организаторите и самите проститутки трябва да се официално регистрирани и да имат всички свързани с този бизнес документи. Заведенията, в които работят две или повече проститутки, трябва да бъдат вписани в регистрите като салони за масаж. Тружениците не само трябва да си плащат данъците, но и редовно да минават медицински контрол. Според федералната статистическа служба обемът на секс индустрията в Швейцария е около 3 милиарда долара годишно. Средната печалба на работничките в местните бордеи варира между 200 и 1000 франка дневно, а средната им годишна заплата е приблизително 125 000 франка на година, но проститутките са принудени да плащат много високи наеми за жилищата, в които посрещат клиентите си.", "date": "2019.04.15", "title": "Корупционен скандал с проститутки и оргии тресе полицията в Швейцария"}
{"url": "https://www.monitor.bg:443/bg/a/view/livyrpul-i-siti-shte-specheljat-vsichkite-si-machove-162576", "text": "“Манчестър Сити“ и „Ливърпул“ ще спечелят всичките си мачове до края в първенството. Това увериха двамата мениджъри Пеп Гуардиола и Юрген Клоп, чиито тимове водят ожесточена битка за титлата.  В момента мърсисайдци са на върха с 85 точки, а „гражданите“ са втори с 83, но и мач по-малко. Това означава, че ако прогнозите на двамата мениджъри се сбъднат, „Сити“ ще защити трона си. Програмата на „гражданите“ обаче е по-трудна. До края те имат сблъсъци с „Тотнъм“ и „Манчестър Юнайтед“, докато „Ливърпул“ среща само отбори от долната половина на таблицата. “Ние ще спечелим всички мачове до края и ще завършим с клубен рекорд от 97 точки“, сподели Юрген Клоп след победата над „Челси“ през уикенда с 2:0. Той бе подкрепен от Гуардиола, според когото всяка грешка ще бъде фатална. „Остават 5 мача, в които да запишем 5 победи. Разбира се, възможно е ние или „Ливърпул“ да загубим точки, но това е много малко вероятно“, допълни Гуардиола.", "date": "2019.04.15", "title": "Клоп и Гуардиола: “Ливърпул“ и „Сити“ ще спечелят всичките си мачове"}
{"url": "https://www.monitor.bg:443/bg/a/view/karabinerite-udariha-ciganskata-mafija-v-rim-162564", "text": "При масирана акция на карабинерите в Рим днес призори бяха закопчани 23-ма членове на ширещия се в източните квартали на италианската столица цигански мафиотски клан „Казамоника“. Операцията бе с кодово название „Граминя бис“, тоест „втори номер“, тъй като през миналото лято при стартовото й „издание“ бяха арестувани първите 37 представители на мощната „мургава“ организирана престъпност. Както тогава, така и сега, обвиненията срещу задържаните са рекет, лихварство, фиктивна собственост на недвижими имоти и разпространение на наркотици – подсъдими деяни, отежнени от вменяването на участие в сдружение от мафиотски тип. Сред закопчаните в днешната операция, в която участваха 150 униформени и цивилни карабинери, има и седем жени. Кланът „Казамоника“ е основан от дошлите в Рим в края на шестедестте години на миналия век „издънки“ на подвизаваща се в планинската област „Абруцо“ голяма италианска циганска фамилия. В столица мургавелковците първоначално се прехранват с джебчийство, дребни кражби и продажба на контрабандни стоки, но в началото на оседемдесетте години правят „качествен скок“ в далаверите си. Най-напред се отдават на изключително доходоносното по онова време лихварство, после започват повсеместен рекет на търговци в няколко източни квартала на Вечния град, постепенно навлизат и в нелегалния бизнес с проститутки и с наркотици. Златните години са по времето на „крал Виторио“, който през деветдесетте години се съюзява с организираната престъпност на Неапол и Сицилия, успявайки да им изтръгне контролираните до тогава от тях територии в Източен Рим. Постепенно тарторът, чието богатство се изчислява на над милиард евро, както и неговите приближени, започват да живеят в невиждан лукс, строят си къщи като вили на римски патриции, возят се с ролсройси и мерцедеси, летят със собствени вертолети. Тази показност обаче привлича вниманието на полицията, но „върхът на сладоледа“ в демонстрацията на пари и влияние се случи през миналата година, когато „крал Виторио“ бе погребан с каляска, теглена от шест бели коня. Над множеството ронещи сълзи цигани, дошли от цяла Италия, се носеха пък разхвърляни от хеликоптер рози. Веднага след това последваха арестите в рамките на първата операция „Граминя“, после бяха конфискувани имоти за милиони евро, сринати бяха с булдозери и няколко незаконно построени фараонски вили.", "date": "2019.04.15", "title": "Карабинерите удариха циганската мафия в Рим"}
{"url": "https://www.monitor.bg:443/bg/a/view/stolichani-shte-popadnat-v-rycete-na-vivian-majer-v-sghg-162560", "text": "Една от най-мистериозните велики фотографки, пристига с първата си изложба у нас. Над 100 цветни и чено-бели фотографии на Вивиан Майер ще бъдат показани от 23 април в Софийска градска художествена галерия. Творчеството на Вивиан Майер е открито случайно през 2007 г. и бързо се превръща в сензация. През 2015 г. документалният филм за нея - “Да откриеш Вивиан Майер”, посветен на живота и работата й като фотограф, печели номинация за “Оскар”. А от утре подредената от Ан Морен експозиция от нейни кадри става поредния диамант в короната на платформа “Майстори на фотографията”, чието 11-ти издание е посветено на Майер. Вивиан Майер, която е родена през 1926 г. и умира точно преди 10 години, е смятана за един от най-емблематичните автори на улична фотографията. Името й се нарежда до тези на Даян Арбъс, Робърт Франк, Хелън Левит, Гари Уиногранд, Мери Елън Марк, Джоел Мейровиц, а историята й е също толкова забележителна, колкото и нейните снимки. „Обикновена гувернантка”, безименно лице, тя посмъртно се превръща в това, което е днес фотографът Вивиан Майер. В края на 2007 г. Джон Малуф, агент на недвижими имоти, купува няколко кашона, пълни с черно-бели непроявени филми от 50-те и 60-те. Пред очите му се разкрили забележителни кадри: всевъзможни градски сюжети и истински истории от живота в Чикаго, Ню Йорк и Париж през 50-те. Aрхивирайки ги, с всеки нов кадър се убеждавал, че е попаднал на “нещо голямо”. И все повече се питал коя е тази тайнствена и талантлива жена зад камерата. Повече от година след покупката си попада на следа, намира плик от фотолаборатория с името на получателя: Вивиан Майер. В спомените на семействата, с които е живяла, тя е затворена и ексцентрична, но дисциплинирана и безпощадно смела в мнението си. Интересът към личността на Вивиан Майер започва да расте лавинообразно. След успешните изложби в Чикаго и Лондон, холивудският актьор Тим Рот открива експозицията й в Лос Анджелис, статии за нея се появяват в „Ню Йорк Таймс“,списание „Таим“, „Уолстрийт джърнъл“, „Индипендънт“ и „Гардиън“. Внушителното творчество на Вивиан Майер включва истинска съкровищница от над 120 000 негатива и филми. В снимките й присъстват множество портрети в различни вариации и ракурси, нейни двойници, събрани един в друг като матрьошки. Вплетен в тези ленти е и автопортретът, който днес се възприема като нейна запазена марка 921602 Автопортрет Снимка: Наследство на Вивиан Майер, Колекция Малуф и галерия Хауърд Грийнбърг.", "date": "2019.04.15", "title": "Столичани ще попаднат „В ръцете на Вивиан Майер“ в СГХГ"}
{"url": "https://www.monitor.bg:443/bg/a/view/rekviem-ot-verdi-na-veliki-chetvyrtyk-162553", "text": "Софийската филхармония представя по традиция на Велики четвъртък едно от най- въздействащите музикални произведения в света - „Реквием“ от Верди. На 25 април в зала „България“ публиката ще има възможност да се наслади на интерпретацията на австрийския диригент Фридрих Пфайфер, чиито прочити на Вердиеви творби му носят признание на сцените в Европа. Солистите Евгения Ралчева – сопран, Виолета Радомирска – мецосопран, тенорът Михаил Михайлов и басът Ивайло Джуров са подбрани лично от артистичния съветник на Софийската филхармония Йоан Холендер заради свежeстта на гласовете и емоционалните им изпълнения. Те застават до Националния филхармоничен хор, който предизвика възхищение сред специалистите при предишното представяне на „Реквием“ в зала „България“. Иконичната творба на Верди надживява времето си заради гениалната музика и философските въпроси, които поставя. Композиторът използва драматичната интензивност, характерна за оперите му, за да представи ужасяващия образ на Смъртта, водейки ни към истината, че няма друг източник на надежда освен нас самите. И само осъзналите това излизат просветлени и облагородени.", "date": "2019.04.15", "title": "„Реквием“ от Верди на Велики четвъртък"}
{"url": "https://www.monitor.bg:443/bg/a/view/sofija-naliva-65-mln-lv-v-poddryjka-na-parkove-162563", "text": "Столичната община ще вложи 65 млн. лв. за поддържане на паркове, градини и зелени площи в целия град. Това стана ясно от обществена поръчка обявена от „Московска“ 33. 280 дка ще бъдат обновени в районите „Средец“, „Оборище“ и Нови Искър. Сред тях ще бъдат градинките при Руската църква, Национална художествена галерия, Народния театър, Софийския университет и др. В момента градинката при университета се преправя наново, защото кметът на София Йорданка Фандъкова върна строители за лошо изпълнение на детайлите. Проверка на кмета преди месец установи, че поставените плочки са криви плочки, а фугите са запълнени неправилно. Ремонтът на градинката започна на 2 юли миналата година за срок от 365 дни. Общината е признала забавяне с 49 дни, заради лошо време през зимните месеци. Неустойките при неспазване на срока е 178 хил. лв. на ден. Предстоящото отстраняване на нередностите няма да бъде приспаднато от общия срок. В районите „Красно село“, „Възраждане“ и Банкя ще бъдат поддържани 234, 9 дка зеленина, в „Красна поляна“, „Люлин“ и „Овча купел“ - 286,2 дка. Фирмите, спечелили поръчката ще трябва да поддържат тревни площи, дървесна и храстова растителност, цветя, алеи и други. Косене на тревата, резитба на храсти, отсичане на дървета, засаждане на цветя, засаждане на дървета и храсти, събиране на шума, както и дейности по ремонти на паркови елементи и инфраструктура също са включени в поддръжката на зелените площи.", "date": "2019.04.15", "title": "София налива 65 млн. лв. в поддръжка на паркове "}
{"url": "https://www.monitor.bg:443/bg/a/view/inflacijata-za-mart-naj-visoka-ot-oktomvri-162561", "text": "Инфлацията от началото на годината (март 2019 г. спрямо декември 2018 г.) е 1.2%, а годишната инфлация за март 2019 г. спрямо март 2018 г. е 3.6%, съобщиха от Националния статистически институт (НСИ). През миналия месец, спрямо предходния цените на стоките и услугите в потребителските групи са се променили, както следва: хранителни продукти и безалкохолни напитки - увеличение с 0.2%; алкохолни напитки и тютюневи изделия - увеличение с 0.2%; облекло и обувки - намаление с 0.6%; жилища, вода, електроенергия, газ и други горива - цените остават на равнището от миналия месец; жилищно обзавеждане, домакински уреди и принадлежности и обичайно поддържане на дома - увеличение с 0.2%; здравеопазване - увеличение с 0.1%; транспорт - увеличение с 2.3%; съобщения - намаление с 0.1%; развлечения и култура - намаление с 3.9%; образование - увеличение с 0.4%; ресторанти и хотели - увеличение с 0.3%; разнообразни стоки и услуги - увеличение с 0.4%. През март са се увеличили цените на следните хранителни продукти: ориз - с 1%, хляб „Добруджа“ - с 0.3%, трайни колбаси - с 0.3%, замразена риба - с 2.1%, нискомаслено прясно мляко - с 0.2%, кисели млека - с 0.4%, извара - с 0.1%, ябълки - с 1.2%, цитрусови и южни плодове - с 1.5%, зеле - с 22%, пипер - с 11.7%, зрял лук и чесън - съответно с 0.2 и 2.8%, кореноплодни зеленчуци (моркови и червено цвекло) - с 2.6%, маслини - с 1.9%, зрял боб - с 1.7%, картофи - с 10.9%, захар - с 0.6%, плодови сокове - с 0.9%, ракии - с 0.8%, вина - с 1.2%, бира - с 0.8%, и други. През март са се намалили цените на следните хранителни продукти: брашно - с 0.4%, бял хляб - с 0.3%, месо от едър рогат добитък - с 0.4%, свинско месо - с 0.1%, месо от домашни птици - с 0.4%, малотрайни колбаси - с 0.2%, мляно месо (кайма) - с 1.6%, сирене - с 0.2%, кашкавал - с 1.4%, яйца - с 0.6%, млечни масла - с 0.3%, маргарин - с 0.1%, олио - с 0.8%, домати - със 7.2%, краставици - с 8.0%, листни зеленчуци - с 14.8%, шоколад и шоколадови изделия - с 1.8%, оцет - с 0.6%, сол - с 0.7%, кафе - с 1.6%, чай - с 0.1%, и други. През третия месец от годината в групите на нехранителните стоки и услугите е регистрирано увеличение на цените при: газообразни и течни горива за битови нужди - съответно с 0.7 и 2.6%, готварски печки - с 0.8%, препарати за почистване на съдове - с 0.4%, прахове за пране - с 1.0%, дизелово гориво - с 3.6%, автомобилен бензин А95H - с 3.7%, автомобилен бензин А98Н - с 4.5%, газ пропан-бутан за ЛТС - с 3.9%, метан за ЛТС - с 0.2%, пътнически таксита - с 1.6%, пътнически въздушен транспорт - със 7.7%, цветарство - с 4.2%, кина и театри - с 1.4%, услуги по обществено хранене - с 0.4%, козметични продукти - с 0.3%, и други. През миналия месец в групите на нехранителните стоки и услугите е регистрирано намаление на цените при: облекло - с 0.6%, обувки - с 0.7%, въглища - с 0.6%, дърва за отопление - с 0.2%, хладилници - с 0.5%, перални и съдомиялни - с 0.6%, климатични инсталации - с 1.6%, мобилни телефонни апарати - с 3.1%, телевизори - с 2.1%, пакетни услуги за почивка и туристически пътувания - с 8.1%, услуги по краткосрочно настаняване - с 1.0%, продукти за лична хигиена - с 0.9%, и други. През март 2019 г. цените на лекарствените продукти и стоматологичните услуги са се увеличили с по 0.1%, а цените на лекарските услуги са се увеличили с 0.4%.", "date": "2019.04.15", "title": "Инфлацията за март най-висока от октомври"}
{"url": "https://www.monitor.bg:443/bg/a/view/kardi-bi-se-strahuva-ot-bavachki-162552", "text": "Рап сензацията Карди Би отглежда детето си без помощта на бавачка, а причината е страх. Звездата възпитава 9-месечна дъщеричка на име Кълчър и макар първоначално да е обмисляла да наеме детегледачка за нея, вече се е отказала. Но и се страхуваш да наемеш бавачка, защото не искаш никой чужд покрай детето си“, разказа пред медията E! News тя. Наскоро Карди Би сподели още, че не купува често дизайнерски дрехи за наследницата си. „Искате ли да чуете нещо забавно? Купуваш толкова много дрехи за бебета и когато им сложиш висша мода или нещо по-скъпо – те веднага го лигавят, повръщат отгоре и пълнят памперса. Затова най-хубавите снимки на Кълчър са в обикновени пижами“, довери 26-годишната изпълнителка.", "date": "2019.04.15", "title": "Карди Би се страхува от бавачки"}
{"url": "https://www.monitor.bg:443/bg/a/view/vaak-eye-razkriva-kradcite-v-magazina-162566", "text": "Системата VaakEye вече се използва в над 50 магазина из цяла Япония, като постоянно следи картината от охранителните камери, засичайки и предупреждавайки персонала за подозрителни действия. Системата е обучена с повече от 100.000 часа видеозаписи, както с използването на актьори, които да изиграят ситуации с престъпление, така и огромен масив от реални записи от охранителни камери. VaakEye може също да види, когато артикули от рафтовете биват прибрани в джоб или пъхнати в торба. Системата забелязва всяко поведение, което се проверява и след като клиентът достигне определена граница, системата изпраща предупреждение заедно с видеоклип на съответния член от персонала.   VaakEye анализира човешките движения с повече от 100 точки по цялото тяло и компанията вярва, че скоро ще може да открива и други видове антисоциално поведение, като физическо насилие и по-сложни движения. Това може да намери приложение в град като Лондон, чиито многобройни камери за наблюдение снимат непрекъснато, но без този вид технология се нуждаят от човек, който да гледа. Клиентите трябва да открият своя VaakPay сметка на мобилните си устройства и да натиснат бутон, за да уведомят магазина, че ще пазаруват. Системата проследява това, което вземат и оставят, таксувайки ги автоматично за това, с което излизат, без изобщо да се налага да преминават през някоя от касите. Системата ще може също да работи и в магазини, които не използват VaakEye, „ако можем да предоставим касовия апарат”, казва Танака. В този случай, клиентите биха могли да занесат покупките си до касата и просто да платят за тях, след като системата е проследила какво за взели. Дори при плащане в брой, това би намалило чакането на касата. Интересно е, как този вид технология ще бъде приета по света. Разбира се, наблюдението от системи с изкуствен интелект, може да повдигне редица въпроси, свързани с неприкосновеността на личния живот, като се има предвид ефикасността на системите за лицево разпознаване, които вече се използват.  ", "date": "2019.04.15", "title": "VaakEye разкрива крадците в магазина"}
{"url": "https://www.monitor.bg:443/bg/a/view/diljana-popova-i-sinyt-j-pochistiha-plevenska-gradina-162562", "text": "Да почистят фонтана при гаровата градина в Плевен – с това се заеха моделът и актриса Диляна Попова и синът й Борил в неделния ден. Двамата отделиха от свободното си време, като заедно с фенове се включиха в кампания за разкрасяване на градската среда, организирана от известна марка почивстващи препарати. „Новият градски шедьовър в Плевен е вече факт! Посетете “Слънчевата спирка” и се усмихнете широко на промяната, която създадохме заедно“, написа Попова в социалните мрежи. Последните месеци са особено ангажирани за звездата от „Стъклен дом“. След като се включи в успешния режисьорски дебют на Мариан Вълев „Лошо момиче“ (където се труди и върху костюмите), Диляна застана пред камерата и за уебсериала „Килерът“, режисиран от Ники Илиев. Това не е единственият проект, по който двамата ще работят заедно, като се очаква Попова да участва и в четвъртия авторски пълнометражен филм на блондина. Лентата е с работно заглавие „Завръщане“, а в нея ще видим още Александър Кадиев, Орлин Павлов, Любомир Ковачев и др.", "date": "2019.04.15", "title": "Диляна Попова и синът й почистиха плевенска градина"}
{"url": "https://www.monitor.bg:443/bg/a/view/23-ma-arestuvani-pri-razmirici-v-kopenhagen-162568", "text": "Двадесет и трима души бяха арестувани във връзка с размирици в Копенхаген, съобщи днес датската полиция, цитирана от Ройтерс, след ескалиране на контрапротести срещу демонстрация на крайнодесен активист. Размириците обхванаха няколко района на датската столица след демонстрацията на Расмус Палудан, основател на антиимигрантската партия \"Твърд курс\". \"Имаме 23-ма задържани след безредици вчера и през изминалата нощ\", обяви в Туитър полицията, цитирана от Франс прес. Вчера следобед Палудан, който има условна присъда затвор за расистки обиди, събрал свои привърженици в квартал близо до центъра на Копенхаген. Той бил подложен на остри нападки от свой противник, след което избухнали сблъсъци между контрадемонстранти и силите на реда. Противници на Палудан горили кофи за боклук и велосипеди, и замеряли полицаите с павета, на което силите на реда отвърнали със сълзотворен газ. Според Асошиейтед прес до сблъсъци се стигнало, след като Палудан няколко пъти подхвърлил във въздуха екземпляр от Корана в населения с имигранти столичен квартал Ньоребро. \"Категорично несъгласен съм с безсмислените провокации на Палудан. Оборете го с аргументи, не с насилие\", заяви премиерът Ларс Льоке Расмусен в Туитър. Полицията каза, че по-късно днес задържаните ще бъдат разпитани от съдия за предполагаем палеж на автомобили и кофи за боклук, и за насилие срещу полицейски служители. Палудан, адвокат и ютюбър, редовно организира провокативни прояви с участието на шепа хора, за да изрази несъгласието си с имиграцията и ислямизирането, както той твърди, на обществото.", "date": "2019.04.15", "title": "23-ма арестувани при размирици в Копенхаген "}
{"url": "https://www.monitor.bg:443/bg/a/view/pytnite-globi-ot-turcija-mogat-da-se-objalvat-no-trjabva-pyrvo-da-se-platjat-162565", "text": "Размерът на неплатените пътни глоби или тол такси може да се обжалва в съда, но съгласно турското законодателство трябва първо да се платят. Това стана ясно от срещата на транспортния министър Росен Желязков и турския посланик у нас Хасан Улусой. В следващите дни Турция ще предостави подробна информация за реда за налагане и обжалване на таксите и глобите, съобщи Улусой. Желязков пък подчерта, че отношенията между България и Турция се развиват на добросъседска основа и ще продължат интензивното сътрудничество в областта на двустранните и многостранните транспортни операции. Стотици български камиони са блокирани на ГКПП \"Капъкуле\" в последните дни. До ситуацията се стигна, след като преди дни турските власти въведоха допълнителен контрол и не пускат нито един шофьор да продължи, ако има неплатени пътни глоби или такси за територията на Турция.", "date": "2019.04.15", "title": "Пътните глоби от Турция могат да се обжалват, но трябва първо да се платят"}
{"url": "https://www.monitor.bg:443/bg/a/view/tyrnovec-podkara-radio-rok-taksi-162550", "text": "Търновски таксиджия вече четири години кара радио рок такси. Преди да се хване да върти волана Георги Георгиев – Гого е опитвал какви ли не професии. Признава обаче, че от малк обича да шофира и да се среща с различни хора и това го ориентирало към таксиметровия бранш. Наред с това обаче Гого е и страстен фен на рок музиката, която ежедневно звучи от колата му. Мъжът е фен на по-старите рок банди: „Дийп Пърпъл”, „Юрая Хийп”, „Назарет”, „Пинк Флойд”, а от българските харесва „Щурците”,  ФСБ и „Сигнал”. Преди време докато си слуша любимата музика, Гого решава да създаде и първото в страната рок такси. То се отличава от останалите по залепената на стъклото китара, която привлича феновете на тази музика. Шофьорът споделя, че покрай рока се е запознал с какви ли не интересни клиенти. Никог обаче няма да забрави една баба, която за негова голяма изненада се оказала също привърженичка на неговата музика и рок ветеран. „Има всякакви хора. Някои молят да намаля музиката. Други пък, обратно искат да вдигна градуса на децибелите. Но никой още не ме е карал да спра музиката”, с усмивка споделя Георгиев.", "date": "2019.04.15", "title": "Търновец подкара  радио рок такси"}
{"url": "https://www.monitor.bg:443/bg/a/view/psihiatri-preglejdat-podalija-signal-za-bomba-na-centralna-gara-162554", "text": "Съдебно-психиатрична експертиза ще установи психическото състояние на Станчо С. от Бургас, който миналата събота подаде сигнал на 112 за заложена бомба на Централна гара в Пловдив. Веднага след неговия сигнал районът бил отцепен, пътници и служители евакуирани, а паркираните коли там били преместени. Щателна проверка на Централната гара в съботната вечер установи, че бомба няма и сигналът е фалшив. Няколко часа по-късно полицаите закопчаха подателя на злоумишленото телефонно обаждане. 32-годишният мъж се оказа от Бургас, както и че в родния си град вече бил съден за същото престъпление. В Пловдив той решил да повтори престъплението, като разиграе отново властите. Причината била, че по-рано през деня Станчо се бил ядосал на пловдивски полицаи. 32-годишният се запил с приятел, с когото се скарали и сбили. На мястото бил извикан полицейски патрул, които проверили участниците в кавгата. Бургазлията се изнервил, че и него го проверяват, след което решил да си отмъсти, подавайки фалшивия сигнал за бомба на Централна гара. След като в съботната нощ бил арестуван, срещу него било образувано бързо производство и била уведомена районната прокуратура в Пловдив. Тъй като разследващите имали съмнения относно психическото му здраве, му назначили Съдебно-психиатрична експертиза. Резултатите й ще станат ясни във вторник, когато от прокуратурата ще преценят какъв да бъде развоя на разследването. Мъжът е задържан за 72 часа, които изтичат в сряда.", "date": "2019.04.15", "title": "Психиатри преглеждат мъжа, подал сигнал за бомба на Централна гара"}
{"url": "https://www.monitor.bg:443/bg/a/view/ot-levski-pochivaj-v-mir-bate-sasho-nie-nikoga-njama-da-te-zabravim-162548", "text": "\"Левски\" почете Александър Костов, който ни напусна тази сутрин на 81 години. \"Сините\" обособиха пред Сектор \"А\" на „Герена“ място, където всеки може да отдаде своята почит към легендата на „синия“ клуб и българския футбол. Информация за деня и часа на поклонението пред непрежалимия футболист ще бъдат обявени допълнително. Ето какво написаха \"сините\" в сайта си: \"Тази сутрин на 81-годишна възраст си отиде една от най-ярките светлини на нашия клуб, символът и емблемата на левскарщината. Човекът, който знаеше какво значи да обичаш, уважаваш и носиш в сърцето си \"синята\" идея. Напусна ни титанът Сашо Костов! Няма нито думи, нито начин да опишем мъката си. Мъката по загубата на един човек, който знаеше как да те накара да се усмихнеш. Човек, който те пренасяше за секунда в най-романтичните времена на Левски и говереше с трепет за Гунди. За онова вълшебно време и затова колко голяма дума е да си левскар. Човекът, който казваше, че левскарският дух никога няма да умре. След твоята загуба, бате Сашо, остава една огромна празнина, но всички левскари сме длъжни да изпълним твоя завет и никога да не оставяме \"синята\" идея да бъде сломена. Длъжни сме да пазим и предаваме левскарския дух на поколенията. Ще помним винаги усмивката, която не слизаше от лицето ти, въпреки тежко преживените загуби на приятели и трудностите, през които премина. Ще помним уроците ти и онези мигове, в които се връщаше назад в спомените си, за да ни споделяш как често мечтаеш за миговете, в които си бил заобиколен от своите приятели. Сега си при тях. Сега можеш да кажеш на Гунди, всичко което не успя, когато бяхте рамо до рамо на терена. Сега отново ще сте едно голямо семейство. Там в синевата, където те очакват и другите легенди. Зад гърба си Сашо Костов остава незабравими спомени. Записва участие на световните първенства в Чили и Англия. Има 331 мача и 85 гола за \"сините\". Трикратен шампион на България и петкратен носител на Купата. Сашо Костов бе от тези играчи, които не можеха да останат незабелязани. Днес пък остава със златни букви в историята на клуба като един от основните стълбове, които крепяха левскарските ценности. Отиде си на малко повече от четири по 20, както обичаше да казва той. Отиде си, за да продължи да ни преподава какво е да си левскар! Почивай в мир, бате Сашо! Ние никога няма да те забравим!\".", "date": "2019.04.15", "title": "От \"Левски\": Почивай в мир, бате Сашо! Ние никога няма да те забравим!"}
{"url": "https://www.monitor.bg:443/bg/a/view/taktikata-na-kryga-kapital-boj-po-peevski-s-klisheta-162558", "text": "Опорните точки на подсъдимия бизнесмен и издател Прокопиев са железни и мърдане от тях няма. Особено, когато на мушката е основният враг на олигарсите у нас - Делян Пеевски. Това за пореден път показват последните публикации в неговите издания, цитирани впоследствие от цялата колода от сайтове на кръга „Капитал“, към който се причисляват и други медии на подсъдими олигарси. Ръководените от Прокопиев журналисти от „Дневник“ и „Капитал“ стриктно спазват инструкциите му (които както видяхме още преди години спуска включително в писмен вид) да пришиват при всяка възможност в текстовете името на депутата и издател на „Телеграф медия“ Делян Пеевски. Дали той има някаква отношение към конкретната тема или не значение няма. Това дори не е препоръчително за начина, по който се списват материалите. Достатъчно е само в тях да фигурира едно от двете редуващи се клишета: „човек на“ или „свързван с“. Тези шаблони са универсални и се ползват по всякакви поводи. В случая ракетата-носител е „Капитал“, откъдето в открития космос се разпространява лъжата за връзка на Пеевски с дългогодишен шеф на футболния клуб „Ботев“ - Пловдив, през когото депутатът уж щял да придобие морския курорт Слънчев ден. В същото време формалният повод за публикацията е продажба на хотел в зимен курорт, така че въпросната „връзка“ става още по-неясна. Вероятно това е причината съчинителите на фейка да тръгнат от Боровец, за да развият теорията за изкупуване на на „златната дупка“ във Варна с пари от бюджета. По този начин хем се изпълнили повелята да атакуват Пеевски по всякакъв начин, хем пълнят материала с „подробности“, за да се получи обем. Това напъване обаче е равносилно на надуване на спукан балон, който издиша отвсякъде. Не е ясно само дали се прави от некомпетентност или е умишлено въвеждане в заблуда.", "date": "2019.04.15", "title": "Тактиката на кръга „Капитал“: Бой по Пеевски с клишета"}
{"url": "https://www.monitor.bg:443/bg/a/view/azbukata-na-grijnauej-triumfira-na-master-of-art-2019-162551", "text": "Голямата награда за най-добър филм на фестивала Master Of Art за документални творби, посветени на изкуството и неговите творци, тази година отиде при „Азбуката на Грийнауей“ на холандската режисьорка Саския Бодеке.  Филмът за нейния съпруг, големия режиссьор Питър Грийнауей, изгражда изключителения портрет на един артист, изпълнен с лични свидетелства за същността на изкуството. Специален гост на церемонията в кино „Люмиер Лидл“ беше и българският комисар по цифровата икономика и общество Мария Габриел, която връчи наградата в категория „Видео арт и реклама“ на филма „Умната“ на режисьора Джулиано Доло (двамата на снимката). Габриел обяви новата инициатива на ЕК – първия каталог на европейските филми Lumiеre VOD, където всеки ще може да види даден европейски филм в коя страна е на разположение, кой е неговият режисьор, през коя година е създаден и пр. Тя изрази надежда, че тази платформа ще се превърне в европейския Netflix за потребителите. Наградата на публиката на Master Of Art отиде при режисьора Борислав Колев за филма му „Рокендрол“, а най-добър бг филм стана „Монолог в антракта“ на Петър Вълчев.", "date": "2019.04.15", "title": "„Азбуката на Грийнауей“ триумфира на Master Of Art 2019"}
{"url": "https://www.monitor.bg:443/bg/a/view/cacarov-i-timermans-obsydiha-monitoringa-162555", "text": "Главният прокурор Сотир Цацаров се срещна с първия вицепрезидент на ЕК Франс Тимерманс в Брюксел в понеделник, съобщиха от прокуратурата. Основна тема на работната среща са били необходимите действия за изпълнение на препоръките от докладите на ЕК по Механизма за сътрудничество и проверка от януари 2017 г. и ноември 2018 г. Бил е подчертан постигнатият напредък по реформите в българската съдебна система, били обсъдени и проблемите, които все още са в процес на решаване. Цацаров и Тимерманс дискутирали и следващите стъпки и мерки, които трябва да се предприемат, включително чрез необходими законодателни промени. Главният прокурор информирал заместник-председателя на ЕК за резултатите от противодействието на корупцията и организираната престъпност, като го запознал с актуални текущи разследвания. Предмет на разговора била и работата на специализираните органи на съдебната власт. Дейността на Специализираната прокуратура е оценена като успешна, особено след разширяване на компетентността й с корупционни престъпления, извършвани от лица, заемащи висши публични длъжности.  ", "date": "2019.04.15", "title": "Цацаров и Тимерманс обсъдиха мониторинга "}
{"url": "https://www.monitor.bg:443/bg/a/view/zatvoriha-metrostancija-evropejski-syuz-uchenik-si-zabravi-ranicata-162559", "text": "Метростанция „Европейски съюз” е затворена заради забравена раница между пейките, съобщи „Метрополитен”. Час по-късно се оказа, че ученик си е забравил раницата. След подаване на сигнала полиция, пожарна и линейка бяха изпратени на място. Входът бе заграден с полицейски ленти и граждани не се допускаха, съобщиха от Столична община.. Впоследствие се оказа, че разсеян ученик си е забравил раницата във влакчето и станцията беше отново отворена.", "date": "2019.04.15", "title": "Затвориха метростанция „Европейски съюз“, ученик си забрави раницата"}
{"url": "https://www.monitor.bg:443/bg/a/view/veneta-rajkova-raznishtva-zavist-ta-ot-2-maj-162557", "text": "По-малко от година, след като се разписа с петото си заглавие в библиографията, Венета Райкова обяви премиерната дата на следсващата си книга - „Завист“. Романът, който по традиция ще разкрива сюжети „зад кулисите“ на родния шоубизнес без да назовава героите с истинските им имена, ще се появи на пазара на 2 май. Водещата на „Папараци“ ще наруши обаче традицията си да разписва и изпраща на заклетите си фенове копия от изданието преди официалното му представяне. „Автографи и предварителни продажби няма как да има заради 2 седмици почивни дни, куриерите най-рано ще доставят на 9 май, което вече не се нарича предварителна продажба“, обясни тя в социалните мрежи, където разкри и как ще изглежда корицата на „Завист“. Отправна точка на сюжета пък ще бъде завръщането на главния герой – богатият бизнесмен Самуил, в родното му село, 20 години след като го напуска. Това е шеста книга за Райкова, която изкара първите си четири романа в рамките на само една година.", "date": "2019.04.15", "title": "Венета Райкова разнищва „Завист“-та от 2 май"}
{"url": "https://www.monitor.bg:443/bg/a/view/grad-na-bydeshteto-plava-v-okeana-162556", "text": "Плаващи градове ще помогнат на човечеството да се справя с климатичните промени и природните бедствия. Наскоро на кръгла на маса на Обединените нации група строители, инженери и архитекти представиха концепция за плаващ град, съобщи „Нешънъл Джиографик“. За разлика от преди, когато подобни футуристични проекти бяха посрещани скептично, директорът на програмата Human Settlement на ОН, Маимунах Мохд Шариф, потвърди, че ООН ще подкрепи тази идея, като „Всеки един от екипа ни иска този проект да стане реалност“, каза Марк Колинс, директор на Oceanix, компанията, която строи плаващи структури, „Това не е само теория.“ Компанията вярва, че проекта с плаващия град може да реши както проблема с недостига на домове, така и заплахата от покачващото се морско равнище. Самите структури ще бъдат проектирани така, че да устояват на различни природни бедствия като наводнения, цунами и урагани от 5 степен. Автор на идеята, известна като Oceanix City, е небезизвестният архитект Бярке Ингелс и тя е разработена в сътрудничество с Oceanix. Политолозите, климатолозите и архитектите отдавна се борят с това как да направят градовете по-устойчиви, особено като се има предвид, че ако настоящите тенденции продължат, към 2100 година може да се вдигне със 77 сантиметра и в резултат на това много от най-големите градове в света ще са изправени пред заплаха от наводнения и екстремни климатични условия. Oceanix City ще представлява комплекс от живи, шестоъгълни „острови“ с площ 4,5 акра, всеки от които ще има около 300 жители. Шестоъгълниците се считат за един от най-ефективните архитектурни форми. Като проектират всяка платформа като шестоъгълник, строителите се надяват да сведат до минимум използването на материали. Тези модули могат да бъдат свързани помежду си и да образуват конфигурации на градски блокове, квартали или цели градове. Дизайнерите смятат група от шест платформи за \"село\". Целият град ще съдържа няколко „села“ с обща площ 185 акра и около 10 000 жители (плътността на населението в този случай съставя 13 000 души на квадратен километър. Ингелс казва, че 10 000 е тъй като това ще позволи на острова да постигне \"пълна автономия\", като произвежда собствена енергия, прясна вода и топлина. Модулните платформи ще бъдат прикрепени към морското дъно и свързани помежду си в пръстен. Тези плаващи селища ще са изцяло самостоятелни, захранващи се чрез събиране на морска вода, обезсолявана и съхранявана. Храната ще се осигурява като се отглеждат различни култури чрез хидропоника и вертикално земеделие. Хидропоничните системи ще използват отпадъци от риба, за да подпомогнат отглеждането на растенията, докато вертикалните ферми ще генерират целогодишна продукция. Специални клетки под платформите биха могли да събират миди, калмари и други видове морски дарове. Oceanix City също така ще произвежда нулеви отпадъци (всичко ще бъде проектирано за разглобяване и повторна употреба). Няма да има или превозни средства с вредни емисии, транспортът ще е основно велосипеден. Сградите ще са максимум между 4 и 7 етажа - ниско строителство. Освен с жилища, градът ще разполага с духовен център, културен център и общинска библиотека, където жителите могат да наемат компютри, велосипеди и книги. Всички сгради ще бъдат изградени от устойчиви материали като дървен материал и бамбук. Те са проектирани, така че да бъдат лесно демонтирани и бъдещите поколения архитекти да могат да преконфигурират концепцията. Планира се строежът прототип на плаващия град в продължение на няколко месеца. Той ще бъде отворен за обществеността и ще се намира в пролива Ийст Ривър. Възможността да издържа на екстремни климатични условия е ключова характеристика на дизайна на острова. Предвижда се използването на много тратраен, самовъзстановяващ се материал, наречен Biorock, който ще покрие платформите, давайки на плаващото селище възможност да оцелее след ураган от пета категория. Biorock е материал, създаден чрез излагане на подводни минерали на електрически ток. Това води до образуването на варовиково покритие, което е но едновременно с това може да плава. Веществото става по-здраво с възрастта и дори може да се възстановява, стига все още да е изложено на ток. Това му позволява да издържа на тежки климатични условия. Oceanix City ще бъде „закотвен“ на миля от брега. „Няма да е като „Воден свят““, казва Бярке Ингелс, позовавайки се на филма от 1995 г. с участието на Кевин Костнър. „Това е просто друга форма на човешко селище.“ Като прототипи, Ингелс посочи редица експериментални плаващи къщи, проектирани от него за Копенхаген, които в крайна сметка ще бъдат разположени в Гьотеборг, Швеция и Париж.", "date": "2019.04.15", "title": "Град на бъдещето плава в океана"}
{"url": "https://www.monitor.bg:443/bg/a/view/16-godishen-vandal-potroshi-rotarianska-cheshma-162546", "text": "Десетокласник от Нова Загора е бил задържан след сигнал за пореден вандализъм спрямо подарена преди година на жителите от местния клуб на Ротари  чешма в центъра на града. 16-годишният Мартин Д. е била разпознат по охранителните видеокамери как блъска декоративният елемент, струващ малко над 1000 лв видимо под въздействие на алкохола. Заедно с непълнолетния във вандализма са участвали още трима с година по-големи от него тийнейджъри. Това е  третият случай на посегателство над чешмичката, коментира председателят на Ротари клуб – Нова Загора Михаил Тачев. По думите му в нощта, когато Мартин и аверите му трошели дарението се провеждала благотворителна среща за набиране на средства за млади таланти в региона. В социалните мрежи първоначално се появиха постове, че актът е дело на живеещи в ромския квартал Шести, дори имаше и призиви за протестна акция. Аналогичен случай имаше и в Казанлък, където 12-класник от местна професионална гимназия в пияно състояние и заради екстремно селфи потроши декоративен фондан в центъра на града и заради това застана пред Темида през пролетта на м.г. На първа инстанция Александър А. бе осъден да положи 150 часа обществено полезен труд, но на втора заради опорочени веществени доказателства /липса на подписа на полицай в протокола за приемане на видеозаписа!/ той бе оправдан и се размина само с глоба в размер на 1000 лв", "date": "2019.04.15", "title": " 16-годишен вандал потроши ротарианска чешма"}
{"url": "https://www.monitor.bg:443/bg/a/view/otmeniha-9g-zatvor-na-ukrainskija-shofior-na-tir-ubil-bremennata-severina-i-myja-j-162541", "text": "Апелативният съд в Пловдив отмени 9-годишната ефективна присъда на украинския шофьор Станислав Пислар, който на 28 май миналата година с камиона си уби бременната в седмия месец Северина на 33 години и приятеля й Ивайло Минчев на 35г. Причината за отмяната на присъдата е фактът, че по време на делото в окръжния съд в Пловдив на Пислар не бил осигурен превод от родния му украински език, а от руски. „Ясно е, че правото да се ползва превод на родния език е изначално свързано с фактическото осъществяване на другите права на привлеченото към наказателна отговорност лице, а игнорирането на това право обезсмисля на практика неговото участието в наказателния процес”, се казва в мотивите на апелативния съд. Според председателя на състава Васил Гатов подсъдимият е получил в съдебно заседание устен превод на руски език, но нюансите на речта се схващат само на роден език. „Не може да се твърди обаче, че на досъдебното производство е било допуснато съществено накърняване на правото на защита на подсъдимия Пислар. Той изрично се е съгласил да му бъде превеждано устно на руски език по време на следствените действия с негово участие, а и постановлението за повдигане на обвинението и обвинителният акт са му били преведени на украински език”, се казва още в мотивите на апелативния съд. По време на разследването срещу Станислав Пислар стана ясно, че той е карал тира си с латвийска регистрация след употреба на марихуана. Шофирал е по магистрала „Тракия” към Бургас. По същото време по автомагистрала „Тракия“, но в посока към София,  пътували с лек автомобил „Ауди“ Ивайло, който шофирал и бременната Северина, която била на предната пътническа седалка. Около 13,40 часа тирът се намирал на километър 123, като се движел със скорост от 79 км/ч. Станислав бил разсеян и не наблюдавал внимателно пътя пред себе си. Заради това той не възприел поставените указателни табели за ремонт на пътен участък и не насочил своевременно товарния автомобил в лявата лента на магистралата. Не възприел и паркираното в същата лента ремарке с поставените върху него пътни знаци. Не намалил скоростта на движение, въпреки ясните предупреждения за предстоящи препятствия по пътя и не се престроил в лявата лента на платното за движение. Така предната част на товарния автомобил достигнала задната част на ремаркето, при което последвал удар между тях.  Ремаркето било отхвърлено напред и надясно. В момента на удара, Пислар осъзнал опасността и навил волана рязко наляво, като така навлязъл в насрещното пътно платно на магистралата. Той загубил контрол върху товарния автомобил, който блъснал и разрушил мантинелата, след което продължил неконтролируемото си движение, навлизайки в лявата лента за движение на северното платно, като предната част на влекача достигнала ударила лекия автомобил „Ауди“, управляван от Ивайло. Лекият автомобил бил повлечен и завъртян обратно по посока на движението, като двете превозни средства напуснали шосето. От удара аудито бил тотално смачкано в предната си част и хората вътре починали на място. Украинецът бил изпробван с техническо средство за алкохол, като пробата била отрицателна. Впоследствие му била взета проба, която установила употреба на наркотични вещества. Определението на апелативния съд за връщане на делото на друг състав на окръжния съд е окончателно.", "date": "2019.04.15", "title": "Отмениха 9г. затвор на украинския шофьор на тир, убил бременната Северина и мъжа й"}
{"url": "https://www.monitor.bg:443/bg/a/view/izbraha-sydija-nomer-edno-na-bylgarija-za-polufinala-botev-plovdiv-cska-162547", "text": "Съдия №1 на България за 2018 година Николай Йорданов получи наряд за полуфиналната среща за Купата на България между \"Ботев\" (Пловдив) и ЦСКА. Мачът ще се играе в сряда от 19 часа на базата на „канарчетата“ в Коматево. Другата полуфинална среща между \"Локомотив\" (Пловдив) и \"Септемри\" е поверена на Станислав Тодоров. „Черно-белите“ приемат столичния тим във вторник (16 април) от 19:00 часа. Ответният мач е на 23 април в София. 16 Апр 2019 г. Вторник 19:00 ч.   ПФК Локомотив 1926 - ПФК Септември ГС:    Станислав Георгиев Тодоров    АС1:    Мартин Иванов Димитров    АС2:    Никифор Деянов Велков 4-ТИ:    Радослав Петров Гидженов                 СН:    Георги Крумов Виделов        17 Апр 2019 г. Сряда 19:00 ч. ПФК Ботев - ПФК ЦСКА-София ГС:    Николай Йорданов Колев    АС1:    Веселин Мишев Добриянов    АС2:    Драгомир Руменов Милев 4-ТИ:    Владимир Вълков Вълков                 СН:    Ичко Лозев Лозев     ", "date": "2019.04.15", "title": "Избраха съдия номер едно на България за полуфинала \"Ботев\" (Пловдив) - ЦСКА "}
{"url": "https://www.monitor.bg:443/bg/a/view/moshtna-srybska-grupirovka-vkarvala-droga-v-bylgarija-162544", "text": "Мощна сръбска групировка, която била разбита на територията на западната ни съседка, е вкарвала кокаин и хероин в България и Австрия. Това става ясно от информация от белградската полиция, съобщена от изданието Blic. Според друго сръбско издание „b92” пък сред задържаните има и българка. Тя била арестувана у нас. От родното МВР обаче нито потвърдиха, нито отрекоха тази информация. Смята се, че мощната групировка „Америка“ е държала канал за трафик на кокаин и хероин в България и Австрия. Лидерът им е смятан за наследник на Сретен Йосич. Сърбите са действали на територията на България. Сред арестуваните е Веселин Меда Райчевич, брат на известния сръбски бандит Воислав Райчевич, познат още и като Воя Американеца. Той е основателят на престъпната група, която впоследствие е поета от брат му, а прякора му става нарицателен за бандата. Воислав Райчевич е сочен като наследник на легендарния Сретен Йосич. Твърди се, че „американците“ си сътрудничат непрекъснато със сръбските и черногорските служби. В миналото отрядът на „Америка“ е наричан още „Отрядът на смъртта“. В миналото ядрото на клана е наброявало 15 души - професионални убийци, към които са били още 30. Според оперативна информация Райчевич е организатор, а в някои случаи и пряк изпълнител на някои от най-знаковите убийства в Белград. След ликвидирането му в йерархията навлиза брат му Веселин Меда Райчевич, който поема управлението на групировката. По данни на полицията той е поръчал също знакови убийства, сред които и това на високопоставения полицейски служител Радован Радован Стоичич Баджа, който бе ликвидиран през април 1997 година. Освен Баджа, негови жертви са бандитите Юсуф - Юс Булич, Петър Вуйчич и Ненад Расканин, както и полковникът от полицията Милорад Влахович Влажа, съветник в МУП на Сърбия. В началото на 2000 година кланът се фокусира върху бизнеса с контрабанда на кокаин. Тази дейност се конкурира от Майк Милета Милянич, който е осъден за контрабанда на кокаин и излежава присъда в Гърция, а днес живее свободно в Ню Йорк. Друг от изтъкнатите членове на групата е Зоран Яксич, който бе осъден на 20 години затвор в Перу заради контрабанда на кокаин, корупция и ръководене на местни престъпни групировки. По данни на полицията в Сърбия, престъпният клан е поддържал стабилни връзки с българските групировки от миналото и навремето е работил с братята Васил и Георги Илиеви.", "date": "2019.04.15", "title": "Мощна сръбска групировка вкарвала дрога в България"}
{"url": "https://www.monitor.bg:443/bg/a/view/meril-strijp-razsledva-golemite-malki-lyji-ot-9-uni-trejlyr-162539", "text": "„Смятах да попитам какво се случи онази нощ. Подозирам обаче че няма да чуя истината“, с тези думи Мерил Стрийп се обръща към Рийз Уидърспуун в първия трейлър към втория сезон на „Големите малки лъжи“. В хита на HBO звездата от „Изборът на Софи“ ще изиграе свекървата на Селест (Никол Кидман) и ще разследва какво е довело до смъртта на сина й, която зрителите видяха на финала на първата порция серии. Дали ще намери своите отговори, феновете ще разберат от 9 юни, когато драмата ще се завърне по HBO. Въпреки че сериалът е базиран на едноименния бестселър на Лиан Мориарти, излъчените вече епизоди изчерпаха целия оригинален материал. Това означава, че вторият сезон ще се завърне с оригинална история.", "date": "2019.04.15", "title": "Мерил Стрийп разследва „Големите малки лъжи“ от 9 юни (ТРЕЙЛЪР)"}
{"url": "https://www.monitor.bg:443/bg/a/view/chastni-lica-tochat-shkolski-budjeti-chrez-iskove-po-zakona-za-dostyp-do-obshtestvena-informacija-162543", "text": "Частни лица източват бюджетите на училища в пазарджишко, като завеждат дела по Закона за достъп до обществена информация и заради оставени без отговор заявления в определения срок. За това алармираха директори на учебни заведения в региона, които предприеха събирането на подписка за промяна в закона. Трябва да бъде въведен твърд регламент при искането и предоставянето на информация, категорични са школските директори, които са уведомили за проблема и Съюза на работодателите в системата на народната просвета. Схемата за източване на бюджета на определено учебно заведение е изключително проста. Частно лице изпраща имейл до съответното училище с искане да му бъде предоставена съвсем на пръв поглед безобидна информация, обясни директорът на Основното училище“ Константин Величков“ в пазарджишкото село Паталеница Никола Колев. Писмото обикновено се изпраща в почивните дни или през ваканцията, без да има изходящ номер или печат или да е официално входирано като заявление в съответното училище. Тъй като става дума за съвсем обикновено писмо по електронен път директорите в повечето случаи не обръщали внимание на тези мейли и така пропускат указаните в закона срокове за отговор на подобно заявление. Това пък дава основание на подателя да предяви претенции по съдебен път и да заведе дело срещу съответната институция. Съдът прекратява делото, но задължава училищния директор да предостави исканата информация, а ищецът завежда ново дело с искане да му се изплатят съдебните разноски,както и адвокатския хонорар. Според Колев минималните суми по тези искове били около 500 лв., но това си е голяма сума за бюджета на едно училище, а някъде се говори и за по-високи-примерно суми от порядъка на 3000 лв. По неофициална информация имало до момента заведени около 150 иска срещу учебни заведения, но порочната схема може да бъде приложена и към други институции. Затова подписката на училищните директори ще се събира в цялата страна, за да се пресекат чрез законодателна промяна опитите за нерегламентирано източване на държавните пари, предвидени за образование.", "date": "2019.04.15", "title": "Частни лица точат школски бюджети чрез искове по Закона за достъп до обществена информация"}
{"url": "https://www.monitor.bg:443/bg/a/view/kmetyt-na-stara-zagora-podgotvjame-sybarjane-na-oshte-93-nezakonni-kyshti-162542", "text": "Администрацията на община Стара Загора е стартирала процедурата за събаряне на още 93 незаконни сгради, основно на територията на квартал „Лозенец“, съобщи кметът Живко Тодоров преди багерите да „захапят“ първите от 54-те незаконни къщи в местността Карасиврия. Градоначалникът е категоричен, че според общия устройствен план на града това място е отредено за зелена площ и че ще бъдат отстранявани всички постройки, които не отговарят на нормативните изисквания и действащото законодателство. До момента през двата му мандата са били съборени над 200  къщи на различни места, още преди две години има избрана фирма , специализирана в тази дейност, това е кооперация „Синвекс“, в бюджета са заделени малко над 300 000 лв за отделните етапи. Живко Тодоров попита риторично защо незаконните постройки са имали елзахранване и като как са били създадени партиди за плащането на използвания ток. Районът, където трябваше да стартира събарянето бе отцепен от около 100 полицаи и жандармеристи, но до сблъсъци с населението не се  стигна. Буквално до последната минута преди багерът да навлезе обитателите изнасяха покъщнината си, нито един от тях не е подал документи за настаняване в общинско жилище като крайно нуждаещ се. Сградите в местността Карасиврия са строени поетапно през последните 25-30 години, част от имотите /бивши лозя, раздадени по някогашно постановление на МС/ са били изкупени, има и пет-шест масивни сгради, за които притежателите им са си извадили необходимите строителни книжа. Сред дошлите да присъстват на събарянето бяха зам. областният управител на Стара Загора Гергана Микова и евродепутът Ангел Джамбазки. Никой не е в състояние да каже колко точно са жителите на ромския квартал Лозенец и каква част от сградите там са законно построени, призна старозагорският кмет, по неофициални данни там живеят над 30 000 души.", "date": "2019.04.15", "title": "Кметът на Стара Загора: Подготвяме събаряне на още 93 незаконни къщи"}
{"url": "https://www.monitor.bg:443/bg/a/view/vrychvat-7-te-nagradi-nositeli-na-prosveta-162404", "text": "Националното представителство на студентските съвети ще избери 7 носители на националния приз „Носители на просвета“. Участие в конкурса могат да вземат всички обучаващи се в бакалавърска или магистърска програма във ВУЗ-те в страната или чужбина. По изключение могат да бъдат допуснати и материали на ученици в 11-ти и 12-ти клас или наскоро завършили студенти. В събитието могат да бъдат номинирани и преподаватели, които имат принос в някоя от петте категориите. Кандидатите могат да се преборят за приз в категория „Снимка“, като изпратят за авторски фотоси по темата „Носители на просвета“ или есе до три страници по нея. Други две категории са „Те – носителите на просвета\" за обществена личност, деятел или личност от българската културна, образователна или научна общност, която може да носи званието „Носител на просвета“ и „Аз – носител на просвета“, където всеки може да опише своя принос. Петата категория - „Social Media“ е конкурс за кратко съобщение до 280 знака в социалните мрежи Twitter или Фейсбук, което адресира темата за носителите на просвета в България с интерпретация, избрана от автора. Своята теза или номинация по темата на конкурса участниците могат да представят и посредством видеоклип с продължителност до 3 мин до 25 април 2019 г. Победителите във всички категории ще бъдат определени от жури, сформирано от представители на студентските съвети, академичната общност и организациите партньори на НПСС.", "date": "2019.04.15", "title": "Връчват 7-те награди „Носители на просвета“"}
{"url": "https://www.monitor.bg:443/bg/a/view/p-i-f-vasko-krypkata-i-kup-zvezdi-svirjat-za-da-spasjat-dva-jivota-162537", "text": "Куп български музиканти и творци се обединиха, за да помогнат за спасяването не на един, а на цели два живота – този на 8-годишния Коко, който страда от рядка форма на ДЦП и учителката Весела Витанова, която се бори с рака. P.I.F., Oratnitza, Васко Кръпката, виртуозът Милко Милков, Lilian, The back door men, Клуб за български народни танци “Луди, млади и игриви“, Виолета Златарева и водещ – Яна Караманова ще се качат на сцената на залата за събития „В парка“ в Малкото НДК, за да забавляват всички, решили да подадат ръка. Освен прекрасната музика ще има и арт-базар, на който дамите от Екип Лайкучка ще улеснят избора на подарък за предстоящите празници и ще изумят с чудните си ръкоделия. Всички средства събрани на събитието ще отидат в подкрепа на Коко и Весела Витанова. Входът за събитието е 15 лв, а всеки, който иска може да дари и да се включи в благотворителния базар със своя вещ. За целта трябва да изпрати дарението си на адрес гр. София, кв. Панчарево, офис Еконт, тел 0879 513 334 на името на Аделина Банакиева. Калоян Николаев Васков е роден на 2 март 2011г. - лъчезарно, любопитно и безкрайно позитивно дете, обичащо книгите, животните и хората. Той е с вродено неврологично заболяване - Атактична детска церебрална парализа. Откакто родителите чуват диагнозата започват ежедневна борба за здравето му. Всеки ден малчугана посещава рехабилитационни процедури - лечебна физкултура, ерготерапия, водна рехабилитация, хиппотерапия, ЕЕГ - Биофитбек, логопед, специален педагог, Монтесори терапия. Програмата дава добри резултати, но финансово е все по-непосилна за семейството му и те имат нужда от помощ. Освен с посещение на концерта и базара на 18 април, всеки може да помогне на Коко и през дарителската сметка на детето. Титуляр: Калоян Николаев Васков Представляван от: Петя Тодорова Гергова Вeсела Витанова е дългогодишен преподавател и пионер във Валдорфската педагогика по нашите земи, която страда от рак в напреднал стадии.", "date": "2019.04.15", "title": "P.I.F., Васко Кръпката и куп звезди свирят, за да спасят два живота"}
{"url": "https://www.monitor.bg:443/bg/a/view/maskirani-prebiha-s-shtangi-bednjak-v-doma-mu-162545", "text": "44-годишен жител на малкото старозагорско село Петрово е докаран на зазоряване в спешното приемно отделение на УМБАЛ „Проф. д-р Стоян Киркович“ с изключително тежки травми по цялото тяло. Здравно неосигуреният Радостин Георгиев е бит с метални прътове, засегнат е сърдечният мускул, черният дроб, главата и крайниците, състоянието му е изключително нестабилно и има опасност от мозъчна емболия, съобщиха лекарите от ОАИЛ, където е настанен  раненият. По предварителни данни побоят е бил нанесен малко преди полунощ на 14 април в дома му, където нахлули трима маскирани и въоръжени мъже. Кметският наместник на Петрово Николинка Дечкова отказа какъвто й да е бил коментар , по думите й Радостин, който е със смесен /български и ромски / произход  бил с постоянна адресна регистрация , но заради образуваното досъдебно производство не желаела да съобщи подробности за житието-битието му. Досъдебното производство за умишлено нанасяне на средни телесни повреди по член 129 от НК е образувано към старозагорското Второ РУ „Полиция“, до обяд на 15 април в прокуратурата все още не бяха получили материалите. Броени часове преди побоя над жителя на Петрово сигнал за вилнеещ доригара млад мъж е получен и от чирпанското Зетьово. Там наскоро завърналият се от работа в германия 24 – годишен жител на Първомай Иван Славов , съпровождан от двама свои авери нахлул с метална щанга и бокс в жилището на 41-годишния Тодор Василев, пребил го и отправил заплахи за живота на живееща с него на съпружески начала 48-годишна Анифе и 32-годишният й син, разказа кметът Иван Ганев. След сигнал до РУ „Полиция“-Чирпан младият Славов е бил задържан и отведен в ареста. Тепърва ще се изясняват причините за побоя над Василев, предполага се че ставало въпрос за отмъщение след скарване между дядото на Славов и Тодор.  ", "date": "2019.04.15", "title": "Маскирани пребиха с щанги бедняк в дома му"}
{"url": "https://www.monitor.bg:443/bg/a/view/instalacija-s-cvetja-maketira-balabanovata-kyshta-v-starinen-plovdiv-162532", "text": "Инсталация, изградена от цветя, ще покаже Балабановата къща в архитектурния резерват „Старинен Пловдив” в нова светлина. В живата картина могат до 18 април да се включат всички пловдивчани, които желаят и които закичат в макета от метална рамка, своето цвете. Инициативата се казва „Донеси цвят в Стария град”, съобщиха оттам. Идеята да се направи инсталация от цветя по макет на емблематичната Балабанова къща в Стария град е по повод 50-годишнината от създаването на едноименния общински институт. В момента Балабановата къща представя на своите посетители два различни свята. Единият е светът на възрожденската епоха, в която ни отвеждат пищните дърворезбовани тавани, богатата на стилове мебелировка и алафрангите, а другият е светът на културата и изкуството.  Тя ще оживее още веднъж по един специален начин и с много обич  в седмицата преди Цветница, като бъде изградена от живи цветя, обясняват от „Старинен Пловдив”. Оттам канят пловдивчани да се включат, като всеки закичи цвете в живата инсталация. Всички материали за инсталацията са предварително осигурени от ОИ „Старинен Пловдив“ и партньори. Инсталацията е поставена на Лапидариума в Стария град и закичването й с цветя ще продължи до 18 април.  ", "date": "2019.04.15", "title": "Инсталация с цветя макетира Балабановата къща в „Старинен Пловдив”"}
{"url": "https://www.monitor.bg:443/bg/a/view/hudojnikyt-ot-shumen-bylval-falshivi-pasporti-za-migranti-v-gyrcija-162531", "text": "Разбитото през миналата седмица \"частно паспортно бюро\" на художника Владимир Василев е снабдявало с паспорти нелегални мигранти, намиращи се на територията на Гърция, за да могат с тях да продължат по маршрута си към Западна Европа. Това става ясно от съобщение на Апелативната прокуратура във Варна за взетата постоянна мярка за неотклонение на Василев \"Задържане под стража\". Искането на обвинението за постоянен арест е било уважено от Шуменския районен съд, съобщи говорителят на АП Илка Катрева., 33-годишният Владимир Василев е с мярка за неотклонение „Задържане под стража“ от събота, 13 април 2019 г. Мъжът е бил привлечен като обвиняем от Районната прокуратура в Шумен за извършването на две престъпления, свързани със съставянето и изготвянето на неистински официални документи, и за държане на 2,5 кг марихуана. Както вече бе обявено на брифинг на Районната прокуратура и ОД на МВР в Шумен, на 10 април 2019 г. специализирана полицейска операция на икономическа и криминална полиция установила две лица в момент на предаване на пратка. Това се случва на бензиностанция в Шумен, където Владимир В. предал пакет на работещ във фирма за превоз на пратки от България за Гърция. Пакетът е иззет от полицията и в него е намерена конзола на електронна игра, в която са скрити 2 паспорта и 2 лични карти, на които е придаден вид, че са издадени от българските власти. Предприети били претърсвания на апартамент, ателие, изба, селска къща в село Салманово и автомобил като част от действията по разследването на образуваното досъдебно производство. Иззети били множество материали за изготвяне на неистински документи за самоличност – специална хартия, мастила, техника, специализирана пробивна техника за нанасяне на детайли в личните карти, три компютърни конфигурации, няколко принтера и цветни копирни машини, машина за изрязване на хартия, пластики за изготвяне на лични карти, заготовки за корици на български паспорти, бои, предназначени за оцветяване на кориците в цвета на българските международни паспорти, холограми и др. С материалите за производството на неистинските документи за самоличност Владимир В. се снабдявал от чужбина чрез поръчки по интернет. Чрез специална компютърна програма обвиняемият генерирал и валидно, ЕГН, което трябвало да издържи при елементарна бегла проверка. При претърсването в селската къща на Владимир полицията намерила и иззела и 2,5 кг марихуана. Престъпната си дейност Владимир Василев който е завършил изобразително изкуство, развивал от половин година, а фалшивите документи за самоличност изпращал по транспортната фирма в Гърция. Смята се, че те са били предназначени за мигранти. След задържането на Владимир Василев в офис на куриерска фирма в Шумен пристигнали пратки от чужбина. Районната прокуратура в Шумен е поискала разрешение от съдия пратките за обвиняемия да бъдат иззети и отворени. ", "date": "2019.04.15", "title": "Художникът от Шумен бълвал фалшиви паспорти за мигранти в Гърция"}
{"url": "https://www.monitor.bg:443/bg/a/view/chast-ot-biznesa-iska-otlagane-na-tol-sistemata-za-2020-g-162528", "text": "Новата система за събиране на такси за ползване на републиканската пътна мрежа да стартира по-късно от предвиденото заради съмнения относно прозрачното събиране и разходване на сумите, които ще се събират. Конфедерацията на работодателите и индустриалците в България (КРИБ) разкритикува в своя позиция публикувания проект за изграждането и въвеждането на тол системата. От КРИБ посочват, че към настоящия момент интегрирането на системата за събиране на таксите не е свързано с Национална агенция за приходите и Агенция „Митници“, което е предпоставка за съмнения относно прозрачното събиране и разходване на сумите. „В тази връзка предвидената цел за събиране – 1.3 млрд. лв. на година изглежда повече от съмнителна. Още повече ако се вземе предвид оценката на основния консултант, че АПИ има капацитет да усвоява годишно не повече от 800 млн. лв. А към планираните приходи от ТОЛ таксите трябва да се добавят и 300 млн. лв. от винетките“, гласи позицията на организацията. КРИБ призовава преди въвеждането на ТОЛ системата да се направи оценка на въздействието ѝ, като тази оценка със сигурност ще даде основание както за преосмисляне на обхвата ѝ, така и за плавното и по етапно нейно въвеждане. „Към настоящия момент обаче най-важното обстоятелство е, че системата не е готова и няма да бъде готова преди края на първо тримесечие на 2020 година. По тази причина събирането на ТОЛ такси в аванс или на „зелено“ граничи с въвеждането на нов данък или просто с престъпление“, гласи становището на КРИБ. Затова от организацията настояват стартирането на ТОЛ системата да се отложи до началото на 2020 г. или докато не бъдат изпълнени препоръките на организацията. Също така КРИБ смята, че е задължително да бъде публикуван Доклад за ефективността на системата след извършените 6 месечни тестове, описани по техническото задание към публичната процедура за ТОЛ системата с цел да не бъдат допуснати технически затруднения при стартирането на последната, което да доведе до блокирането на транспорта в България. „Все още са пресни впечатленията от провала на старта на системата на електронните винетки и свързаната с този провал лавина от оставки в правителството“, припомнят от бизнес организацията. В документа е предвидено още ТОЛ такси да се събират за придвижването по магистралите, първокласните, второкласните и третокласните пътища. „България е на първо място в Европа по транспортен дял на транзитен трафик (40%), което означава, че в страната ни транзитният трафик има най-голямо негативно влияние върху пътната мрежа. По тази причина по-приемлив вариант би бил в обхвата на системата да бъдат включени само автомагистралите и онази част от пътищата от клас I, които са част от трансевропейската пътна мрежа. По този начин системата за таксуване ще бъде насочена основно към транзитното движение и едновременно с това ще даде алтернатива на превозвачите, които работят на българския пазар“, гласи позицията на най-голямата работодателска организация в страната.", "date": "2019.04.15", "title": "Част от бизнеса иска отлагане на тол системата за 2020 г."}
{"url": "https://www.monitor.bg:443/bg/a/view/nsi-godishnata-inflacija-skacha-do-3-6-prez-mart-162538", "text": "Потребителските цени у нас нарастват за трети пореден месец от началото на годината, показват данни на Националния статистически институт (НСИ). Индексът на потребителските цени (CPI) се повишава през март с 0,1% спрямо февруари, когато нарасна с 0,5% и след повишение с 0,6% през януари, отбелязвайки по този начин трето поредно увеличение от началото на годината. На годишна база инфлацията през март с ускори рязко до 3,6% от 3,2% през предходния месец, отчитайки най-силен растеж от октомври 2018-а, когато индексът на потребителски цени нарасна до петгодишен връх от 3,7% (най-висока инфлация от февруари 2013 година насам). Средногодишната инфлация за периода април 2018 - март 2019 нараства с 3,1% спрямо периода април 2017 - март 2018 година. През март цените на хранителните продукти и на безалкохолните напитки се повишават с 0,2% спрямо предходния месец, като цените на алкохолните напитки и на тютюневите изделия също нараства с 0,2%, докато цените на облеклото и обувките се понижават с 0,6 на сто. Цените на жилища, вода, електроенергия, газ и други горива остават на равнището от февруари, тези за здравеопазване се увеличават с 0,1%, докато транспортните цени нарастват с цели 2,3% спрямо предишния месец. Хармонизираната инфлация (индексът HICP според общите европейски стандарти) се повишава през март с 0,2% спрямо предходния месец, докато растежът на хармонизираната потребителска инфлация на годишна база (спрямо март 2018-а) се ускорява до 2,8% от 2,4% през февруари, но въпреки това продължава да отстъпва от върха от 3,6%, достигнат през миналия октомври. Данните на НСИ са пореден знак за постепенно засилване на инфлационния натиск през първите месеци на настоящата година.", "date": "2019.04.15", "title": "НСИ: Годишната инфлация скача до 3,6% през март "}
{"url": "https://www.monitor.bg:443/bg/a/view/malo-peshtene-glasuva-protiv-kariera-za-dobiv-na-mineral-162529", "text": "Жителите на най-малкото врачанско село Мало Пещене гласуваха против добив на глауконит в землището му на референдум в неделя. Местните хора смятат, че кариерата ще унищожи плодородните земи между шест села, а машините ще запрашат въздуха.  До допитването се стигна след протести в края на миналата година. Тогава oбщинският съвет във Враца излезе с решение за провеждането му и гласува за него да бъдат похарчени 9370 лева. 33-ма жители са отговорили с „не“ на въпроса да бъде ли предоставена концесия за добив на минерала, който се ползва като естествен тор за подхранване на почвата. Само един жител е отговорил на въпроса с „да“. Избирателната активност е била 87.18%. 34 от 39 имащи право на глас са пуснали бюлетини. ", "date": "2019.04.15", "title": "Мало Пещене гласува против кариера за добив на минерал"}
{"url": "https://www.monitor.bg:443/bg/a/view/3000-uchenici-u-nas-sa-vklucheni-v-dualna-forma-na-obuchenie-162536", "text": "В момента 3000 са учениците включени в дуалната форма на обучение, а при старта й през първата година те бяха под 300, съобщи в Русе министърът на образованието и науката Красимир Вълчев. По думите му дуалното образование е много полезно и за самите компании, защото им дава възможност от рано да привлекат ученици да работят при тях в бъдеще. Вълчев даде добра оценка на тази форма на обучение и смята, че тя ще се разширява през следващите години особено, след като бяха въведени и законодателни промени. „По този начин ще върнем позагубената репутация на професионалното образование. То претърпя криза през последните 20 години и заради липсата на достатъчно високодоходни работни места, а и малко компании бяха тези, които можеха да предложат такива неща“, допълни министърът. Той посочи, че преди две години е направено проучване, което е показало, че сравнително малко деца и техните родители смятат, че само с професионално образование може да има успешна реализация. Сега обаче нещата били променени със създаването на добре платени работни места и появата на все повече компании, които инвестират и добавят стойност. Министър Вълчев каза също, че е увеличен броят на децата от проблемни семейства и често се налага учителят да изпълнява ролята и на родител. За много от родителите образованието не представлявало ценност и това можело да бъде прекъснато единствено със съвместните усилия на институциите. „Учителката не може да се справи сама, но когато отиде екип, респектът е по-голям. Записването на училище е еднократен акт, трудна е ежедневната работа, многогодишната работа“, допълни министърът. Той посочи още, че процентът на проблемните деца също е нараснал. Ако преди 20-30 години те са били около 10 процента, сега са над 20 процента. В Русе Красимир Вълчев откри обновената сграда на детска градина „Пинокио 1“. По-късно през деня той ще ще открие 12-ата национална научна конференция за предучилищно образование „Водим бъдещето за ръка“, която ще се състои в Канев център на Русенския университет.", "date": "2019.04.15", "title": "3000 ученици у нас са включени  в дуална форма на обучение"}
{"url": "https://www.monitor.bg:443/bg/a/view/alla-pugachova-chukna-70-162534", "text": "Примата на руската естрада Алла Пугачова празнува 70-годишен юбилей, като нейни фенове в социалните мрежи не на шега посочиха, че 15 април отдавна е трябвало да бъде обявен за държавен празник. Цял ден в понеделник се сипаха поздравления и пожелания от най-различни известни личности и високи инстанции. Президентът на Русия Владимир Путин също не пропусна да поздрави  звездата. „Талантът и неординарните вокални данни, яркият артистичен темперамент и работоспособност ви издигнаха на върха на естрадния Олимп“, се казва в телеграмата на държавния глава. Алла получи сърдечни пожелания и от своите колеги по сцена. Но най-приятния подарък й поднесе нейният съпруг – тв водещият Максим Галкин. По случай юбилея на възлюбената си, той засне филм „Моята жена – Алла Пугачова“, излъчен от Първи канал на руската телевизия. В лентата Галкин показва десетки домашни видеозаписи от съвместния им живот с певицата. Пугачова може да се похвали с богата творческа кариера – няма човек, дори в България, който не е чувал вечните й хитове „Милион Аллых Роз“ и „Арлекино“, чиято музика е на легендарния български певец и композитор Емил Димитров. Алла вълнува своите почитатели не само с музиката си, но и с наситения си личен живот. Въпреки напредналата си възраст, само преди година и половина естрадната звезда мина за втори път под венчилото - Алла сключи църковен брак с 27-години по-младия си съпруг Максим. След церемонията певицата призна, че венчавката през 1994 г. с бившия й мъж - певеца от български произход Филип Киркоров, е била „спонтанна и необмислена“ и посочи, че цял живот ще се разкайва за тази си постъпка. Пугачова има зад гърба си 5 брака, 4 развода и 2 венчавки. Има три деца /певицата Кристина Орбакайте и 5-годишните Лиза и Хари/, двама внука и една внучка.", "date": "2019.04.15", "title": "Алла Пугачова чукна 70 "}
{"url": "https://www.monitor.bg:443/bg/a/view/poli-genova-pokaza-bebeto-snimka-162533", "text": "Поп звездата Поли Генове сподели с феновете първа снимка на наследника си. Тя публикува в социалните мрежи кадър, на който целува малката ръчичка на Даниел. Още тогава певицата издаде името му, а след това уточни, че ударението ще пада на „а“. Наскоро Поли сподели, че бременността й е била изненада за нея и щастливият татко Джоузеф, който е холандец. Двамата се запознават преди две години, по време на наградите на БГ Радио в Благоевград Изпълнителката на If Love Was A Crime бързо ще прекъсне отпуска по майчинство. Още в края на месец май  . След като завладя публиката в зала 1 на НДК през октомври миналата година, представлението ще обиколи още три града - Русе (на 27 май), Бургас (8 юли) и Варна (19 юли). Продукцията ще бъде предстанвена пред столичната публика в НДК на 6 юни.", "date": "2019.04.15", "title": "Поли Генова показа бебето (СНИМКА)"}
{"url": "https://www.monitor.bg:443/bg/a/view/toto-pechalbi-tiraj-30-162583", "text": "\"6 от 49\": Числа - (5, 16, 26, 29, 30, 34); 6 - няма, 5 - 5 по 5892,80 лв., 4 - по 57,00 лв., 3 - по 4,30 лв.; ДЖАКПОТ: 2 320 428,59 лв.  Числа - (9, 14, 15, 16, 22, 23); 6 - няма, 5 - 6 по 1754,50 лв., 4 - по 44,40 лв., 3 - по 3,50 лв.; ДЖАКПОТ: 365 542,38 лв.  I теглене - (1, 11, 18, 29, 33); 5 - няма, 4 - по 206,50 лв., 3 - по 7,70 лв.; II теглене - (1, 5, 9, 15, 17); 5 - 3 по 8113,90 лв., 4 - по 88,90 лв., 3 - по 4,70 лв.  Числа - (14, 33, 45, 46, 50); Зодия 7 - Везни; 5+1 - няма, 5 - няма, 4+1 - няма, 4 - 2 по 500,00 лв., 3+1 - 9 по 100,00 лв., 3 - 143 по 10,00 лв., 2+1 - по 5,00 лв., 1+1 - по 1,50 лв., 2 - по 0,80 лв., 0+1 - по 1,00 лв.; ДЖАКПОТ: 3 000 000,00 лв.  Позиции - (4, 6, 9); Цифри – (6, 4, 1); 3 - 3 по 10 349,10 лв., 2 - 803 по 38,70 лв.; ДЖАКПОТ: 0,00 лв.  Година 74, месец 10, дата 26, ден 5; I група - 1 от 9494,80 лв., II - 1 от 456,70 лв., III - 1 от 365,30 лв., IV - 3 по 76,10 лв., V - 6 по 38,10 лв., VI - 10 по 18,30 лв., VII - 18 по 12,70 лв., VIII - по 7,00 лв., IX - по 6,70 лв., X - по 3,80 лв., XI - по 1,60 лв., XII - по 2,10 лв., XIII - по 2,20 лв., XIV - по 1,30 лв., XV - по 1,10 лв.; ДЖАКПОТ: 0,00 лв.", "date": "2019.04.15", "title": "Тото печалби, тираж №30"}
{"url": "https://www.monitor.bg:443/bg/a/view/madona-stava-taen-agent-v-novija-si-album-162535", "text": "Madame X – това заглавие ще носи новият албум на поп дивата Мадона. Това обяви самата певица, като публикува тийзър към диска, в който се представя като загадъчна дама. Мадона описва Madame X като таен агент, играещ различни роли – от танцьорка, затворничка и икономка до професор и монахиня. Това ще е първото включване на изпълнителката на Hung Up на музикалния пазар от 2015 г. насам, когато на бял свят се появи Rebel Heart. Очаква се Мадона да изпълни едно от парчетата от новия албум и на Евровизия през месец май. В Тел Авив, където ще се проведе конкурсът тази година, тя ще изпее две песни, като според слуховете звездата е влязла в спор с организаторите относно дали трябва да представи пред публиката своя творба, натоварена с политически послания.", "date": "2019.04.15", "title": "Мадона става таен агент в новия си албум"}
{"url": "https://www.monitor.bg:443/bg/a/view/oshtetenite-tutunoproizvoditeli-mogat-da-kandidatstvat-za-dyrjavna-pomosht-162527", "text": "Тютюнопроизводителите могат да кандидатстват за държавната помощ „de minimis“, по която ще бъдат обезщетени за предадена и неизплатена продукция от предишни години. За целта са отделени над 3 млн. лв. от бюджета на Фонд „Земеделие“. Кандидатстването започва от днес и ще продължи до 10 май. За да имат право на подпомагане, стопаните трябва да са вписани в регистъра на тютюнопроизводителите, както и да имат сключени договори и приемно-предавателни протоколи за реколта 2010-та с дружество „Исперих БТ“ и за реколта 2016-та с фалиралата гръцка фирма „Лийв Табако Михайлидис“, съобщи БНР. Припомняме, че заради проблемите с изкупената, но неплатена реколта, тютюнопроизводителите протестираха и   стана ясно, че държавата ще плати задълженията на частните фирми към тях. ", "date": "2019.04.15", "title": "Ощетените тютюнопроизводители могат да кандидатстват за държавна помощ "}
{"url": "https://www.monitor.bg:443/bg/a/view/tyrsjat-naj-dobrata-biznes-ideja-v-uchenicheski-konkurs-162522", "text": "Национален ученически конкурс „Имам бизнес идея! ще бъде организиран от областния информационен център-Варна, заедно с мрежата центрове в страната и Дирекция „Централно координационно звено“ в Министерски съвет организират “ Той е част от инициативата на ЕК „Европа в моя регион“ 2019 г. В конкурса могат да участват ученици от 14 до 18 години, като за целта трябва да заснемат видеоклип с дължина не повече от 2 минути и големина 25 МВ, в който обясняват своята бизнес идея, обясняват организаторите. Всички клипове ще се изпращат директно към създадената за целите на конкурса страница във facebook https://www.facebook.com/konkursbiznesvarna, като съобщение в messenger. Всеки видеоклип трябва да бъде придружен от попълнена декларация за участие. Клипове, които не са придружени от декларация, няма да бъдат публикувани. Участниците задължително трябва да посочат трите си имена, имейл, клас, училище, град, телефон за връзка. Всеки от тях има право да се включи в онлайн конкурса само с един клип. Допуска се автори на един клип да бъдат двама или повече участници. Видеоклипът не трябва да рекламира продукт или услуга по какъвто и да е било начин, да съдържа обидни послания от всякакво естество или да отправя политически послания. Класирането на получените идеи ще бъде направено след гласуване от страна на facebook-потребителите. Събралите най-много гласове 10 бизнес идеи ще получат награди - тонколонки, аудио слушалки и ваучери за „Escape room“, а двамата финалисти ще посетят София Тех Парк на 1 юни. На официална церемония те ще се срещнат с официални лица и предприемачи, които вече успешно са реализирали бизнес идеите си. Конкурсът стартира на 15 април 2019 г. Видеоклиповете с бизнес идеи на младежи ще се събират до 12 май. На 13 май започва гласуването на вече публикуваните материали, което ще продължи до 23 май. След окончателното преброяване на гласовете, се обявяват 10-те финалисти, от които и двамата победители. Резултатите ще бъдат публикувани във facebook на страницата на събитието „Имам бизнес идея!“, както и в Единния информационен портал за Структурните фондове на ЕС в Р. България www.eufunds.bg.", "date": "2019.04.15", "title": "Търсят най-добрата бизнес идея в ученически конкурс"}
{"url": "https://www.monitor.bg:443/bg/a/view/kia-ceed-vyrvi-kato-po-relsi-v-zavoite-162507", "text": "През 2006 година компанията KIA представи първото поколение на Ceed, който беше първият корейски модел, създаден от европейци за европейци. Автомобилът се произвежда в завода на компанията в Словакия и е един от най-популярните модели на марката в Европа. Второто поколение на Ceed се появи през 2012 г. и стана много предпочитан и у нас заради комбинацията от хармоничен дизайн, удобен интериор и не на последно място – висока надеждност и ниски разходи за поддръжка. Заради това KIA Ceed се превърна в предпочитан автомобил от таксиметровите компании и Пътна полиция, които изминават голям пробег и се шофират от различни водачи. С появата на третото поколение, което дебютира миналата година, името Ceed вече се изписва с главна буква и без апостроф, за разлика от предишното cee’d. Новата KIA Ceed се вписва още повече в европейската автомобилна култура, както по отношение на дизайна, така и с добавянето на множество технологични иновации и оборудване. Първоначално KIA Ceed беше представена във версия хечбек с 5 врати. Малко след това се появи и елегантно комби, а неотдавна беше представена и спортната версия ProCeed, но модификация с три врати вече няма да има. Новият модел е построен на нова платформа, като дължината от 4310 мм и междуосието от 2650 мм са запазени. Широчината е увеличена с 20 мм до 1800 мм, а височината е намалена с 23 мм до 1447 мм, което оказва голямо влияние върху възприемането на външния му вид. Екстериорът на новия Ceed е станал още по-европейски, като всеки елемент от дизайна е уникален и е трудно да се правят паралели с други модели от С-сегмента. Плавните линии са заменени от спортни напрегнати форми. Решетката е заимствана от спортния флагман Stinger, във фаровете изпъкват интересните LED светлини, а отзад фаровете са с оригинална форма, придаваща релеф на светлините. Отвътре новата KIA Ceed изглежда хармонично и завършено. Салонът е по-стилен, функционален, удобен и доста висококачествен, нивото на сглобяване и монтаж е отлично. По материали и сглобка, интериорът не отстъпва дори на еталона Volkswagen Golf. Тапицерията е приятна на вид и на допир. Пластмасите на предния панел и на корите на предните врати са меки, като придават на салона много изискан вид. Таблото е класическо, чете се добре и не блести. Мултимедийната система работи логически и бързо, и е удобна за ползване при шофиране. За удобното управление има и бутони, с които можете лесно да достигнете до желаните функции от менюто без да докосвате екрана, въпреки че той се намира точно там, където трябва да бъде. Мултимедийната система може да се свързва с всички видове устройства, благодарение на функциите Apple Car Play и Android Auto. Има и поставка за безжично зареждане на смартфон. Зад волана на новата KIA Ceed всеки водач бързо и лесно ще намери удобна позиция, поради широките интервали на настройка на седалката и кормилната колона. Водачите със среден ръст имат много пространство над главата си, а мястото за пътниците отзад е предостатъчно дори и за високи хора с дълги крака, тъй като салонът е оползотворен максимално добре. За пътниците отзад има подлакътник с поставки за чаши, вентилационни отвори, както и джобове в гърбовете на предните седалки. Обемът на багажника е 395 литра, а задните облегалки могат да се сгъват директно от багажника. Получава се плосък под и товарен капацитет от 1291 литра. Стандартното оборудване на новата KIA Ceed е много богато, като за безопасността на движението са се появили модерни активни системи за сигурност, като системата за автоматично спиране, която се задейства при опасност от сблъсък. Освен това на борда има система за задържане в лентата, за следене на слепите зони в огледалата, както и технология за следене на умората на водача. Списъкът с опции включва отопляемо предното стъкло, безжично зареждане за смартфони, вентилация на предните седалки и дори адаптивен круиз контрол за полуавтономно движение. Новата KIA Ceed се предлага у нас с три двигателя. Базовият мотор е 1,4-литров 4-цилиндров атмосферен с мощност 100 к.с. Той е предназначен за непретенциозните водачи, за които динамиката не е приоритет. Специално внимание заслужава 1,4-литровият 4-цилиндров бензинов турбомотор с мощност 140 к.с. Предлага се и 1,6-литров турбодизел с мощност 115 к.с. Последните два агрегата стандартно се комбинират с 6-степенна механична скоростна кутия, а като опция се предлага и новата 7-степенна автоматична трансмисия с двоен съединител DCT. Безспорно най-подходящ за новия Ceed е новият 1,4-литров 4-цилиндров бензинов турбомотор 1.4 T-GDi с мощност 140 к.с. и 242 Нм въртящ момент. Той е забележително динамичен, като спринтът от място до 100 км/ч със серийната 6-степенна механична скоростна кутия отнема 8,9 секунди. При пъргаво ускорение моторът без никакво забавяне предава тягата на предните колела, като пикът на въртящия момент е наличен още от 1500 до 3200 об/мин. Много удобна и практична за града е 7-степенната автоматична скоростна кутия с двоен съединител DCT, която превключва бързо и гладко. Въпреки завидната динамика, разходът на гориво е съвсем приемлив. За над 500 км изминат пробег, който включва пълзене в градския трафик, движение по магистралата със скорост и 140 км/ч и умерено темпо на шофиране по планински път с остри завои, средната стойност беше 6,2 л/100 км, което уверено може да се приеме за реален показател в комбиниран цикъл. Новост от KIA в България е поставянето на газова уредба в оторизиран сервиз за още по-ниска себестойност на изминатото разстояние. На пътя новата KIA Ceed се представя като отлично балансирана кола. Приятно съм изненадан от управлението, което е доста директно и дава възможност за динамично вземане на завоите. Обратната връзка е пряка, така че дори и при скорост от 140 км/ч хечбекът се държи много стабилно и вдъхва сигурност във водача и пътниците. За динамичното шофиране помага и системата Torque Vectoring by Braking, която забавя вътрешните колела и по този начин Ceed върви като по релси в завоите. Окачването осигурява комфортно возене по родните пътища, като не нарушава стабилността и не променя настройките на директното кормилно управление. Безспорно новата KIA Ceed е много сполучлив автомобил, който заслужава уважение и внимание. Той е привлекателен и балансиран, върви добре и е оборудван с модерни технологии. За добрата реализация на родния пазар от голямо значение е и цената, която дава голямо предимство пред конкурентните алтернативи. Въпреки всички подобрения в колата, цената на KIA Ceed у нас е много атрактивна и започва от 28 800 лева с ДДС. Моделът с 1,4-литров бензинов турбодвигател в средното ниво на оборудване ЕХ струва 36 980 лева, а автоматикът оскъпява с още 4000 лева.", "date": "2019.04.15", "title": "KIA Ceed върви като по релси в завоите"}
{"url": "https://www.monitor.bg:443/bg/a/view/uchenici-se-prenasjat-ot-klasnata-staja-na-rilskite-ezera-162402", "text": "Стоейки в класната стая в час по математика, учениците могат да се пренесат високо на Рилските езера и да преживеят урока с всички свои сетива. Това е възможно с образователна платформа за интерактивно обучение IEDU360.EU, с която креативните педагози могат да създават панорами за всеки един предмет. „Системата е опростена и в нея има бутони за добавяне на текстово съдържание, за добавяне на звук, на видео, на допълнителни изображения“, разказа Анна, която е създала голяма част от уроците на платформата. Според нея интерактивните бутони, с които платформата разполага, помагат детето да се чувства по-въвлечено, сякаш е в игра. Анна решава да направи интересен урока за дробите по математика и се вдъхновява от снимка на Седемте рилски езера. „Казах си, че едно от тези езера е една седма от всички. Имах снимано първо едно, после две, после седемте и така ми хрумна, че мога да изградя урока на база най-елементарното сравнение с нещо, което виждаме около себе си“, разказа тя. По литература пък решава да използва заснети от колегите й снимки на къщата музей на Алеко Константинов. Те са обхванали прелюдията с влизането в двора, стаите, които са разположени там, както и цялата експозиция. „Така успях да изградя един урок, който е едновременно познавателен за живота и за творчеството на Алеко Константинов“, обясни Анна. Самата платформата предлага два вида разположение на текстовото съдържание. От една страна, това е общото съдържание на урока, което се вижда в учебниците и в презентациите. От друга страна, има разпръснати из 360-градусовата панорама информационни точки, в които могат да се добавят допълнително съдържание. След като Анна свиква да работи с платформата, започва да прави експерименти. Тя записва различни звуци, които след това вгражда в урока. Така създава такъв за Световния океан, в който си вгражда шумът на водопадите, на моретата, на водните басейни. Ако се налага да учат за Слънчевата система, преподавателите могат да пренесат децата в обсерваторията в Рожен, а над тях да виждат всяка една от планетите. Учителите могат да създадат и множество тестове върху платформата. По този начин създава едновременно тестове за упражнение вкъщи или да ги използват в сериозната си работа в училище. „Когато създавах тест за урока за Слънчевата система, използвах панорамите за направата на урока за слънчевата система, но им размених местата. По този начин се опитвам да активирам мисленето на детето“, разказа Анна. Платформата е създадена като съвместен проект между България, Великобритания, Чехия и Италия по „Еразъм +“. Затова е на различни езици – български, английски, чешки и италиански. Достъпът до платформата е безплатен, като е необходимо учителите само да си направят регистрация. Предстои да бъде развивана и учениците също да могат да правят сами уроци.", "date": "2019.04.15", "title": "Ученици се пренасят от класната стая на Рилските езера "}
{"url": "https://www.monitor.bg:443/bg/a/view/bg-doktorant-sys-zlato-ot-systezanie-v-anglija-162524", "text": "Докторантът по математика в Оксфордския университет Кристиан Кираджиев завоюва златен медал в категория „Математически науки“ в престижното състезание на STEM for BRITAIN. В състезанието вземат участие докторанти, постдокторанти и млади учени от елитните университети в Англия (Оксфорд, Кеймбридж, Кингс, LSE, UCL и други), като се състезават в няколко категории - математика, физика, химия, инженерство и биология. Кристиан е единственият неангличанин, който е носител на златен медал. Наградата пък му е връчена от Стивън Меткалф, който е председател на научния комитет на Острова и член на Английския парламент. Проектът на българския докторант, който бивш възпитаник на Софийската математическа гимназия и Американския колеж, е част от Центъра за обучение на докторанти по математическо моделиране. Кристиан се занимава с изготвяне и анализиране на математически модел, който описва механизма на работа на уникален химически филтър за токсични газове (серен диоксид) от индустриалната зона чрез система от уравнения и параметри. Ползата от това е, че вместо да прави много скъпи, трудни и дълги във времето експерименти, компанията, разработила филтъра, ще може да ползва модела и да променя лесно различните параметри в него, за да открие оптималния по ефикасност режим на работа, при който филтърът пречиства максимално количество газове, преди да бъде сменен.", "date": "2019.04.15", "title": "БГ докторант със злато от състезание в Англия "}
{"url": "https://www.monitor.bg:443/bg/a/view/mitnichari-zadyrjaha-2-kontejnera-ot-kitaj-s-markovi-maratonki-162525", "text": "Митнически служители от Главна дирекция „Митническо разузнаване и разследване“ и  от Териториална дирекция \"Северна морска\" задържаха 13 210 чифта „маркови“ маратонки и 7 710 опаковъчни кутии за нарушени права на интелектуална собственост. Маратонките и опаковъчните кутии с обозначения на световноизвестни марки са открити в два контейнера от Китай, при съвместна проверка на Митнически пункт \"Пристанище Варна Запад\" от митничарите и служители на Гранична полиция. Стоката в контейнерите е била обявена като обувки и поставена под режим „Временно складиране“. При  извършената проверка, зад  първите два реда спортни обувки, които не носят знаци на регистрирани търговски марки, в контейнерите са открити други общо 11 050 чифта маратонки с фигуративни и словесни изображения на „Adidas“ и „Adidas Stan Smith“,  2 160 чифта маратонки с лого на „Nike“ и отделно 7 710 опаковъчни кутии, също със знаци на двете световни  марки. „Марковите“  маратонки и опаковки са задържани от митническите служители в изпълнение на Регламент(ЕС) № 608/2013 на Европейския парламент и на Съвета, относно защитата на правата върху интелектуалната собственост и Закона за марките и географските означения. Получен е отговор от официалните представители на правопритежателите на засегнатите търговски марки с потвърждение, че задържаните стоки нарушават правата на интелектуална собственост. Те подлежат на унищожаване.  ", "date": "2019.04.15", "title": "Митничари задържаха 2 контейнера от Китай с „маркови“ маратонки "}
{"url": "https://www.monitor.bg:443/bg/a/view/agencijata-po-vpisvanijata-objavjava-obshtestvena-porychka-za-poddryjka-na-informacionnite-sistemi-162523", "text": "Агенцията по вписванията ще плати милион лева без ДДС на фирма за поддръжката на информационните си системи, става ясно от прессъобщение на Агенцията по повод предстояща нова обществена поръчка. Според техническата спецификация на търга, изпълнителят „трябва да извърши висококвалифицирани дейности за постигане на ниски нива на информационни рискове, да ги поддържа регулярно, а освен това трябва да бъде гарантирана поверителността, цялостността и наличността на трансферираната, обработваната и съхранявана информация в информационно–комуникационната инфраструктура на Агенцията“. Съгласно предмета на договора, всички участници в процедурата трябва да притежават актуално удостоверение за сигурност, издадено от Държавната агенция „Национална сигурност“ (ДАНС). За първи път от десет години насам, Агенцията по вписванията поставя условие пред фирмите да разполагат с екип от общо 12 висококвалифицирани експерти с различни технологични компетентности, които ще бъдат ангажирани с поддръжката на системите и които да реагират в случай на инциденти, свързани със сигурността. Двама от тях трябва да бъдат на разположение на място. До момента Агенцията е имала изисквания за общо 4 специалисти, които да обслужват поддръжката и не е поставяла условието да има експерти, на място в институцията. Прогнозната стойност на поръчката за една година е до 429 500 лв. без ДДС. Предвижда се договорът да се сключи за срок от две години. „Стратегическа цел в управлението на Агенцията е гарантирането на сигурността на базите данни. Горчивият опит на институцията показа, че е необходима по-сериозна инвестиция както на средства, така и във висококвалифицирани експерти, които да следят в детайли процесите.“, каза Габриела Козарева – изпълнителен директор на Агенцията по вписванията, цитирана от ведомството. Предстои Агенцията по вписванията да изпрати покани за участие в конкурса до компании, отговарящи на нормативните изисквания за изпълнение на дейности в област отбрана и сигурност. До края на април Агенцията по вписванията трябва да избере изпълнител сред фирмите, изпратили оферти. Компаниите, чиито технически предложения отговарят на изискванията, ще бъдат класирани по критерия „най-ниска цена“.", "date": "2019.04.15", "title": "Близо милион лева дава Агенцията по вписванията за поддръжка на ИТ системи"}
{"url": "https://www.monitor.bg:443/bg/a/view/v-glasyt-na-bylgarija-orlin-pavlov-se-otzova-na-pomosht-na-mihaela-fileva-162392", "text": "Орлин Павлов успя да изненада участниците от отбора на колежката си Михаела Филева в „Гласът на България“. Той се появи на репетициите за вокалните двубоите – новият етап в предаването, който стартира тази неделя. \"Предстои ви битка в дует, което е много по-трудно, отколкото да пееше соло парче, защото трябва да си партнираш с някой и в същото време трябва да го победиш“, заяви изпълнителят на „Още малко“. Първото му предизвикателство като партньор на Михаела Филева бе битката между Христиан Ненов и Мишел Йорданова. Въпреки всички опасения, момчето, което свири по барове в Ирландия, и ученичката от Шумен, избухнаха като супернова на сцената. „Мишел, ти пееш с такава лекота, а ти, Христиан, все едно имаше тежести в обувките, нещо те теглеше надолу, И като го извади този глас ме прикова на място“, каза Камелия. Михаела Филева избра Христиан и се примоли на Лечев, Графа и Камелия да окраднат Мишел в отборите си, за да не отпадне от шоуто, но безуспешно.", "date": "2019.04.15", "title": "В \"Гласът на България\": Орлин Павлов се отзова на помощ на Михаела Филева"}
{"url": "https://www.monitor.bg:443/bg/a/view/stanishev-politicite-trjabva-da-bydat-po-smireni-162520", "text": "Политиците трябва да бъдат по-смирени. Политиката не е налагане на собствена воля, а на намиране на решения. Хората не ги интересуват вътрешните разправии и драми на една партия. Аз смятам, че имам какво да дам. Елена е водачът тази листа и трябва да сме като един екип. Това заяви пред Нова телевизия Сергей Станишев - лидер на ПЕС и член на листата на БСП за евровота. \"БСП показа, че е демократична партия, националния съвет може да е коректив. Всеки човек допуска грешки, политиците сме виновни. Политиката не е игра на самолюбие, инат, на егоизъм. Ако човек не се развива, значи е глупав\", каза Станишев. Ще си говорим, защото има по-голяма кауза. Аз мога да разговарям с всеки, няма проблем. Деница Златева е на 7-мо място - има тайно гласуване. Всеки трябва да се смири и да работи за обща кауза. На 2-ра и 3 -та позиция са млади социалисти - аз какво, да се мръщя ли, запита Станишев. Европейските избори са на първо място и това го доказват всички избори. Притеснително е, ако кампанията затъне с компромати - няма да има дискусия за политиката. Това ще доведе до ниска избирателна активност, която работи за ГЕРБ и ДПС. Какво се случва в Европа има значение за всеки българин. ЕНП са статуквото, те отнемат.", "date": "2019.04.15", "title": "Станишев: Политиците трябва да бъдат по-смирени"}
{"url": "https://www.monitor.bg:443/bg/a/view/proiznasjat-prisydite-po-deloto-ivancheva-162526", "text": "Присъдите по делото „Иванчева” ще бъдат произнесени днес, реши Спецсъдът. Специализираната прокуратура поиска по 20 години лишаване от свобода за всеки от тримата подсъдими по делото - Десислава Иванчева, заместничката ѝ Биляна Петрова и Петко Дюлгеров. И тримата са обвинени за получаване на подкуп. Това е средното наказание за престъпление, за което са обвинени. Според прокуратурата има смекчаващи вината обстоятелства и те са здравословното състояние на тримата, както и чистото им съдебно минало. Освен това обвинението иска забрана за Иванчева и Петрова да заемат обществени длъжности и глоба по 20 000 лв. Вчера при влизането в съдебната сграда Иванчева и Петрова казаха, че се надяват да чуят справедливо съдебно решение, защото обвиненията срещу тях са основани на лъжи. И двете заявиха, че ще заведат дело лично срещу Иван Гешев, защото точно той е разпространявал тези лъжи.", "date": "2019.04.15", "title": "Произнасят присъдите по делото „Иванчева” "}
{"url": "https://www.monitor.bg:443/bg/a/view/weekly-digest-evergreen-bulgartabac-fake-targets-oligarchs-sworn-enemy-peevski-162521", "text": "If we had to wrap up the developments in the media space of Bulgaria in the past several months (and why not the past years? - Ed.’s note) we would see that the scandals are swarming but there is one and only constant – the fake news generated by the shady political and economic circles aimed at settling accounts with their foes. And who is the most marketable enemy of the behind-the-scenes clique in Bulgaria? Of course, it is Delyan Peevski. The MP of the opposition Movement for Rights and Freedoms and publisher of Telegraph Media for years has been a thorn in the side of the oligarchs owing to his attempts to bring to light their criminal schemes and to forestall further crimes doing it to the benefit of the State and its citizens. And, since the battle against Peevski has been waged for many years, the backstage powerbrokers and their henchmen from time to time obviously get affected by creative blocks and resort to brushing mothballs off some worn-out fakes. Their evergreen theme is Bulgartabac and the imaginary ties between the holding and Peevski. Despite the multiple sources of evidence proving that there are no such ties the Bulgartabac is the favourite evergreen topic of the Fake News Factory.        The last week has also passed under the sign of dusted-off fakes and the nonsensical implication of Peevski into all news about the known and unknown compromised characters. These were the seven days when the oligarchs have been trying to stifle the nascent truth in Bulgaria using a string of lies to this end. Otherwise, the week started with the letter by the mysterious Black Swan, Elisaveta Panova  . During the days when chairman of the Supreme Court of Cassation (SCC) Lozan Panov broke all Olympic track records running away from the ‘inconvenient’ questions posed by journalists and his colleagues from the SCC his spouse Elisaveta had a free hand. She would launch a barrage of accusations on national air, write open letters and threaten that she and her husband will sue the state for (sic) lack of justice. The furious Betty, widely known by her byname the Black Swan given for her past criminal record (and not only) keeps sticking labels on everyone she sees as opponent every time she finds a friendly website or TV programme. ‘Friendly’ because all of the national media show interest in her outpourings but, as interviews come along with the inconvenient questions, the spouse of Bulgaria’s No.1 Judge so far has been stubbornly evading contacts with the larger part of them. Before the others she whips up fake news in a bid to blur the truth about an apparently shady deal – the purchase of a 210-sq.m real estate at a price four times lower than the market one. And, apart from the lies about her shady affairs, she, as usual, involves the name of the main target of fake news in this country, lawmaker and publisher of Telegraph Media Delyan Peevski as she obviously sees in him the impersonated enemy of the status quo. There is no other explanation to her attempt to implicate his name in the muddy scandal with cheap apartments and tax evasion which she herself cooked up together with her husband.  However, already on the next day the Fake News Factory had to acknowledge its own impotence and its pen pushers have veritably made true our prognosis that if Peevski is not attacked for his involvement in the CorpBank affair he will be attacked because of his alleged ties with Bulgartabac holding  . It is high time the website of Agent Academician made a weekly timetable to introduce order in the rotation of their run-of-the-mill topics. For instance, on Wednesday, it was the turn of the absurd fake refuted dozens of times, about the non-existent ties of Peevski with Bulgartabak. It would be only logical to assume that this same news will make headlines on Friday. On Thursday, just for a change, Frognews may be inspired by the ‘invisible’ loans of Delyan Peevski.  This time, so that the fake news about Bulgartabac does not sound like a fake, the site lugs into it the customs office claiming that it has ‘exploded’. No, the customs office did not explode. This disaster has happened only in the heads of the toadies who thought up this sensational headline and concocted the next in a row fake. The journalists’ competence and awareness level has been rooted to the spot since 2016, when Peevski sold his 5% minority share in the holding. But the team of Frognews doesn’t bother about real facts, they are experts in free compositions, so once again they are pushing interpretations on this theme. Actually, Frognews decided to learn by rote how to refurbish their fakes and already the next day once again took out of mothballs the topic of Bulgartabac. This time, however, the rancid lie was dished up along with just as rancid talking head, the political outcast Osman Oktay  . Thus the team of Frognews proved that they are sticking to two principles. First, when the fakes involving Peevski are not about CorpBank or any top appointment in Bulgaria it would be Bulgartabac. And second, that dog doesn’t eat dog (in the case of Stefanov and Oktay this proverb applies to the State Security agen. It also goes to show that birds of a feather flock together. The fact that Morocco and another Asian country bid for the latest generation F-16 Block 70 to renovate their combat air force will speed up the implementation of the plans to start the manufacture of new jet fighters for Bulgaria and the delivery of the first aircraft to be in end-2022, Lockheed Martin reported quoting James Robinson, International Business Development Senior Manager for F-16 at the manufacturing company  . Bulgarian Prime Minister Boyko Borissov and China's Premier Li Keqiang discussed ways to further step up business contacts as they met in Dubrovnik Thursday. \"Relations between Bulgaria and China are quite dynamic and friendly, especially after the 16+1 summit in Sofia last year,\" Borissov said as quoted by his press office after a one-on-one meeting with Premier Li  .", "date": "2019.04.15", "title": "WEEKLY DIGEST: Evergreen Bulgartabac fake targets oligarchs’ sworn enemy Peevski "}
{"url": "https://www.monitor.bg:443/bg/a/view/pochina-edna-ot-naj-redkite-kostenurki-v-sveta-ostavat-samo-tri-ot-vida-j-162517", "text": "Единствената костенурка от изключително редкия вид Шанхайска мекочерупчеста костенурка се е споминала в зоопарка на Сучжоу в Китай, предаде Асошиейтед прес. След кончината на женската в света остават само три екземпляра от този вид - един мъжки, обитаващ същия зоопарк, и две костенурки с неизвестен пол, които живеят във Виетнам.  Малко преди да се спомине, костенурката е подложена на пореден опит за изкуствено осеменяване. Направените преди процедурата тестове са показали, че тя е в добро здраве. Инсеминацията е протекла гладко, но на следващия ден животното се е споминало.   Управата на зоологическата градина, както и местни и чуждестранни експерти, разследват причините за смъртта на костенурката, за която се смята, че е била над 90-годишна.", "date": "2019.04.15", "title": "Почина една от най-редките костенурки в света, остават само три от вида й"}
{"url": "https://www.monitor.bg:443/bg/a/view/pijan-prodavach-obra-magazina-v-kojto-raboti-snimka-162516", "text": "Продавач обра магазина, в който работи. Престъплението е извършено в петък в търговски обект в София. За случилото се пред Нова тв разказа синът на собственика на магазина. На записи от видеокамери в магазина се вижда как въпросният служител първо изпива нялкостотин грама алкохол, след това бърка в касата, взима част от оборота и просто си тръгва. Потърпевшите работодатели казват, че към момента е неоткриваем. \"Към момента мъжът не си вдига телефона. След като е изпил порядъчно количество алкохол, той взима и пари от касата. Става въпрос за около 400 лева. И това не ни е първият такъв случай. Мъжът работи при нас от около 2 седмици. Той много добре знае, че има камери в магазина, но това не го спира\", коментира още синът на собственика на магазина. Той добави, че и преди са им се случвали такива неща, но вече не подават сигнал в полицията, защото органите на реда ги намират хората, а след това ги пускат и санкции няма.", "date": "2019.04.15", "title": "Пиян продавач обра магазина, в който работи (СНИМКА)"}
{"url": "https://www.monitor.bg:443/bg/a/view/sybarjat-nezakonni-postrojki-v-stara-zagora-162514", "text": "Багери започват събарянето на незаконни постройки в местността „Карасиврия” в Стара Загора. Първите три къщи ще бъдат бутнати след 9:30 часа. Общо незаконните постройки в района са 54. Собствениците им са получили предизвестията си преди 6 месеца и са били длъжни да ги премахнат в 30-дневен срок. Даденият срок е изтекъл. Процедурата е обжалвана пред Върховния административен съд, но е потвърдена. В края на 2018 г. и след зимния сезон Община Стара Загора пристъпва към премахване на незаконното строителство. Шестима от собствениците на къщи започнаха премахването им доброволно. „Тези къщи не подлежат на узаконяване по никакъв начин”, обясни кметът Живко Тодоров. „Така трябва да се прави, така местната власт трябва да решава тези проблеми”, заяви евродепутатът Ангел Джамбазки.", "date": "2019.04.15", "title": "Събарят незаконни постройки в Стара Загора"}
{"url": "https://www.monitor.bg:443/bg/a/view/makron-uspokojava-dovechera-jyltite-jiletki-162513", "text": "Френският президент Еманюел Макрон ще обяви днес по телевизията първоначален пакет от мерки, които ще предприеме, за да отговори на политическите, икономическите и социалните искания на \"жълтите жилетки\", които протестират от пет месеца, предаде АФП. В изявление, което ще направи по телевизията в 20.00 ч. местно време, той ще говори за приоритетните действия и конкретните мерки, които предвижда, съобщи Елисейският дворец. В сряда Макрон ще обясни и ще представи в детайли тези мерки на пресконференция в Елисейския дворец. Той ще направи това за първи път от началото на петгодишния си мандат през 2017 г. През януари президентът поде \"големите национални дебати\", за да потърси решение на най-голямата криза, разразила се от идването му на власт - протестите на \"жълтите жилетки\" срещу данъчната и социалната му политика. Макрон участва в стотина часа дебати в цяла Франция, но на тях той само изслушваше, без нищо да предлага. Дебатите протекоха на 10 000 събрания, а в 16 3337 общини бяха поставени \"книги за оплаквания\", в които гражданите изложиха предложенията си. Над 500 000 души направиха онлайн предложения за промени в политиката на уебсайт, създаден специално за дебатите, които продължиха от януари до март. Според приближени на Макрон той ще обяви дълбоки промени, може би дори предстоят изненади, посочва АФП. Вчера Макрон е уведомил за намеренията си министър-председателя Едуар Филип и основните министри. В. \"Журнал дю диманш\" прогнозира вчера, че Макрон може да възстанови обвързването на ниските пенсии с инфлацията и да предложи някои данъчни облекчения, посочва ДПА. Социологическите анкети обаче показват, че \"жълтите жилетки\", които готвят 23-и протест тази събота, не очакват \"големите дебати\" да донесат решение на кризата, отбелязва АФП.", "date": "2019.04.15", "title": "Макрон успокоява довечера жълтите жилетки "}
{"url": "https://www.monitor.bg:443/bg/a/view/tornodo-bezchinstva-i-see-razrushenija-i-smyrt-v-sa-sht-162515", "text": "Осем души загинаха вчера в южните щати Тексас и Луизиана, където се разрази силна буря. Осем души, от които три деца, загинаха в торнадо, бури и наводнения в щатите Тексас и Луизиана. Две деца са загинали в окръг Анджелина в Тексас, когато колата, в която пътували с родителите си, била ударена от дърво. В Уест Мънро в Луизиана 13-годишно момче загинало в наводнение. Градовете Франклин в Тексас и Хамилтън в Мисисипи са понесли значителни щети от преминаването на торнада. \"Възможно е гръмотевичните бури с дъждове и силни ветрове да се придвижат към централната част на атлантическото крайбрежие и южната част на щата Ню Йорк в неделя през нощта\", заявиха метеоролози.", "date": "2019.04.15", "title": "Торнадо безчинства и сее разрушения и смърт в САЩ "}
{"url": "https://www.monitor.bg:443/bg/a/view/belgija-hvana-djihadist-predi-teroristichna-ataka-162511", "text": "Млад мъж бе задържан в белгийския град Уавър, региона Валония, по подозрение, че е планирал терористична атака. Това съобщи белгийският всекидневник \"La Derniere Heure\", като цитира говорителя на федералната прокуратура. Младият мюсюлманин, който вече е идентифициран, е отишъл в дома на баба си на 13 април, за да се сбогува преди да извърши нападение през уикенда. Говорителят Ерик ван Дер Сют потвърди пред агенция Белга, че 22-годишен е задържан от полицията за борба с тероризма и скоро ще се изправи пред съд, който ще реши дали да остане в ареста. При операцията бяха конфискувани лаптоп и мобилни телефони. Говорителят на прокуратурата не коментира какво или кога заподозреният възнамерява да атакува. През последните години страната взе сериозни мерки срещу тероризма след серия атаки на джихадисти.", "date": "2019.04.15", "title": "Белгия хвана джихадист преди терористична атака "}
{"url": "https://www.monitor.bg:443/bg/a/view/gimnazisti-s-kompanii-za-bijuta-i-podpravki-162401", "text": "Компании за бижута и подправки са две от общо 331 учебно-тренировъчни фирми в страната, в които учениците се учат как да ръководят свой собствен бизнес. Заниманията им се провеждат по учебния план или по дейности по интереси, като в тях могат да се включват деца от различни класове. Като всяка една фирма учениците са си направили регистрация на фирма в Търговския регистър, Националната агенция по приходите, имат свои бизнес планове и маркетинг стратегии. Една от фирмите е в СУ „Йордан Йовков“ село Окорш, община Дулово, ръководител на учебното предприятие е Зекие Сюлейман. “Имала съм група по проект “Твоят час” с ученици от 9-и клас, сега имам група в дейности по интереси с деца от 8-10-ти клас и в 11-ти клас по учебен план “Работа в учебно предприятие”, обясни преподавателката в училището. „Идеята е всеки от учениците да знае сам как да си учреди фирма, как да я ръководи, как да я регистрира в Търговския регистър и НАП, как се сключват сделки и какви документи са им необходими, как да разплащат по банка“, сподели учителката. Тази година тя работи с две фирми - УП “ВО Фарма” и УП “СПАЙС” ООД. Сюлейман сподели, че според нея дейностите в учебните фирми творчеството и таланта на децата. Тя разказа, че за да продадат продуктите на фирмата пък правят маркетинг проучвания и стратегии, преценяват на какъв пазар могат да реализират своите продукти, имат брошури, с които да ги демонстрират. От „Спайс ООД“ имат и интернет сайт, който е достъпен до всички. В него е описано, че това е „виртуално учебно предприятие. Всяко движение на стоки и средства е с учебна цел и не е реално!“. Ръководителят обясни, че дейността на фирмите е съобразена и с района, в който живеят. УП “ВО Фарма” е свързана с лечебните храни и добавки. Сюлейман даде за пример, че в каталога ѝ от 2017-а, когато е отличена с награда \"Най-добър щанд\" на учебно предприятие, са продавали неща като киноа, елда. Сегашната фирма УП \"СПАЙС\" ООД пък е продължение на „УП “ВО Фарма”. „Както човек не може без храна, така и тя не може без подправка. Тя е тайната съставка към вкусната храна“, сподели Сюлейман за вдъхновението на настоящата тренировъчна фирма. За продукти, които да продават, учениците се спират не само на вкусни и ароматни подправки, но и тези, които имат лечебни качества. Към каталога с подправки на \"СПАЙС\" ООД добавят и втори – с шафран, който освен в кулинарията се използва и в козметиката благодарение на лечебните си свойства. Сюлейман уточни, че няма реално движение на стоки, а всичко се развива във виртуална среда. Това се отнася и до заплатите, които се превеждат към банката на учебно-тренировъчните фирми. С тях обаче учениците могат да пазаруват единствено от други фирми. От 8 години в СОУ „Васил Левски“във Ветово също в които участие вземат деца ученици от 10-ти до 12-ти клас. Миналата и тази година те са част от фирмата НБС Бижу, която се занимава с търговия на дребно с часовници и бижута. Най-добрите от тях пък техният ръководител Андреяна Зачева изпраща на Пловдивския международен панаир ТФ ФЕСТ „Млад предприемач“. “За това състезание на УТФ, учениците трябва да знаят как да попълват документите за регистрация на фирмата и счетоводни или банкови бланки, как да създават рекламни материали, да осъществяват сделки и как да работят като продавач-консултанти.”, разказа тя. Според нея обаче няма как всичко да се научи само по време на практиките, тъй като необходимите знания се придобиват по други предмети в 11-ти и 12-ти клас. “Най-често работя с няколко фирми, включващи малък брой ученици, защото давам свобода на учениците да работят това, което им е интересно и приятно, а и когато броят им е малък, повече дейности се изпълняват от всеки ученик, т.е. няма мързелуващи”, сподели Зачева. Тя разказа, че учениците могат сами да правят някои от продуктите, но за това са необходими още време и материали. Продажбите са фиктивни, като за тях се издава касова бележка, на която е записано, че от артикул с каталожен № се продават еди колко си броя. „Истинска стока нямаме право да продаваме, истински пари също не се използват. Клиентите имат имитация на карта, на гърба учениците пресмятат каква сума остава от наличността.“, каза още учителката. Над 800 млади предприемачи ще се борят за приз в Панаир на учебните предприятия „Млад предприемач“, който ще се проведе на 18-и и 19-и април в Пловдив. В него ще вземат участие 112 учебно-тренировъчни фирми. Най-голямата част от тях са от България, но ще има и отбори от Сърбия, Армения, Албания, Македония, Румъния и Молдова. Участието в изложението е част от обучението по предприемачество на учениците и начин да покажат какво са научили. За целта от просветното министерство финансират до 3-ма младежи от една фирма. Ако училището успее да си намери спонсори, могат да вземат и други ученици и така групите да станат по-големи. По време на състезанието те ще мерят сили в 16 конкурса, сред които са за приза най-добър аранжиран щанд, най-добри рекламни материали, най-добрите мениджъри пък ще носят титлата мис и мистър ТФ ФЕСТ, ще има и награди за защита на търговска марка, както и на интелектуалната собственост, най-добра инициатива за полза обществото, най-добър уебсайт, най-добра банка и други. Ръководителката на училището в с. Окорш подчерта, че благодарение на участието им в панаира пък децата преодоляват притеснението си да говорят в непозната среда, тъй като там общуват със свои връстници.", "date": "2019.04.15", "title": "Гимназисти с компании за бижута и подправки"}
{"url": "https://www.monitor.bg:443/bg/a/view/pochti-ravni-rezultati-na-socialdemokratite-i-krajnodesnite-na-izborite-vyv-finlandija-162518", "text": "Социалдемократите и крайнодясната националистическа партия Финландците са с почти равни резултати - 17,7 и 17,5 на сто след вчерашните парламентарни избори във Финландия, съобщи министерството на правосъдието, цитирано от Ройтерс. Партията Финландски център на досегашния премиер Юха Сипиле е на четвърто място с 13,8 на сто от гласовете, а нейният коалиционен партньор - Националната коалиционна партия е трета с 13,8 процента. Лидерът на социалдемократите Анти Рине обяви победа, макар и с малка разлика пред Финландците, предаде Франс прес. \"За първи път от 1999 г. социалдемократите са партията на министър-председателя\", обяви Рине пред партийни активисти в Хелзинки. Той заяви, че ще се опита да състави правителство преди края на май. \"Искаме да възстановим доверието на финландския народ и ще го направим в сътрудничество с други партии\", добави той. Очаква се социалдемократите да получат 40 от общо 200 депутатски мандата, а Финландците - 39.", "date": "2019.04.15", "title": "Почти равни резултати на социалдемократите и крайнодесните на изборите във Финландия"}
{"url": "https://www.monitor.bg:443/bg/a/view/valejite-spirat-za-kratko-no-ni-ochakvat-hladni-sutrini-162519", "text": "Днес още преди обяд валежите в Източна България ще спрат, а след обяд там облачността временно ще се разкъса. Над останалата част от страната ще се задържи предимно облачно и на места, главно в Югозападна България ще има превалявания от дъжд, в планините над 1800 м от сняг. Ще духа до умерен североизточен вятър. Максималните температури ще са между 11 и 16 градуса. Атмосферното налягане е по-ниско от средното за месеца - слабо ще се повиши. В планините ще е предимно облачно, на места в масивите от Западна България ще превалява дъжд, а над 1800 м - сняг. Ще духа до умерен вятър от изток-североизток. Максималната температура на височина 1200 м ще е около 6 градуса, на 2000 м - около 0 градуса. По Черноморието преди обяд ще е облачно, все още на места със слаби валежи. До обяд валежите ще спрат и до края на деня ще има разкъсвания на облачността, на много места до предимно слънчево. Ще духа до умерен северен вятър. Остава хладно с максимални температури между 10 и 13 градуса. Температурата на морската вода е 11-12 градуса. Вълнението на морето ще е 2-3 бала.", "date": "2019.04.15", "title": "Валежите спират за кратко, но ни очакват хладни сутрини "}
{"url": "https://www.monitor.bg:443/bg/a/view/meso-jajca-i-kozunaci-zapochvat-proverki-predi-praznicite-162509", "text": "Дни преди Великден и Гергьовден агенцията по безопасност на храните (БАБХ) започва от днес извънредни проверки. Инспекторите на службата ще следят за качеството на традиционно предлаганите храни по това време  -  козунаци, яйца и агнешко месо. За пръв път тази година потребителите ще могат сами да различат дали агнешкото в магазина е българско или вносно. С цел по-добра информираност на потребителите върху агнешкото ще се поставят печати с различни цветове. Синият ще гарантира, че месото е българско, а червената маркировка означава вносно. Печатите ще се поставят по такъв начин, че дори при разрязване на тялото на животното на четвъртини всяко парче ще има маркировка. Проверки ще има и на пазарите за живи животни, за да се следи дали агнетата с идентифицирани и дали имат ветеринарно свидетелство. В проверките ще се включи и икономическа полиция, предупреждават от БАБХ. Проверки ще се правят и по сигнали на потребители, те могат да се подават онлайн или на горещия телефон на агенцията 0700 122 99. ", "date": "2019.04.15", "title": "Месо, яйца и козунаци ... започват проверки преди празниците"}
{"url": "https://www.monitor.bg:443/bg/a/view/v-es-detskite-pureta-naj-skypi-u-nas-shokoladyt-bez-kakao-162506", "text": "С една трета по-скъпи са детските пюрета, предлагани у нас, отколкото в редица европейски държави. Най-евтино се продават храните за най-малките в Италия, следвани от Холандия и Австрия. У нас цените са с до 35% по-високи в сравнение с най-евтините в Европейския съюз (ЕС), показа проверка на „Монитор“ след сигнал на читатели. Захранващите храни, произвеждани в Германия, се продават с най-голяма надценка – у нас буркан с пюре от моркови се продава за 2,55 лева за разфасовка от 125 грама, докато в Италия и Холандия на цена около 1,80 лева. сред сравняваните продукти в наши и чужди големи вериги магазини. Освен в цените разлики се наблюдават и в съдържанието на предлаганите продукти, което е по-големият проблем. Проучванията отчитат, че най-големи разлики има в шоколада, като в Източна Европа той е с 30% по-малко. И ако за Русия е оправдано да се предлага десерт с по-ниско съдържание на какао, защото е извън Европейския съюз и се влияе от местното законодателство, то в рамките на Съюза би трябвало потребителите да са равни. На етикетите на известна марка шоколад, славеща се с алпийското мляко, ясно се вижда, че потребителите от Австрия, Италия и Холандия консумират сладкото с минимум 30 на сто какао, докато ние и руснаците се храним с какаова маса. Прави впечатление също, че - едва с няколко стотинки по-малко, за разлика от развитите Холандия, Италия и Австрия. Разлика има и в напитките - тези в Западна Европа са със захар, а в Източна - с фруктозо-глюкозен сироп. „Доказано е, че той е десет пъти по-вреден и води до появата на заболявания като диабет. Разлика има и при детските храни - една и съща марка пюрета е с много повече витамини в Западна Европа, у нас са с консерванти. Проблем има и той е свързан със здравето на европейските граждани“, коментира евродепутатът Емил Радев. Съдържанието на плодовете в напитките, които консумираме, също се различава. Последното показа и проучване на „Монитор“, най-много портокал има в съдържанието на известна газирана напитка, предлагана в Италия (12%). В Австрия и България сокът от концентрат е едва 5 на сто. В Русия пият напитката с 3% съдържание на портокал. - не само хранителни, но и стоки за дома, почистващи препарати, козметика и др. Интересното е, че допреди няколко години Европейската комисия категорично отричаше въобще да има двоен стандарт при храните и напитките, а производителите се оправдаваха с различните вкусови предпочитания на населението в различните страни. На последното пленарно заседание на Европейския парламент (ЕП) за този мандат предстои депутатите да гласуват в пленарна зала споразумението за засилено и по-добро прилагане на законодателството за защита на потребителите, което се занимава и с проблема с двойните стандарти на продуктите. „В този смисъл за нас в Европейския парламент и за мен лично е изключителна победа фактът, че ЕК най-накрая призна, че наистина съществува двоен стандарт между продаваните стоки в различните части на Европа“, коментира още Радев. Страните от Вишеградската четворка (Полша, Унгария, Чехия и Словакия) бяха първите, които повдигнаха темата и те бяха последвани от България и Румъния, но тук не става дума само за гражданите на Източна Европа, а за хората в цяла Европа, коментира проблема омбудсманът на Република България Мая Манолова. На въпрос дали страната ни и другите източно-европейски държави, които също повдигат въпроса, имат достатъчно разбиране и подкрепа в Брюксел, Манолова, припомни, че е било  на национално и европейско ниво, но и в крайна сметка успяхме и получихме подкрепа. „Промените в европейското законодателство бяха обявени от София и сега, година по-късно, ще бъдат гласувани. Факт е, че когато една кампания бъде подкрепена от колкото се може повече посоки - дали от държави или институции, или и от двете, когато една кауза е справедлива и цели да защити гражданите, нещата се случват“, каза още омбудсманът. Манолова припомни още, че ръководената от нея институция е започнала кампанията срещу двойните стандарти при храните в ЕС преди 3 години. Това стана, след като бяхме сезирани от майки, че детските храни са с различно качество в различните европейски страни. Бяхме първите, които ясно и категорично заявихме позиция и ни трябваше доста време, за да убедим и останалите институции. Първо, че такъв проблем съществува, и второ, че той може да бъде решен. Те бяха изключително скептични и дори имаше Проведохме редица проучвания, изградихме национална коалиция, изпратихме редица писма и декларации до европейския омбудсман, европейски комисари и председателя на Комисията Жан-Клод Юнкер с искане за законодателни промени, каза още Мая Манолова. Според нея също е обнадеждаващо, че ЕП ще гласува подкрепените от нас промени. „Всеки от нас е наясно, че мултинационалните компании, които печелят от предлагането на храни с по-евтини съставки, но с по-висока цена, реализират милиарди“, припомни омбудсманът на България. Двойният стандарт влиза в пленарната зала на Европейския парламент. Тази седмица ще бъде гласуван нов пакет забрани за заблуждаващите търговски практики и подобряваме защитата на потребителите в електронната търговия. Новите разпоредби, които ни касаят пряко, уточняват, че предлагането на пазара на продукт, претендиращ, че е еднакъв със същия продукт в други държави членки, когато в действителност тези стоки значително се различават по съставки или характеристики, ще представлява заблуждаваща търговска практика. В този смисъл ще бъде и наказуемо от закона и търговците повече няма да могат да заблуждават потребителите. На практика това ще означава, че ако стока от една марка в Австрия или Германия например се различава от същата стока на същата марка в България или Румъния, и тези разлики не се дължат на изисквания на националното законодателство, то съответният продукт не може да бъде продаван като идентичен. Търговците ще бъдат задължени да предоставят и ясна информация за всеки един продукт, както и за неговото съдържание и съставки, така че потребителите да бъдат добре информирани. Целта е порочната практика да бъде посочена като нелоялна търговска практика на директивата и след това да се гласуват финансовите глоби за всички компании, които нарушават правилата.", "date": "2019.04.15", "title": "Детските пюрета у нас най-скъпи в ЕС, шоколадът без какао (ТЕМАТА)"}
{"url": "https://www.monitor.bg:443/bg/a/view/nejtyn-filiyn-ne-ostavam-bez-rabota-v-tazi-kaprizna-industrija-162370", "text": "Да започнеш от начало не е лесно. Това важи в пълна сила за актьора Нейтън Филиън. Той спечелил сърцата на телеманиаците с главната роля в „Касъл“, където за осем сезона време героят му ( б. а. - известен писател) усвои занаята на полицаите като професионалист, а сега трябва да забрави уменията си и да започне да се учи на ново в „Новобранецът“ - премиерният сериал на AXN, който стартира днес в 21 часа и ще се излъчва всеки понеделник. Сюжетът се завърта около Джон Нолан (Филиън) - жител на малко градче, претърпял разтърсващ инцидент, който решава да послуша инстинктите си и да стане полицай в Лос Анджелис. Като най-възрастен новобранец в участъка, 40-годишният мъж среща сериозно недоверие сред някои от висшестоящите, които не намират в избора му нищо друго, освен криза на средната възраст. Това го поставя в редица комични ситуации. Създател на „Новобранецът“ е Алекси Холи, работил с Филиън и по „Касъл“. С участие в поредицата се разписват още Алиса Диаз, Ричард Т. Джоунс, Мелиса О` Нийл, Афтън Уилямсън и други. Повече за героя си в „Новобранецът“ и края на „Касъл“, Филиън разказа в интервю, предоставено ексклузивно на „Монитор“. - Точно така. В един момент Джон Нолан тотално губи посока. Той не е необходим в ролята си на баща, вече не е ничий съпруг, след като семейството му се разпада, така че на него му трябва нов смисъл, нещо, заради което да става сутрин от леглото. По време на банковия обир, в който той става неволен участник, пред него се разкриват две възможности - да остане на място и да гарантира оцеляването си или да се притече на помощ и да рискува живота си. И това е моментът, в който той се усеща призован – там, където спира работата на обикновения човек, там, започва тази на полицая. Когато дадена ситуация излезе от контрол, тогава се обаждаме в полицията, нали? - Добър въпрос. Толкова съм щастлив, че все още успявам в работата, която съм си избрал. Още не ми се е налагало да правя подобни рокади в живота си, какъвто е случаят на Джон и честно казано, предпочитам това да си остане така. - Не съм сигурен колко точно „чисто“ би могло да се нарече това „начало“, в смисъл, че аз не съм спирал да работя нито за миг и се чувствам безкрайно щастлив и благодарен, затова, че не оставам без работа в тази капризна индустрия. През цялото време се надяваш да имаш предложения за работа и то ако може добри, а пък ако може и публиката да им се радва – още по-добре. Когато ти се възприемаш като успешен, то най-вероятно вече си успял. - Аз лично съм безкрайно доволен от края и го намирам за напълно задоволителен. Моята гледна точка е съвсем, съвсем различна. В крайна сметка аз съм участник в тази история, а не зрител... (б. а. - смее се) - След края на „Касъл“ аз мислех в доста посоки. Не е като да съм си казал „Готов съм да се снимам в половинчасово комедийно шоу“ и да вдигна телефона на агента си. Просто разпознах чудесна възможност в „Новобранецът“, нямаше как да кажа „не“. - Преди бях много добър в това, да определям кой на какъв мой проект е фен, но се оказа, че вече съвсем не е лесно да позная. Ето, например, съвсем скоро посетих клуб по плетене, където възрастни дами плетяха и се прехласваха по мен, като ми обясняваха какви големи фенки са ми. Бях абсолютно убеден, че са фенки на „Касъл“, но после се оказа, че всички те имат предвид „Светулка“. Това пък въобще не го очаквах! - Никога не съм омаловажавал жанра! Точно хората от тази сфера първи ми подадоха ръка. Бих прегърнал всеки един човек от бранша тутакси. Ако ще се учите на занаят, добре е да се учите от най-добрите. Така стартира моята кариера – започнах работа с хора, които са в занаята 15, 25, 35 години. Не можете да спорите с такъв опит! За всичко, за което ставаше дума, те вече го бяха или видели, или направили, или бяха чули за него... - Да. Хората обикновено ми казват: Също често ме питат дали някога са ми казвали колко много приличам на Нейтън Филиън. Основно, мисля че не очакват да съм толкова висок. В общи линии обикновено ме мислят за Джейсън Бейтман.", "date": "2019.04.15", "title": "Нейтън Филиън: Не оставам без работа в тази капризна индустрия"}
{"url": "https://www.monitor.bg:443/bg/a/view/14-000-pedagozi-izkaraha-byrzi-kursove-na-obuchenie-162403", "text": "14 223 педагози от детски градини и училища изкараха бързи курсове за обучение. Те се проведоха в периода 4 октомври 2018 г. - 31 декември 2018 г. по първата част от проект „Квалификация за професионално развитие на педагогическите специалисти“ на образователното министерство. Всеки успешно завършен курс пък ще влиза и в портфолиото на учителите, като на тях им се присъждат между 1 и 3 квалификационни кредита в зависимост от продължителността му. При реализацията на първата фаза на проекта всички заложени индикатори на изпълнение са преизпълнени. Педагозите до 34-годишна възраст е трябвало да бъдат 1200, докато обучените са почти двойно – 2317. Учителите между 34 г. и 54 г., които са участвали в програми за повишаване на квалификацията по оперативната програма, са 11 906. За изпълнението на първата фаза те трябвало да бъдат 9000. От всички обучени специалисти в курсове за прилагане на съвременни методи за оценяване са изкарали 2091 педагози. Няколко от квалификационните проекти се създадени от проф. Тони Чехларова, ръководител на секция Образование по математика и информатика в Института по математика и информатика – БАН. Тя е подготвила над 10 обучения за педагози от детските грани и училищата, които са свързани с развитието на дигиталните компетентности, използването на иновативни техники. Чехларова обясни, че по време на обученията педагозите трябва да се справят и със задачи извън техния обсег, за да преживеят изследователския подход с непознати за тях неща. „Важно е учителят да проиграе ситуацията, да допусне грешки и да види каква би била ползата от различни те методи в клас“, подчерта тя. По време на едно от упражненията чрез движенията на конкретните предмети се решават математически задачи. С помощта на математиката и геометричните обекти се развива моториката, обясни Чехларова. Проектът ще се изпълнява в рамките на три учебни години като трябва да приключи до 31 декември 2022 г. От 1 март тази година започна регистрация на нови програми за обучения, с които обучителните организации, университетите и научните институти ще се включат във втората кампания. От 18-и март пък педагогическите специалисти от цялата страна могат да избират от над 3000 програми на обучение, в които желаят да участват. Със старта му ще бъде въведена и рейтингова система. Учителите ще попълват анкетна карта за удовлетвореност от обученията, които са преминали, обясни ръководителят на проекта Петя Кръстева. Тя ще бъде попълвана два пъти – преди старта на квалификацията и след нея, за да се проследи как прилагат наученото. Кръстева обясни, че някои курсове пък могат да завършват и с демонстрация на новите методи в класната стая. Оценяването ще се случва от страна на други преподаватели в училището. Качеството на обученията ще се проследява и от външен изпълнител, каза още Кръстева.", "date": "2019.04.15", "title": "14 000 педагози изкараха  бързи курсове на обучение"}
{"url": "https://www.monitor.bg:443/bg/a/view/inj-ivan-ivanov-risk-ot-prelivane-na-jazoviri-vinagi-ima-no-veche-e-premeren-162501", "text": "Дълги години ще трябва да наваксаме изоставането в цените на ВиК услугите, казва в интервю за \"Монитор\" председателят на Българската асоциация по водите - Риск от преливането на язовири и въобще от наводнения съществува винаги в този период на годината, когато има снеготопене и много валежи. Така че не бих бил прекален оптимист, за да кажа, че опасност няма. През последните години вследствие на случилите се инциденти отговорните институции са все по-внимателни и до голяма степен контролират ситуацията, доколкото е възможно това спрямо природата. Така че риск има, но той е до голяма степен преценен и премерен. - Трудно е да се прогнозира къде рискът е по-голям, затова тук мога да отговоря по-общо. По принцип има постоянна информация за това на сайта на министерството на околната среда и водите за нивата на язовирите и когато има риск, се отправя предупреждение. У нас има четири басейнови дирекции, които носят отговорност за ситуацията с водните ресурси. Има планове за управление на риска от наводнения - това са документи, изготвени следствие на изискването на европейското законодателство. Там има карти с по-рисковите райони от наводнения и стратегически дългосрочни мерки, които трябва да се вземат. Целта е да се намали опасността от преливане. Има и други, които се вземат вече при вече реализирането на този риск. Така че тази информация като цяло е добре обобщена. Но според мен трябва непрекъснато да се напомня на хората да внимават и да преценяват според това къде се намират дали са застрашени от наводнение. Наскоро от асоциацията проведохме дискусия на експертно ниво на тема как да се овладеят дъждовните води в градски условия. Ако рискът от наводнения и инциденти от преливане на язовири до някаква степен е овладян и той наистина е инцидентен, то при този от силни валежи, следствие на природните катаклизми и глобалното затопляне, трябва да се работи постоянно. Ние като че ли още сме неподготвени, предвид това, че канализацията е стара, ако въобще я има. На местата пък, където я има, шахтите не са добре почистени. Имайте предвид и че интензитетът на дъждовете става все по-голям. Тук идва решението да се поставят локални събирателни резервоари, особено там, където има големи застроени площи. Преди дъждовната вода е попивала в тях, но сега са асфалтирани и няма къде да се отича. Имам предвид паркингите до хипермаркети. Заради тях водата се събира и няма къде да се стича освен на улицата. Така се наводняват околните сгради. Смятам, че в това направление има какво да се прави, за да сме по-спокойни заради катаклизмите в природата. - Ако ми бяхте задали този въпрос преди три години, щях да бъда по-песимистичен в отговора. Истината е, че има развитие в това отношение, защото през последните две години беше уточнен броят на язовирите и тяхната собственост. В същото време правителството делегира права на Агенцията по метрологичен надзор да контролира състоянието на язовирите. Разбра се, че трябва да се инвестира пряко в рехабилитацията на язовири и на язовирните стени, които са в тежко състояние. Отпуснати са средства. Създава се нова държавна фирма, която ще отговаря за всички язовири, които не могат да бъдат стопанисвани от частни лица или общини. В момента тече процесът за уточняване кои язовири ще минат към тази фирма. След като има и средства, вече можем да сме по-големи оптимисти. Но все още има язовири и съоръжения в критично състояние. - Това означава, е трябва да се наблюдават ежедневно количествата вода в язовира и да се вземат мерки с контролирано изпускане, ако има нови води. Това е задача на ресорното министерство. Притеснителното е, че все още не разчитаме на най-модерните технологии, но доколкото знам по оперативна програма „Околна среда“ са предвидени доста средства, за да може големите язовири да бъдат наблюдавани и управлявани дистанционно от диспечерски пункт. Това е наистина похвално, ако се случи, но то трябва постепенно да се отнася за всички язовири. Има държави, които са в много по-критично състояние спрямо техните водни ресурси, но успяват да го управляват въпреки това. - Когато говорим за язовири и воден ресурс като цяло най-много инвестиции трябва да се вложат в рехабилитацията на язовирните стени. Паралелно с това се изграждат нови язовири, което от една страна също ще намали риска от наводняване, но в същото време ще осигури водоснабдяване в районите, в които сезонно ще има безводие. Доколкото ми е известно, вече и два язовира са завършени, рехабилитира се язовир „Студена“. Надявам се да се продължи в тази посока. - Това си е постоянна опасност. Но няма как да управляваме природата. Има години, в които дъждовете са повече, през други са по-малко. Ако валежите са малко, отново ще има райони, в които няма да има достатъчно вода за населението. - Тук влизаме в темата с водоснабдителните и канализационни услуги. Ясно е, че тук са нужни най-много инвестиции. Цената на ВиК услугите, както е заложено в петгодишните бизнеспланове, ще се повишава всяка година с малко, съгласно решение на КЕВР. Те преглеждат дали тези планове се изпълняват. С колко ми е трудно да кажа. - Няма да прозвучи много оптимистично, но според мен дълги години ще трябва да наваксаме изоставането в цените на ВиК услугите. За 20 години почти няма инвестиции и системата е в много лошо състояние. Над 65% са азбестоциментовите тръби, които спешно трябва да бъдат подменени. Дори и да имаме някакво задържане в цената на водоснабдителната услуга, то ще бъде неглижирано от въвеждането в експлоатация на нови канализационни системи. Трябва да се има предвид и че цените не може да растат безкрайно много и да се вземат предвид и фактори като доходите на населението и да се търсят други източници на финансиране. В европейските фондове са намерени такива, надявам се да има повече субсидии от държавата. Инж. Иван Иванов е роден през 1973 г. Завършил е Френската гимназия и Химико-технологичния университет в София Специализира във Висшия национален институт за химични технологии (ENSIGC) в Тулуза - Франция Притежава дипломи за магистър по бизнесадминистрация от Франкофонския институт по администрация и управление в София и от Американския университет в Благоевград Във ВиК сектора е от 1999 г. До 2012 г. е част от екипа на „Софийска вода” АД, където последователно заема длъжностите мениджър изпълнение на концесионния договор, главен секретар и прокурист От 2013 г. е избран за председател на Българската асоциация по водите", "date": "2019.04.15", "title": "Инж. Иван Иванов:  Риск от преливане на язовири винаги има, но вече е премерен"}
{"url": "https://www.monitor.bg:443/bg/a/view/kakvi-sa-zodiite-v-legloto-pylen-zodiak-162512", "text": "Когато страхотният секс е предначертан от звездите... не е зле да хвърлите едно око. Ако искате да се насладите на невероятна химия с някого, вероятно няма да ви навреди да проверите дали си заслужава да пробвате. Представяме ви най-добрата съвместимост в секса на всяка една от зодиите. Като първите в зодиака, представителите на зодия Овен са настоятелни и агресивни, възприемат партньорите си в секса като завоевание. Склонни са да преследват и искат незабавно удовлетворение. Не обичат емоционалните игри.       Повече чувствени, отколкото сексуални, Телците търсят стимул, а не възбуда. Миризмите, звуците и докосванията в секса са много важни за тях. Мразят да хабят енергия, затова трябва да са в настроение, за да правят секс.       Близнаците са много свободни в своята сексуалност и обичат да експериментират с места и мръсни разговори. Много добри са във флиртовете с партньорите. Ако искате да се забавлявате със секса и да пробвате нещо ново – те са хората.     Подходът им към сексът е много креативен и чувствен, но имат нужда от време, за да се задоволят само с това. Те са интуитивни и могат лесно да усетят какво иска партньорът им. За тях сексът е в голяма степен игра на усещания.     Лъвовете са известни със своето силно желание да правят секс и разчитат основно на своя чар и химия, за да примамят партньорите си. Те носят удоволствие и искат такова. Обичат игра на прелъстяване и любовна игра.       Девите не са особено примерни. В интерес на истината те са изключително сексуални и чувствени. Обичат да докосват и да бъдат докосвани. С тях сексът е наистина запомнящо се преживяване.       Везните са известни като зодията, която има изключителен вкус и чувственост. Не е изненада, че Везните комбинират физическото с психическото. Ще флиртуват с вас и ще ви съблазнят с красиво бельо и музика.       Скорпионите имат репутация на страстни и много сексуални. Ако искате много драма и увлечение в сексуалния ви живот, то Скорпионите са вашите хора. Обичат много силата и контрола, затова сексът ще бъде запомнен до живот с тях.       Познати като търсачи, Стрелците са много чаровни и внимателни в леглото. Те са много големи флиртаджий и дори когато са във връзка, умеят да поддържат сексуалния огън.       Подобно на Скорпионите, Козирозите имат репутация, която ги изпреварва. Те са много сексуални и чувствителни едновременно. Не се изисква кой знае какви умения, за да навиете един представител на Козирог да прави секс.       Те са истински интелектуални идеалисти, които могат да бъдат много нестандартни. Обичат да бъдат съблазнявани, но мразят да дават цялата власт на друг. Много са изобретателни в леглото и обичат секса, стига да е с човек, с когото се свързват.       Рибите са известни с това, че се разбират добре с всякакъв тип хора и нямат проблем да бъдат съблазнени. В леглото са романтични, чувствени и игриви, особено ако половинката им е фен на различните техники. Фокусират се повече върху това партньорът им да е задоволен, отколкото те.", "date": "2019.04.15", "title": "Какви са зодиите в леглото? (ПЪЛЕН ЗОДИАК)"}
{"url": "https://www.monitor.bg:443/bg/a/view/lutvi-mestan-ostava-v-aresta-162510", "text": "Лидерът на политическа партия ДОСТ Лютви Местан остава в ареста. Той беше задържан снощи след катастрофа на пътя към КПП-Маказа. Разследването на инцидента продължава.  Колата на Местан излязла на главния път, отнемайки предимство на друг автомобил. При удара загина 6-месечно бебе, ранени бяха 10-годишно дете и 28-годишната му майка. Пробата за алкохол на Лютви Местан е отрицателна. „Единственият шанс да не се случи това нещо, беше да не съм там”, заяви Лютви Местан при задържането си. „Спря, огледа се наляво и потегли. След като потегли, се чу голям трясък и се видя дим. С такава скорост се движеше момчето, стана за секунди”, заяви Мустафа Исмаил, свидетел. В района допустимата скорост е 90 км. в час.", "date": "2019.04.15", "title": "Лютви Местан остава в ареста"}
{"url": "https://www.monitor.bg:443/bg/a/view/subaru-i-beijing-benz-iztegljat-koli-s-defektni-eyrbeci-ot-kitaj-162508", "text": "Subaru ще изтегли от пазара в Китай 5035 автомобила заради дефектни възглавници за безопасност, съобщава „Синхуа”. По информация от Държавното управление на КНР за регулиране на пазара мярката се отнася за моделите на японския производител - Legacy, Outback и Impreza, произведени от между 6 януари и 29 август 2014 г. Става въпрос за челните въздушни възглавници за безопасност произведени от японската фирма Takata. За тях е открит дефект в материала на балона на възглавницата и други елементи от нея и при задействането й в пътниците могат да попаднат парченца, които да ги наранят тежко или дори убият. По подобна причина Beijing Benz също ще отзове от китайски пазар 1925 автомобила. Дефектните възглавници за безопасност са монтирани на седан C-class и джипове GLC, слезли от конвеерите на на производителя през първото тримесечие на миналата година. В този случай е установено, че еърбеците на нивото на колената на водача не осигуряват ефективна защита и при катастрофа се увеличават рисковете от травми.", "date": "2019.04.15", "title": "Subaru и Beijing Benz изтеглят коли с дефектни еърбеци от Китай"}
